{"url": "http://www.focus-news.net/news/2019/02/21/2626472/plovdiv-kampaniya-za-preventsiya-na-trafika-na-hora-shte-se-provede-v-karlovo-na-22-fevruari.html", "text": "Кампания за превенция на трафика на хора ще се проведе в Карлово на 22 февруари. Това съобщиха за  Радио „Фокус“ – Пловдив  от Местната комисия за борба срещу противообществените прояви на малолетните и непълнолетните в Карлово. Събитието ще се състои от 14.30 часа в зала „Васил Караиванов“. Там Местната комисия за борба срещу трафика на хора – гр. Бургас ще представи клип „Трафик на хора с цел сексуална експлоатация“. Доброволци и представители на комисията ще дискутират проблема и ще представят данни за трафика на хора, както и информационни материали. \r\nТрафикът на хора е сериозен проблем, който засяга стотици хиляди хора по света. Всеки може да стане жертва на трафик на хора – млад или възрастен, мъж, жена или дете, защото съществуват различни начини един човек да бъде експлоатиран и третиран като роб. \r\n„Ела и се информирай, бъди предпазлив!“, призовават организаторите на събитието. \r\nТони МИХАЙЛОВ", "date": "2019.02.21", "title": "Пловдив: Кампания за превенция на трафика на хора ще се проведе в Карлово на 22 февруари"}
{"url": "http://www.focus-news.net/news/2019/02/21/2626469/pazardzhik-oblastta-e-na-14-to-myasto-v-stranata-po-sredna-rabotna-zaplata.html", "text": "Област Пазарджик е на 14-то място в страната по показател средна работна заплата, съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик. Тя обясни, че средната брутна месечна работна заплата за октомври 2018 г. за област Пазарджик е 887 лв., за ноември – 907 лв., и за декември – 946 лева.  \r\n„През четвъртото тримесечие на 2018 г. средната месечна работна заплата за областта се увеличава спрямо третото тримесечие на 2018 г. с 4.1% и достига 913 лева. За обществения сектор средната месечна заплата е 1 050 лв, а за частния – 874 лева. През четвъртото тримесечие на 2018 г. средната месечна работна заплата за област Пазарджик нараства с 5.9% в сравнение с четвъртото тримесечие на 2017 година. В сравнение с останалите области на страната през четвъртото тримесечие на 2018 г. област Пазарджик е на 14-то място по показателя „средна работна заплата“. Най-висока средна месечна работна заплата получават наетите в областите София (столица) – 1 582 лв., София – 1 144 лв. и Стара Загора – 1 132 лв.“, обясни Спасова. \r\nВаня НИКОЛОВА", "date": "2019.02.21", "title": "Пазарджик: Областта е на 14-то място в страната по средна работна заплата"}
{"url": "http://www.focus-news.net/news/2019/02/21/2626470/kiril-dobrev-bsp-iskam-da-se-obarna-kam-mladite-hora-i-da-gi-prizova-da-glasuvat-zashtoto-politik-se-nakazva-edinstveno-chrez-byuletina.html", "text": "Искам да се обърна към младите хора и да ги призова да гласуват, защото политик се наказва единствено чрез бюлетина. Това каза заместник-председателят на БСП по организационните въпроси Кирил Добрев в интервю за предаването „Червена линия“ по  Радио „Фокус“ . „Искам да се обърна към всички млади хора. Уважаеми приятели, гласувайте. Не странете от политиката. Гласуването е ваше право. И само по този начин вие може да накажете политиците. Писането във „Фейсбук“, социалните мрежи, псуването не е достатъчно. Политик се наказва само и единствено чрез бюлетина“, каза още Кирил Добрев. По отношение на номинациите за евроизборите, заместник-председателят на БСП заяви, че са много имената на номинираните. „Повече от 50 са номинираните до този момент. Предстоят конференциите в БСП, където всички тези номинации ще бъдат обобщени. Няма да кажа кои са най-харесваните. Мога да кажа, че има доста интересни предложения на млади хора, на хора, доказали себе си и то преди да навършат още 30 години. На хора предпочели да останат да живеят и работят в България. Винаги такива лица трябва да намерят своето място в листата на БСП. Иначе приятно впечатление ми прави интересът на медиите към нашата листа. Може би, защото всички други листи са ясни кандидатите и те няма да донесат нищо ново, докато в листата на БСП има очаквания“, каза още Добрев. Той подчерта, че БСП има енергия даже в излишък. „Млади хора, които горят от енергия и от желание да работят на терена на политиката“, допълни той.  \r\nДеница КИТАНОВА", "date": "2019.02.21", "title": "Кирил Добрев, БСП: Искам да се обърна към младите хора и да ги призова да гласуват, защото политик се наказва единствено чрез бюлетина"}
{"url": "http://www.focus-news.net/news/2019/02/21/2626468/dots-mariya-pirgova-politolog-bsp-imat-dva-vazmozhni-hoda-vot-na-nedoverie-ili-predsrochni-izbori.html", "text": "БСП имат два възможни хода: вот на недоверие или предсрочни избори. Това каза в предаването „Това е България“ на  Радио „Фокус“  политологът доц. Мария Пиргова. По думите й  времето не работи в плюс за партията и всяко забавяне на конкретната стъпка отежнява ситуацията. „Такова висящо положение е недопустимо. Това е удар върху БСП. ГЕРБ си нанесе удар с опита за промяна на ИК и с обратната позиция на премиера Бойко Борисов, който се върна от чужбина и екстремно наложи волята си върху целия парламент и парламентарната група. Сега БСП са път да си нанесат щети с неяснотата след напускането. От всичко това държавата губи“, коментира тя. Доц. Мария Пиргова каза още, че за съжаление нито ГЕРБ, нито БСП имат професионален капацитет. Според нея с напускането си БСП не показват стратегическа цел, особено говорейки за дребни теми като тази за кмета на Видин. \r\nЦоня СЪБЧЕВА", "date": "2019.02.21", "title": "Доц. Мария Пиргова, политолог: БСП имат два възможни хода: вот на недоверие или предсрочни избори"}
{"url": "http://www.focus-news.net/news/2019/02/21/2626475/kardzhali-vasko-krapkata-shte-gostuva-v-grada-na-22-fevruari.html", "text": "Известният музикант Васко Кръпката ще гостува в Кърджали на 22 февруари. Това съобщиха от  Дружество „Приятели на САЩ“-Кърджали . Той ще участва в отбелязването на 29-та годишнина от създаването на дружеството, което ще се проведе в клуб „Френдс“. Гостуването на музиканта се осъществява в рамките на Месеца на Америка, който се провежда през февруари в Кърджали.  \r\n„Подуене блус бенд“ ще свири за почитателите си от града, а Васко Кръпката ще разкаже за турнето на групата в САЩ и ще покаже снимки от интересни места, които са заснели по време на пътуването си из Америка. Той е добре познат и обичан в музикалните среди в града. В предаването си по телевизия СКАТ е представял и рок-групи от Кърджали. Творческият талант на емблематичния музикант се изявява не само в музицирането, а и в поетични текстове, които станаха знакови за времето на Прехода след 1989 г. Затова две от песните на Васко Кръпката се изучават в учебници по музика: „Нека бъде светлина“ и „100 години рокендрол“. Пет от текстовете на песни на Васко Кръпката - „Комунизмът си отива“, „Кучето на крайния квартал“, „Ден след ден“, „Емигранти“, „Нека бъде светлина“, които са в състава на алманаха „Любослов“, годишник на българските писатели в САЩ и по света, са включени в Библиотеката на Конгреса на САЩ през 2018 година.", "date": "2019.02.21", "title": "Кърджали: Васко Кръпката ще гостува в града на 22 февруари"}
{"url": "http://www.focus-news.net/news/2019/02/21/2626466/katya-kaloyanova-ekskurzovod-ot-varna-peshehodnata-zona-e-mnogo-interesna-za-frenskite-turisti-zashtoto-iskat-da-usetyat-zhivota-v-grada.html", "text": "В последните години броят на френските туристи, посещаващи Варна непрекъснато нараства. Повечето от тях държат да се разходят по пешеходната зона, защото искат да усетят живота на местните жители, да съпреживеят атмосферата на града. Това коментира в интервю за  Радио „Фокус“ – Варна  Катя Калоянова от Съюза на екскурзоводите в България. Според нея, французите са много благодатна публика, защото са много любопитни към местната култура и история. „Ако са по-млади ги водим в емблематичните плажни заведения. Ако са по-възрастни, също избираме подходящи места с варненска атмосфера“, обясни Катя Калоянова. По думите й, за разлика от други чуждестранни гости по българското Черноморие, идвайки на почивка французите винаги се записват на поне три екскурзии – полудневна, целодневна и една фолклорна вечер, например. „Доста от французите, които идват, са много любопитни, искат много да знаят, да посещават места. Идват си с пътеводители и знаят къде какво трябва да посетят задължително“, обясни още Катя Калоянова. Според нея, във Варна гостите от Франция се интересуват от разходки по пешеходната зона, но най-много ги впечатлява Археологическият музей с най-старото злато в света. „И се учудват, че не са чували преди за това. Но има много специалисти, които знаят за най-старото злато. Интересуват се също и от Побити камъни, Аладжа манастир и Римски терми“, обясни още екскурзоводът. \r\nДиана СТОЕВА", "date": "2019.02.21", "title": "Катя Калоянова, екскурзовод от Варна: Пешеходната зона е много интересна за френските туристи, защото искат да усетят живота в града"}
{"url": "http://www.focus-news.net/news/2019/02/21/2626473/rabotna-grupa-shte-tarsi-balansa-v-obshtestvenite-interesi-v-zakona-sreshtu-izpiraneto-na-pari-obzor.html", "text": "Адвокатите излязоха на протест срещу Закона срещу изпирането на пари. След протеста се проведе среща на представители на Висшия адвокатски съвет, председателя на парламента Цвета Караянчева, председателя на ПГ на ГЕРБ Цветан Цветанов и председателя на ДАНС Димитър Георгиев.  \r\nСлед нея  Цветан Цветанов  обяви, че парламентът ще направи баланса в Закона срещу изпирането на пари. Той изрази убедеността си, че няма да застраши репутацията на страната и ще бъдат защитени правата на гражданите. Той допълни, че са се договорили ДАНС, адвокатурата в България да участват в работата на работната група, която ще започне работа във вторник от 13.00 ч. „За да можем преди влизането в сила на тези разпоредби от май месец тази година, да можем да сме направили всичко възможно на първо място да успокоим адвокатурата, да не се правят тези погрешни тълкувания и внушения, че се създава някакво доносничество спрямо ДАНС на всички техни клиенти. Това, което ние ще се постараем да направим на база преамбюла на директивата да гарантираме, че тя ще се изпълни 100 % и няма да има репутационна щета за държавата“, обясни председателят на ПГ на ГЕРБ. Той припомни, че приетото законодателство срещу изпирането на пари е основен приоритет на всяка една държава членка на ЕС.  \r\nОт своя страна  председателят на ДАНС Димитър Георгиев  уточни, че в работната група ще участват и представители на Висшия адвокатски съвет, която да бъде в рамките на Вътрешна комисия. „За да можем съвместно да направим необходимите изменения, които да създадат по-голяма ефективност по прилагането на закона“, каза още Георгиев.  \r\nСлед срещата от страна на Висшия адвокатски съвет благодариха за гъвкавата реакция на Народното събрание  и за това, че в най-скоро време ще се състои първото заседание на работната група по Закона срещу изпирането на пари.  \r\nДеница КИТАНОВА", "date": "2019.02.21", "title": "Работна група ще търси баланса в обществените интереси в Закона срещу изпирането на пари (ОБЗОР)"}
{"url": "http://www.focus-news.net/news/2019/02/21/2626498/b92-tsyalo-kosovo-e-sarbiya-ministar-predupredi-dachich.html", "text": "„Радвам се, че външният министър Ивица Дачич само за 24 часа е променил мнението си за идеята за „делимитация“, казва членът на кабинета Ненад Попович. \r\nВ изявление, изпратено на Tanjug, министърът на иновациите заяви, че е радостен и от факта, че Дачич, който също е първи вицепремиер, „вече не твърди, че такава идея е официалната държавна политика, а вместо това е предложение на някои държавни представители“, съобщава белградското радио  B92 . \r\nИдеята за „делимитация“ не може да бъде официална държавна политика, защото тя пряко противоречи на Конституцията на Република Сърбия, чийто преамбюл гласи, че Косово е неразделна част от територията на Сърбия, добави Попович. \r\n„Министър Дачич ме нападна вчера, защото в политиката ми за Косово твърдо се придържам към Конституцията на Сърбия и нейния преамбюл. Искам да повторя на министър Дачич, че се гордея с позицията си и, че никога няма да се откажа от нея“, заяви Попович. \r\nПопович каза, че за разлика от Дачич, който е член на всички правителства след Милошевич, той самият „няма нужда да бъде на власт на всяка цена“. \r\n„Когато бях избран за министър, аз се заклех, че ще зачитам Конституцията на Сърбия и, че ще бъда посветен на запазването на Косово в Република Сърбия. Имам намерение да спазвам клетвата и да правя всичко в рамките на моя мандат като министър, който да запази Косово в Сърбия, както е записано в Конституцията и в завета на Свети Сава“, каза Попович и заключи: „Следващата година в Призрен!“ \r\nДачич съобщи, че гражданите ще гласуват предложение за решение на косовския въпрос на референдум, както обяви сръбският президент Александър Вучич, добавяйки, че има някои идеи, но „те не са на масата, защото няма диалог“. \r\nТой обяви, че ще попита Попович, когато кабинетът се срещне „защо седи в него, ако не е съгласен с предложението на Вучич“. Превод и редакция : Калоян Пенков", "date": "2019.02.21", "title": "B92: Цяло Косово е Сърбия, министър предупреди Дачич"}
{"url": "http://www.focus-news.net/news/2019/02/21/2626474/politico-problemat-na-iztochna-evropa-ne-e-rusiya.html", "text": "Има враг, който преследва бившите съветски републики в Източна Европа и той и отслабва правителствата им, атакува тяхната икономика и посява зърната на нестабилност. Русия? Не. Главната заплаха за страни като Грузия, Молдова и Украйна е неумелото държавно управление и злоупотребата с неофициална власт, пише Томас де Ваал в материал за  американската редакция на Politico , представен без редакторска намеса. \r\nИ въпреки че тази тяхна слабост ги прави уязвими пред влиянието на силния им източен съсед, вината за последствията в крайна сметка си е тяхна. \r\nБез съмнение, военната агресия на Русия е сериозна заплаха за Украйна. Нагледен пример за това е дръзкото завземане на три украински кораба и техните екипажи от руснаците в Азовско море в края на миналата година. Но тази разновидност на открита агресия е изключение, а не правило. \r\nПоследните събития в Грузия са добър пример. Двустранната американска военна помощ, както и много забавената продажба на противотанковите ракети  Javelin на Грузия, приглушиха страха на страната от възможната военна агресия на Русия и намали спешността на исканията й за присъединяване към НАТО. \r\nсъщност отношенията между Русия и Грузия се подобриха значително от момента, когато в резултат на петдневната война през 2008 г. те прекъснаха дипломатическите си отношения. (Тогава Москва загуби прякото си влияние в Грузия и призна независимостта на Абхазия и Южна Осетия.) \r\nДнес основният проблем на Грузия изобщо не е в заплахата от Москва. Тя се крие в мръсните политически игри, които заплашват най-големия й инфраструктурен проект през последните няколко години - Черноморското дълбоководно пристанище в Анаклия. \r\nПредполага се, че това пристанище, което предстои да бъде открито през 2020 г., ще осигури на Грузия статут на ценен транзитен маршрут между Изтока и Запада, което ще му позволи да приеме големи кораби-контейнери и да увеличи обема на автомобилния и железопътния трафик. Този проект привлече международни спонсори: първата фаза на строителство, на стойност около 600 милиона евро, е частично финансирана от четири международни кредитори, а Европейската комисия обеща да помогне за финансирането на втората фаза, включително изграждането на пътни и железопътни линии. Големият американски пристанищен оператор SSA Marine ще поеме изграждането на терминала. \r\nНо перспективите за това пристанище изглеждат все по-несигурни. \r\nТози проект е тясно свързан с бившия премиер Георги Квирикашвили, който подаде оставка миналата година след конфликта с Бидзина Иванишвили, също бивш грузински министър-председател и влиятелен поддръжник на управляващата партия „Грузинска мечта“. \r\nНаскоро срещу банка TBC, която отговаря за изпълнението на пристанищния проект, започна разследване по обвинение в пране на пари, което много експерти за политически мотивирано - може би Иванишвили, който все още остава сив кардинал при новото правителство, реши да отмъсти на опонента си. Вероятно собствените интереси на бившия премиер или неговите приятели и партньори в пристанището в Поти също станаха важен фактор в това отношение. Миналата седмица правителството обяви планове за разширяване на пристанището в Поти. \r\nФормално, правителството на Грузия изрази подкрепата си за изграждането на пристанището в Анаклия и този проект има добри шансове да преодолее тази криза. Това е твърде важно. Въпреки това неопределеността, която задкулисната борба за власт провокира, вече доведе до нестабилност и даде възможност на външни сили да се намесят. \r\nА няма недостиг на чуждестранни недоброжелатели. За Русия пристанището в Анаклия ще се превърне в конкурент на собствените й черноморски пристанища. В допълнение, това пристанище ще бъде разположено твърде близо до нейния протекторат Абхазия - именно този фактор накара един руски коментатор да нарече пристанището скрит американски военен проект. \r\nВероятно Турция също не харесва този проект твърде много, защото Анкалия ще бъде пряк конкурент на собствените й пристанища на Черноморското крайбрежие. И въпреки че китайците официално подкрепят този проект, според слуховете, те изразяват недоволство от структурата му на управление, след като опитите им да го завземат и контролират срещнаха съпротива. \r\nЗа съжаление, тази борба не е нищо ново за Грузия: неформалните правителствени и задкулисни мръсни игри отдавна са неразделна част от управлението на тази страна. \r\nАнализаторът Ивлиан Хайндрава веднъж каза за бившия грузински президент Михаил Саакашвили, който е много обичан в определени кръгове на Запад, че има „дневно правителство“, което провежда разговори с представители на Запада и „нощно правителство“, което взема реални решения. \r\nПрез 2018 г. Грузия отстъпи в рейтинга на страните по индекса за демокрация, който се изчислява от организацията Economist Intelligence Unit и в момента фактически стана еднопартийна държава, в което „Грузинската мечта“ на Иванишвили управлява всичко. Въпреки това, в сравнение с други постсъветски държави в Източна Европа, нещата вървят доста добре за нея. \r\nВ Грузия все още има разделение на властите. Неправителствените организации и парламентаристи току-що спечелиха първия кръг от друг спор за методите на държавно управление: те принудиха 10 кандидати за места във Върховния съд - 10 души със съмнителна репутация - да оттеглят кандидатурите си поради силна негативна обществена реакция. \r\nВ Молдова и в Украйна ситуацията с корупцията и непотизма е още по-лоша. По-специално, Молдова сега е много подобна на „завладяна държава“, където бизнесът и политиката се сливат в едно и където властите трябва да служат на интересите на влиятелните хора, а не на интересите на страната. През пролетта трябва да се проведат избори в тези две страни, в които хората ще трябва да избират между кандидати с много съмнително минало. \r\nНужно е да се дава отпор на руската агресия, особено в Украйна. Но това е само част от историята на тези три страни. Докато там съществуват дълбоко вкоренени вътрешни проблеми, недоброжелателите, които посягат на техния суверенитет, винаги ще имат възможност да проникнат там през задната врата. \r\nПревод и редакция:", "date": "2019.02.21", "title": "Politico: Проблемът на Източна Европа не е Русия"}
{"url": "http://www.focus-news.net/news/2019/02/21/2626471/radka-grozdanova-mbal-devin-mezhdu-800-000-lv-i-1-mln-lv-sa-starite-zadalzheniya-na-bolnitsata.html", "text": "Между 800 000 лв. и 1 млн. лв. са старите задължения на болницата в Девин. Това каза за  Радио „Фокус“ – Смолян  Радка Грозданова – управител на МБАЛ – Девин. Проблемите в лечебното заведение са тежки, защото за съжаление вече пета година вървим след възобновяване на дейността си след прекъсване от три години, което се оказа доста фатално. По думите й, това е едно тежко наследство. „Най-много продължават да ни тежат старите задължения защото те са съдебно признати с изпълнителни листове и това затруднява дейността ни. Благодарение на оперативната дейност, която извършваме, успяваме да не задлъжняваме и да изплащаме редовно възнагражденията и осигурителните вноски и лекарствата, но старите задължения много ни тежат. Там не може да намерим добро решение, тъй като болницата с тази дейност, която осъществява в момента трудно може да покрие тези стари задължения“, поясни Грозданова. \r\nТя припомни, че при отварянето на болницата през 2014 г са имали 1,6 млн. лв. дългове при предоставени 700 000 лв. субсидия от държавата. „Много от задълженията, 70-80 % от тях, бяха и съдебно признати и те са оскъпени с лихви и разноски. В действителност задълженията на лечебното заведение бяха много повече от 1,6 млн. лв. Към момента сумата е по-малка, защото ние покрихме част от тях с първоначалната субсидия от държавата. В последствие чрез споразумения с кредитори успяваме да погасяваме.. Имаше процедури за продажба на сградовия фонд, водили сме преговори, правили сме разплащания през годините. Старите задължения са намалени, но поддържат едни стойности от около 800 000 лв. и 1 млн. лв.“, уточни Грозданова. \r\nТя подчерта, че МБАЛ – Девин няма големи нови задължения. Има леко затруднение в ежедневната си дейност за ел. енергия, тъй като в зимния период се качват драстично разходите, тъй като лечебното заведение се отоплява на ток. „По отношение на лекарства и храна нямаме задължения. За лекарствоснабдяване имаме задължения за стария период, натрупани до 2010 г.“, каза още Грозданова. \r\nНели ГЕРГЬОВСКА", "date": "2019.02.21", "title": "Радка Грозданова, МБАЛ – Девин: Между 800 000 лв. и 1 млн. лв. са старите задължения на болницата"}
{"url": "http://www.focus-news.net/news/2019/02/21/2626479/pazardzhik-nad-59-000-sa-naetite-po-trudovo-i-sluzhebno-pravootnoshenie-litsa-v-oblastta-po-danni-kam-kraya-na-dekemvri-2018-g.html", "text": "По предварителни данни на Националния статистически институт (НСИ) наетите лица по трудово и служебно правоотношение в област Пазарджик към края на декември 2018 г. намаляват с 2.0% спрямо края на септември 2018 година, като достигат 59 300. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик.  Спрямо края на третото тримесечие на 2018 г. наетите лица в обществения сектор намаляват с 1.1% (13 100), а в частния сектор намаляват с 2.3% (46 200) през четвъртото тримесечие на 2018 година. В края на декември 2018 година наетите лица по трудово и служебно правоотношение в област Пазарджик са с 2.9% или с 1 700 повече в сравнение със същия период на предходната година, като увеличението на наетите в частния сектор е с 2.5%., а в обществения сектор наетите по трудово и служебно правоотношение се увеличават съответно с 4.6%. \r\nВаня НИКОЛОВА", "date": "2019.02.21", "title": "Пазарджик: Над 59 000 са наетите по трудово и служебно правоотношение лица в областта по данни към края на декември 2018 г."}
{"url": "http://www.focus-news.net/news/2019/02/21/2626478/radka-grozdanova-mbal-devin-defitsitat-na-lekari-i-meditsinski-sestri-e-trevozhen-i-seriozen-problem-i-tryabva-da-se-raboti-v-tazi-posoka.html", "text": "Дефицитът на лекари и медицински сестри е тревожен и сериозен проблем и трябва да се работи в тази посока. Това каза за  Радио „Фокус“ – Смолян  Радка Грозданова – управител на МБАЛ – Девин. По думите й, общинските болници са в периферията, трудно може да се мотивират млади лекари да започнат работа там. „Ние имаме един млад кадър, който в момента специализира. Надяваме се в тази посока, която дава право и наредбата на Министерството на здравеопазването за специализацията, болниците да се договарят за специализация и така да мотивираме местните кадри да се върнат и да поемат здравеопазването в нашата периферия на държавата“, поясни Грозданова. Тя отбеляза, че при медицинските сестри данните също са тревожни, защото наличните медицински сестри в болницата в Девин като възрастова структура са в тревожните нива, а няма нови попълнения. „Медицинските сестри са в предпенсионна и пенсионна възраст. Ще дойде един момент, в който голям брой от тях ще напуснат системата и малко трудно ще бъдат заместени с нови“, каза още Грозданова. \r\nНели ГЕРГЬОВСКА", "date": "2019.02.21", "title": "Радка Грозданова, МБАЛ – Девин: Дефицитът на лекари и медицински сестри е тревожен и сериозен проблем и трябва да се работи в тази посока"}
{"url": "http://www.focus-news.net/news/2019/02/21/2626058/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Планираната за 20 февруари визита на министър-председателя на Израел Бенямин Нетаняху в Москва е отложена, съобщава вестник  The Jerusalem Post . \r\nНетаняху трябваше да проведе среща с държавния глава на Руската федерация Владимир Путин, в рамките на която да бъде обсъдена ситуацията в Сирия. От пресслужбата му обаче обявиха, че пътуването няма да се състои. Причини за отлагането й не бяха приведени, но според информация в медиите решението е взето във връзка с вътрешнополитическата ситуация в Израел.  \r\nУточнява се, че отлагането на визитата е съгласувано от двете страни. Очаква се в четвъртък, 21 февруари, Нетаняху и Путин да проведат телефонен разговор. Нова дата за посещение ще бъде определена в следващите дни. \r\nПоследната среща между руския президент и премиера на Израел се състоя в кулоарите на 100-годишнината от отбелязването на края на Първата световна война, което се състоя през ноември миналата година в Париж.  Стратегия след „Ислямска държава“ без Турция е нереалистична, твърди Бурханетин Дюран в статия за вестник  Daily Sabah . Агенция „Фокус“ представя превод на статия с уточнението, че публикуваните материали не отразяват позицията на редакцията . \r\nПрезидентът на САЩ Доналд Тръмп е готов да обяви победа срещу близкоизточната радикална групировка „Ислямска държава“, но военните му командири изразяват опасения, че поражението на терористите може да се окаже краткотрайно. Без необходимия натиск американското военно ръководство се страхува, че джихадистите отново ще се изправят на крака в рамките на шест месеца. Но сега Тръмп бърза да изтегли военнослужещите на САЩ от Сирия до месец април и да намери друго правителство, което да се справи с проблема с чуждестранните бойци. „Народни отряди за отбрана“  (YPG), сирийският клон на терористичната „Работническа партия на Кюрдистан“ (ПКК), който заплаши да освободи бойците на „Ислямска държава“ в отговор на изтеглянето на САЩ, сега отправя предупреждения и към  европейските съюзници на Тръмп. Групировката изисква Великобритания, Франция и Германия да приемат около 800 бойци от западните страни и да ги съдят в Европа. \r\nСмъртта на „Ислямска държава“, подобно на раждането й, е заобиколена от противоречия и въпроси без отговори. Фактът, че групировката е изправена пред неизбежно поражение, не означава, че тя няма да участва в бъдещи войни. В края на краищата, западните правителства са по-фокусирани върху съдбата на YPG и изобщо не се интересуват от социологическите фактори, включително масовата радикализация на сунитските араби, които стоят в основата на заплахата от „Ислямска държава“. Нещо повече, съюзниците на НАТО са в противоречие помежду си за реда, който ще бъде уреден след „Ислямска държава“.  \r\nТака или иначе, едно е ясно: Европа няма друг избор, освен да приеме обратно чуждестранните си бойци. От години европейските лидери се молеха всички западни бойци да загинат в бойните действия в Сирия. Въпреки това има около 4000 радикали, включително съпрузите и децата на бойците от „Ислямска държава“, с които европейците трябва да се справят без допълнително отлагане. Обединеното кралство смята, че този проблем е разрешен, като лиши джихадистите от британското им гражданство. Германия и други страни не са доволни от решението на Тръмп да „стреля в крака им“, тъй като те обмислят предизвикателството да съдят завърналите се джихадисти. Президентът на САЩ, обаче, не разполага с търпение и няма намерение да обсъжда подробно въпроса с европейските си колеги. \r\nПроблемът с чуждестранните бойци не е единствената област, в която Вашингтон очаква европейците да поемат тежестта на стратегията след „Ислямска държава“. Говорейки на конференцията за сигурност в Мюнхен, сенаторът Линдзи Греъм призова европейските лидери да насочат усилията си върху предложената зона за сигурност в северната част Сирия, за да защитят „Сирийските демократични сили“ (СДС) и да ограничат иранското влияние върху страната. \r\nДействащият министър на отбраната на САЩ Патрик Шанахан отправи същия призив миналата седмица, като настоя за създаването на сили за наблюдение на НАТО, които да бъдат разположени в Сирия. Изглежда, че американците, които не са в състояние да отговорят на проблемите на сигурността на Турция и едновременно с това да защитят YPG, по-скоро ще позволят на европейците да се справят с тежката работа. А страни като Франция, които са се отказали от обещаната подкрепа на сирийския филиал на ПКК, помагат на Вашингтон. \r\nЕвропейските правителства трябва да вземат под внимание следното: YPG няма нищо общо с въпроса за чуждестранните бойци. Идеята, че европейците ще формират международна коалиция за защита на YPG от Турция, е нереалистична. Никоя европейска сила не би могла да проведе кампания, която САЩ не биха могли. Ако Европа върви по този път, тя няма да постигне нищо и ще отчужди Турция. С други думи, Вашингтон се опитва да предаде непоносима тежест на европейците. \r\nНякои европейци, които имат романтично мнение за терористите от ПКК, може да не се притесняват много от загубата на Турция. Въпреки това страната остава ключова за европейските планове за бъдещето на Сирия и за европейския отговор на тероризма, незаконната имиграция и други въпроси. С други думи, Турция остава страж на Европа. \r\nОстава да се види как САЩ ще съгласуват стратегията си за периода след „Ислямска държава“ с турските интереси. Европа просто няма друг избор, освен да работи с Турция. \r\n***  Държавният глава на САЩ Доналд Тръмп насочи гнева си към вестник  The New York Times , като определи популярното американско издание като „истински враг на хората“, съобщава  Washington Examiner . \r\nОт редакцията припомнят, че преди няколко дни вестникът публикува обширен материал, в който твърди, че Тръмп е подкопавал публично, а понякога и тайно, разследванията, които се водят срещу него. Неговата тактика, се казва в доклада, го е направила податлива на обвинения, че е възпрепятствал правосъдието в разследването на специалния прокурор Робърт Мюлер за предполагаемата руска намеса, подчерта  The New York Times . \r\nТръмп коментира публикацията, като избегна обичайния си подход за обвинения във „фалшиви новини“. Лидерът на Белия дом отрече част от доклада на вестника, като постави иронично въпроса за това откъде изданието е получило информацията си. „Разследването на  The New York Times  е невярно. Той е истински враг на хората“, коментира Тръмп в социалната мрежа „Туитър“, без да посочва коя точно статия на вестника визира. \r\n***  Какво ще стане, ако на САЩ и Великобритания се противопостави голяма част от Евразия? Има един човек, който е предвидил подобен сценарий. Това е Халфорд Макиндер, британски географ и историк, и един от основателите на геополитиката и геостратегията. Би трябвало да си припомним какво казва той по въпроса, предупреждава Джеймс Пинкертън, бивш съветник в администрациите на Роналд Рейгън и Джордж Буш, в статия за американското изолационистко списание  The American Conservative . Агенция „Фокус“ представя превод на статия с уточнението, че публикуваните материали не отразяват позицията на редакцията . \r\nЕто заглавие, което заслужава известно внимание: „Русия към Китай: Заедно можем да управляваме света\". Тя се появи в  Politico EU  на 17 февруари, а авторът е Бруно Мачаеш, бивш португалски министър. Той пише: „В залите на Кремъл днес става дума само за Китай - и дали Москва може да убеди Пекин да формира съюз срещу Запада“.  \r\nАко е прав, тогава значи се връщаме в мрачния свят на Халфорд Макиндер, макар че някои биха казали, че никога не сме го напускали. \r\nПрез 1904 г. Макиндер, лектор по география в Оксфорд, публикува статия под заглавие „Географският връх на историята“. В нея той предупреждава Великобритания, че стратегическата стойност на нейния ключов военен актив намалява. \r\nТози ключов актив беше британският флот. Векове наред Великобритания разчиташе предимно на военноморските сили, за да печели войни и да поддържа баланса на силите в континентална Европа. По време на Седемгодишната война (1756-1763), например, британците са били доста посредствени в сраженията по земя, но въпреки това са печелили големи битки в морето, използвайки своите кораби, за да опустошат ценни френски владения в Северна Америка, Африка и Индия. \r\nНо през XX век, твърди Макиндер, новите тенденции намаляват силата на флотите. Както пише той, „трансконтиненталните железници сега преобразуват условията на земната енергия и могат да имат такъв ефект върху затворената земя на Евро-Азия“. Това, което той има предвид всъщност, е, че страните вече са в състояние да прехвърлят бързо войски на далечни разстояния. \r\nРуските железници имат мрежа от 6000 мили от Вирбалис в днешна Литва на запад до Владивосток на изток. Руската армия в Манджурия е съществено доказателство за мобилните сухопътни сили, така както британската армия в Южна Африка е била еталон за морски сили.  \r\nТова ново положение, пише Макиндер, дава възможност за всемогъщо „състояние на въртене“, което според него би могло да доведе до „преодоляване на баланса на силите в полза на въртеливото състояние, което в крайна сметка да доведе до неговото разширяване в Евро-Азия\". \r\nТози нов вид геополитически мускул на евразийската земя, продължава той, „ще позволи използването на огромни континентални ресурси за изграждане на флота, а империята на света ще залезе“ (курсивът е добавен). С други думи, мощно въртеливо състояние в Евразия би застрашило британския флот, а оттам и самата Великобритания. \r\nПо-конкретно, Макиндер предполага, че Германия и Русия може да се обединят - най-вероятно чрез завоевание - поне на част от евразийския „свят-остров“. Може би Япония и Китай също биха могли да се присъединят. И двата сценария, предупреждава преди повече от век Макиндър, ще бъде „опасност за свободата на света“. \r\nМожем да добавим, че опасността за Великобритания също е била опасност за САЩ. В геополитическото изчисление на Макиндер двете нации са част от „външния полумесец“ на планетата, и като такива са били по-малко силни от обединена Евразия - ако единството й някога стане реалност.  \r\nИнтересно е, че приблизително по едно и също време с мрачната оценка на Макиндер, Сергей Вите, висш министър на руския цар Николай II, се опитваше да реализира точно този сценарий. \r\nТой записва в мемоарите си от 1915 г., че предлага евроазиатски съюз на германския кайзер Вилхелм II, обръщайки се към него с думите: „Ваше величество, представете си Европа, която не губи по-голямата част от кръвта и съкровищата на конкуренцията между отделните страни, а е голяма империя“.   \r\nТой допълва: „За да постигнем този идеал, трябва да се стремим да създадем солиден съюз между Русия, Германия и Франция. След като тези страни са твърдо обединени, всички държави от европейския континент без съмнение ще се присъединят към централния съюз и по този начин ще образуват всеобхватна континентална конфедерация“.  \r\nВите отбелязва в записките си, че кайзерът харесва идеята, особено след като тя специално изключва Великобритания. Разбира се, нищо от предложеното не е реализирано и само десетилетие по-късно Германия е във война с Русия, Франция и Великобритания. \r\nИ все пак мечтата за голям алианс издържа. През 20-те години на миналия век австриецът Рихард фон Куденхове-Калерги публикува книга, озаглавена „Паневропа“, която се превърна в социално движение, насочено към обединяване на континента. Очевидно тези усилия не са стигнали много далеч, въпреки че през следващите десетилетия и други също се стремяха да обединят Европа чрез война и мир. \r\nИ така, какво да правим днес с визията на Макиндер? През века след неговата статия се е променило много. Например, железопътните линии не са толкова критично важни, колкото са били някога.  \r\nЗа Макиндър през 1904 г. евразийската страна ще има предимството да може да движи силите си по железопътните пътища, като се възползва от вътрешните комуникационни линии. За разлика от това, морската сила ще транспортира силите си към брега далеч по-бавно. По онова време това е бил добър аргумент, но въпреки това иновациите след Макиндер, като самолета, промениха характера на борбата и транспорта. Да не говорим за ракетите с далечен обсег.  \r\nВъпреки това, все още съществува основната реалност, че Русия е голяма сила. И днес, разбира се, Китай е много по-голяма сила в сравнение с преди един век. Така че, ако тези две страни някога формират алианс, те биха представлявали огромна заплаха за Запада - точно това е точката, която отбелязва авторът на статията в  Politico EU . \r\nРазбира се, далеч не е очевидно, че Русия и Китай са обречени да бъдат съюзници. В края на краищата, нормалната геополитическа схема е, че съседни страни са врагове, а не приятели, а Русия и Китай се разправят в Сибир, Монголия и Централна Азия в продължение на векове. Да, вярно е, че по време на ранните години на Мао Дзедун на власт, Москва и Пекин бяха привидно обединени, но червеното братство не продължи дълго. Двете държави имаха поредица от гранични схватки в продължение на шест месеца през 1969 година. \r\nЕто защо отварянето на Ричард Никсън за Китай през 1972 г. беше толкова важно: то превърна китайско-съветския разпад в мълчалив китайско-американски съюз. Всъщност е лесно да се твърди, че дипломацията на Никсън е повратна точка в Студената война, обричаща руснаците на загуба. \r\nТака можем да видим, че САЩ, които Макиндер би наричал държава от външния полумесец, имат полза, когато Евразия е разделена. \r\nЗа съжаление следващите американски президенти не са толкова мъдри, за да се радват, че евразийците са в противоречие помежду си. През 90-те години на миналия век, след разпадането на СССР, Бил Клинтън избра да разшири НАТО, за да стигне до руската граница. По този начин САЩ спечелиха обичта на Естония - и враждебността на Русия. В условията на Макиндер това не е много интелигентна сделка. \r\nТогава, през следващото десетилетие, Джордж Буш-младши стана неоконсерватор. Той извърши оправдано нахлуване в Афганистан, но това, което трябваше да бъде бърза наказателна мисия и нищо повече – се превърна в дългосрочен ангажимент за „изграждане на нация“. И тогава се стигна до инвазията в Ирак, която не беше нито проста, нито умна. \r\nКакто знаем, нашите победи сред афганистанците и арабите са били мимолетни, ако изобщо има такива. Но междувременно и Русия и Китай получиха основателна причина да вярват, че „чичо Сам“ има дългосрочни проекти в Азия - Афганистан граничи с Китай и бившия СССР - и че подобни проекти заплашват и двете страни.  \r\nВ резултат на това някога скромната китайска инициатива, Шанхайската организация за сътрудничество (ШОС), спечели както членове, така и реален импулс, тъй като Пекин и Москва работиха заедно за противодействие на американската власт в задния си двор. ШОС е точно такъв вид евроазиатски съюз на кошмара, според разбиранията на Макиндер. \r\nЩо се отнася до европейската част на Евразия, новините от току-що завършилата Мюнхенска конференция за сигурност са малко зловещи. Заглавието на  Bloomberg  гласи: „Китай и Русия се обединяват за отделянето на САЩ от съюзниците им“. Разбира се, може би вече е имало разцепление:  The New York Times  цитира един „високопоставен германски служител“, който казва: „Никой вече не вярва, че Тръмп се грижи за възгледите или интересите на съюзниците. Счупено е\". \r\nПодчертавайки тази анонимна позиция на длъжностното лице, Йохан-Дитрих Вьорнер, ръководител на Европейската космическа агенция, заяви, че организацията трябва да си сътрудничи повече с Китай. \r\nРазбира се, трудно е да се повярва, че Европейският съюз, Русия и Китай могат да стигнат до една и съща позиция - и затова може би трябва да изберем да вярваме, че това просто не е възможно. Освен това друга важна евразийска страна, Индия, все още не е изяснила стратегическите си избори. Нека не забравяме и още една от тези страни от външния полумесец - Япония. \r\nВъпреки това не може да се гледа на свят с размера на Евразия, дом на две трети от населението на планетата - и да не се мисли за мрачната геополитическа прогноза на Макиндер. Никой никога не е казвал, че Макиндер е оптимист. Нито пък, че нашите съвременници са такива.", "date": "2019.02.21", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/21/2626477/gergana-sandakchieva-sdruzhenie-mlad-planinar-kalendarat-na-sdruzhenieto-vinagi-e-platen-i-palen-organizirat-se-reditsa-initsiativi.html", "text": "Календарът на Сдружение „Млад планинар“ винаги е плътен и пълен, организират се редица инициативи. Това каза за  Радио „Фокус“ - Пирин  Гергана Сандъкчиева от Сдружение „Млад планинар“. Тя посочи, че в събота  организират една инициатива съвместно с Професионалната гимназия по икономика и туризъм – посещение на Яворнишкия водопад. „Инициативата дойде от тяхна страна, а ние сме поканени като гости на тяхно събитие, за да обменяме опит“, коментира Сандъкчиева. По думите й на събитието ще има и хора от Планинска спасителна служба към Български червен кръст, които ще направят демонстрация заедно с кучета планински спасители как се помага на изпаднал в беда в планински терен. Гергана Сандъкчиева заяви, че след това им предстои едно ски обучение на Мальовица и така програмата им продължава плътно във времето. \r\nНатали СТЕФАНОВА", "date": "2019.02.21", "title": "Гергана Сандъкчиева, Сдружение „Млад планинар“: Календарът на сдружението винаги е плътен и пълен, организират се редица инициативи"}
{"url": "http://www.focus-news.net/news/2019/02/21/2626467/iliya-lazarov-za-sds-e-vazhno-na-izborite-za-evroparlament-sistemnite-partii-v-evropa-da-imat-mnozinstvo-a-enp-maksimalen-broy-deputati.html", "text": "За СДС е важно на изборите за Европарламент системните партии в Европа да имат мнозинство, а ЕНП – максимален брой депутати. Това каза в интервю за предаването „Това е България“ на  Радио „Фокус“  Илия Лазаров, главен секретар на Съюза на демократичните сили. Той каза още, че партията е отворена за всякакви разговори за коалиционни партньори. „Твърдо се водим от идеята, че първото най-важно нещо са системните партии в Европа. В десния спектър те са консерваторите, ЕНП и либералите, а в левия спектър са ПЕС, където нямаме претенции за разговори и коалиции. Системните партии трябва да получат всички депутати от България. Битката е за бъдещето на Европа“ обясни той. Илия Лазаров каза още, че ако отидат в коалиция, ще се боят за депутат, който да представлява десницата в ЕП. Покана за разговор от ГЕРБ за бъдещо взаимодействие все още няма, но СДС не биха я отказали, защото е в рамките на политическото семейство на ЕНП, каза още той. По думите му Европа ни е дала много и трябва чрез активно участие, а не с вечно съгласие с всичко да се постигат по-добри резултати. \r\nЦоня СЪБЧЕВА", "date": "2019.02.21", "title": "Илия Лазаров: За СДС е важно на изборите за Европарламент системните партии в Европа да имат мнозинство, а ЕНП – максимален брой депутати"}
{"url": "http://www.focus-news.net/news/2019/02/21/2626480/25-godini-fondatsiya-konrad-adenauer-v-balgariya-obzor.html", "text": "Фондация „Конрад Аденауер“ отбеляза 25 години в България. Сред гостите на събитието бяха министър-председателят Бойко Борисов, председателят на парламента Цвета Караянчева, министърът на културата Боил Банов, транспортният министър Росен Желязков, министърът на труда и социалната политика Бисер Петков, кметът на София Йорданка Фандъкова, председателят на ПГ на ГЕРБ Цветан Цветанов, зам.-министри, народни представители, евродепутати и др. \r\nТростен Гайслер – ръководител на „Конрад Аденауер“, посочи, че основната задача на фондацията е да се бори за истинската демокрация. „Развитието на България след падането на комунизма е впечатляващо. Днес мнозина завиждат на България за ниския държавен дълг, страната е и уважаван член на ЕС, проведе едно успешно европредседателство и има право да се гордее с всичко това. България има всички основания да счита, че пътят, който е поела, е правилен“, заяви Гайслер. Той обясни, че днес обаче в много държави национализмът набира сила, наблюдава се и нарастваща нетолерантност, намаляващо желание за международно сътрудничество, нарастване на популизма и др. „Ние решително се противопоставяме на всичко това и, за щастие, имаме много съюзници в България и ЕС“, коментира още Гайслер. \r\nПосланикът на Германия Н. Пр. Херберт Салбер коментира, че България е намерила различни положителни импулси в работата си с Фондация „Конрад Аденауер“. „През 1987 г. за първи път дойдох в България и тогава все още социализмът властваше в тази част на света. Преди година и половина обаче, когато дойдох отново тук, се уверих какъв напредък е постигнала България. И смятам, че всички държави и чуждестранни политически формации отчитат това“, заяви Салбер. Д-р Герхард Валерс – заместник главен секретар и ръководител на отдела за европейско и международно сътрудничество на Фондация „Конрад Аденауер“, посочи, че присъствието на толкова уважавани гости на честването на 25-ата годишнина на фондацията в България показва колко е уважавана тя в страната. \r\nОт своя страна, министър-председателят Бойко Борисов коментира, че не е случайно, че най-тъмносините в Европа са дошли в България и благодарят за това, което сме направили. „Благодаря на фондацията за оценката за българското европредседателство – то не е на Борисов, на ГЕРБ, на правителството. То е на България. Цял свят призна, че може би е най-доброто европредседателство в последните години. И не само в чисто техническо отношение, а защото сложихме на масата една от най-трудните теми – Западните Балкани“, коментира Борисов. Премиерът посочи, че фондацията винаги се е грижила добронамерено за ГЕРБ. „В наше лице фондацията има партия, която спазва всички ценности, под които сме се подписали“, коментира Борисов и посочи, че си е изпълнил всички ангажименти, поети преди 10 години, и сега има подредена държава. \r\nЦветилена СИМЕОНОВА", "date": "2019.02.21", "title": "25 години Фондация „Конрад Аденауер“ в България (ОБЗОР)"}
{"url": "http://www.focus-news.net/news/2019/02/21/2626060/pravitelstvoto-otpusna-dopalnitelni-30-mln-lv-za-obshtinskite-i-oblastnite-bolnitsi-i-psihiatrichnite-strukturi-obzor.html", "text": "Министерският съвет прие Постановление за одобряване на допълнителни разходи по бюджета на Министерството на здравеопазването за 2019 година в размер на 30 млн. лв. Това стана ясно на брифинг след редовно правителствено заседание. Пред журналисти здравният министър Кирил Ананиев уточни, че целта е с този финансов ресурс да бъде осигурен равнопоставен достъп на българското население до медицинска помощ, в това число и във високопланинските, труднодостъпните и отдалечените места. Субсидирането на общинските и областните болници се извършва на основание чл. 106 и чл. 106а от Закона за лечебните заведения, където е предвидено финансирането на дейностите, попадащи извън обхвата на задължителното здравно осигуряване, да се осъществява по ред и условия, уредени в наредба на министъра на здравеопазването. Такива дейности са оказването на спешна помощ, на психиатрична помощ и др., които са определени като държавна отговорност. \r\nДопълнителните разходи в размер на 30 млн. лв. се разпределят по следния начин: 18 млн. лв. се предоставят на общинските болници - на база на населението, което обслужват, и броя на преминалите болни, в това число и 71 болници, които са в списъка за високопланински, отдалечени и труднодостъпни места. 2 млн. лв. се предоставят на лечебните заведения, оказващи психиатрична помощ. Този ресурс е предвиден за 12-те центъра за психично здраве и за психиатричните отделения към болниците. Финансирането ще бъде на база проведени леглодни лечение. 10 млн. лв. се предоставят за оказана спешна помощ без хоспитализация, като с този ресурс ще бъдат финансирани 41 лечебни заведения, от които 26 областни болници.  \r\n„През изминалите две седмици направихме пълен анализ на всяка от общинските и областните болници, в това число на обема дейност, преминалите пациенти и финансовото състояние на тези лечебни заведения. Установи се, че дейностите, които тези болници изпълняват, извън задължителното здравно осигуряване, не са осигурени напълно с нужния ресурс и е необходимо те да бъдат подпомогнати”, обясни още министър Ананиев. По думите му анализът показа, че редица разходи, които имат, не са финансово обезпечени, което налага отпускането на допълнителните средства. Той уточни, че общо 171 болници, общински и областни, ще бъдат подпомогнати с отпуснатите 30 млн. лв. от правителството. От този ресурс една значителна част ще бъде предназначена за повишаване възнагражденията на персонала в лечебните заведения, но конкретното увеличение ще зависи от ръководството на съответната болница.  \r\nС друго Постановление на Министерския съвет, около 10 млн. лв. ще бъдат отпуснати под формата на капиталови разходи за ремонти в психиатричните звена.", "date": "2019.02.21", "title": "Правителството отпусна допълнителни 30 млн. лв. за общинските и областните болници и психиатричните структури (ОБЗОР)"}
{"url": "http://www.focus-news.net/news/2019/02/21/2626059/predstoyashti-sabitie-v-stranata-za-21-fevruari-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 09.00 часа министърът на образованието и науката Красимир Вълчев ще участва в конференция за дигиталното образование - „Образование 4.0“, която ще се проведе в зала 6 на НДК. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n*** \r\nОт 09.30 часа 19-и състав на Софийски градски съд ще заседава по делото срещу Веселин Пенгезов и др. (чл. 243-250 чл.). \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС. \r\n*** \r\nОт 10.00 часа  в сградата на КЕВР на бул. „Княз Дондуков“ № 8-10, ет. 4 ще се проведе открито заседание за обсъждане на доклад относно: Заявление с вх. № E-ЗЛР-И-63 от 18.12.2018 г. от „Топлофикация София“ ЕАД за изменение/допълнение на лицензия за „производство на електрическа и топлинна енергия“. \r\n*** \r\nОт 10.00 часа в сградата на КЕВР на бул. „Княз Дондуков“ № 8-10, ет. 4 ще се проведе открито заседание за обсъждане на доклад относно заявление с вх. № Е-ЗЛР-ПД-48 от 01.11.2018 г. на „ЕНЕРГО-ПРО България“ ЕАД за продължаване срока на лицензия № Л-309-15 от 02.11.2009 г., издадена за дейността „търговия с електрическа енергия“.  \r\n*** \r\nОт 10.00 часа в сградата на КЕВР на бул. „Княз Дондуков“ № 8-10, ет. 4 ще се проведе открито заседание за обсъждане на доклад относно заявление с вх. № Е-ЗЛР-ПД-51 от 16.11.2018 г. на „ЧЕЗ“ а.с., за продължаване срока на лицензия № Л-311-15 от 23.11.2009 г., издадена за дейността „търговия с електрическа енергия“. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Кирил Т., Милен В. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 13-и състав на Специализирания наказателен съд ще заседава по делото срещу  Пламен И. Явор А. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Михаил С., на когото са повдигнати обвинения за организиране и ръководене на престъпна група. \r\n*** \r\nОт 10.30 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 13.00 часа в Гранд хотел София, зала София, ет. 2., Централната избирателна комисия и Световната асоциацията на органите за управление на избори A-WEB организират брифинг. \r\n*** \r\nОт 13.00 часа в Съюза на българските журналисти ще бъде проведена пресконференция по повод Международния ден на майчиния език, по време на която ще бъде предложено искане да се приеме Закон за българския език и ще бъде учреден Обществен Съвет „Дядо и внуче“ за здравно-духовната, историческа и религиозна култура на подрастващите.  \r\n*** \r\nОт 13.30 часа 15-и състав на Софийски градски съд ще заседава по делото срещу Роман Логвиненко, който е обвинен, че е организирал нападението над Алексей Петров. \r\n*** \r\nОт 13.30 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 13.30 часа 18-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за организиране и ръководене на престъпна група. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Георги К., Илко П. и др. на които са повдигнати обвинения за организиране и ръководене на престъпна група. \r\n*** \r\nОт 14.30 часа зала 356 в сградата на парламента на пл. \"Княз Александър I\" №1, ще се проведе заседание на Комисия по регионална политика, благоустройство и местно самоуправление. \r\n*** \r\nОт 15.00 часа в хотел „Интерконтинентал“ ще се проведе семинар на тема „Капиталовият пазар като източник на бизнес растеж за малки и средни компании“.  \r\n*** \r\nОт 15.00 часа в Института за следдипломна квалификация ще се състои информационно събитие, организирано от по проект AuToMa: „Автоматизация, трансфер на технологии и управленски практики за растеж на МСП, по-висока заетост и стимулиране на предприемачеството”. \r\n*** \r\nОт 17.00 часа в Мраморното на Столична библиотека ще бъде представена книгата „Гоце Делчев през погледа на Пейо Яворов, Димо Хаджидимов, Михаил Чаков, Любомир Левчев, Мерсия Макдермот, Eфрем Каранфилов, Тончо Жечев“.  Изданието е сборник от изследвания за живота и делото на Гоце Делчев и биографични факти за него, писани през миналия век. Сборникът ще бъде представен от проф. Андрей Пантев с участието на съставителите Любен Генов – дългогодишен журналист и главен редактор на „Поглед”, „Труд”, и „Отечествен фронт” и Владислав Симеонов – журналист и издател. \r\n*** \r\nОт 18.00 часа в Национална галерия – Двореца ще бъде открита изложбата „Александър Петров (1916-1983)“, представя 190 живописни произведения, рисунки, литографии и ескизи на художника. \r\n*** \r\nОт 18.00 часа в галерия „Алма Матер” ще бъде открита изложбата на Есра Ерсен  Swimming Pool и ще се състои среща с художничката. \r\n*** \r\nОт 18.00 часа в зала 2 на Софийския университет ще се проведе творческа вечер на Йонка Найденова и Иво Панов – преводачи и литературоведи, с представяне на новите им книги. \r\n*** \r\nОт 18.30 часа в зала „Средец“ на хотел „Балкан“ ще бъдат отбелязани 25 години от началото на дейността на Фондация „Конрад Аденауер” в България.  \r\n*** \r\nОт 18.30 часа в Литературния клуб на Столичната библиотека ще се състои среща с Йордан Ефтимов - поет на месеца за февруари в библиотеката.  \r\n*** \r\nОт 19.00 часа в OBORISHTE 5 Gallery and Hall ще бъде открита изложбата The World $ Yours на Хубен Черкелов – Houben R.T. \r\n*** \r\nОт 19.30 часа в клуб „Карусел“ актьорът Владимир Карамазов ще участва в нова образователна платформа „Игра на чатботове“.  \r\n*** \r\nОт 17.00 часа в централата на ГЕРБ на ул. „Конт Андрованти” 5 общинският съветник от ГЕРБ Лиляна Драгоева организира приемна за граждани. \r\n*** \r\nОт 10.00 часа в Зала „22-ри септември“ ще се състои събитие в рамките на проект „Занаяти и социална икономика: движеща сила за растеж чрез социално включване в трансграничния регион” с акроним  „SocialCrafts“, финансиран по програма INTERREG V-A ГЪРЦИЯ - БЪЛГАРИЯ 2014 - 2020. \r\n*** \r\nОт 12.00 часа пред Община Благоевград ще се проведе благотворителна изложба базар под надслов „Да върнем вярата и духа в село Скребатно“. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Бонка Банкова ще приема граждани. \r\n*** \r\nОт 18.00 часа в Арт салона на Радио Варна ще се проведе за осма поредна година благотворителната инициатива Дарителски кръг  „За Варна“. \r\n*** \r\nОт 10.00 часа в Пресклуб на БТА - Велико Търново ще ес проведе пресконференция на Фондация „Да играем”.  Ще бъдат представени гостите и програмата в третото издание на Фестивала на настолните игри във Велико Търново. \r\n*** \r\nОт 13.30 часа в Професионалната гимназия по моден дизайн ще се проведе открит урок по кариерно и професионално ориентиране. \r\n***  \r\nОт 17.30 часа в Регионална библиотека „Петко Р. Славейков“ ще се проведе представяне на новата книга на Николай Иванов „Проучванията на евреите за бесилката и гроба на Левски“.  \r\n*** \r\nОт 19.00 часа в Клуб 7 ще бъде представена книгата „Омагьосаният кръг“ с автор Иван Иванов. \r\n*** \r\nОт 19.00 часа в ДКС „Васил Левски“ ще започне концерт на Видинската симфониета и Формация „София“. \r\n*** \r\nОт 13.00 часа пред залата на Общински съвет Видин ще се състои среща на председателя на Парламентарната група на коалиция „БСП за България“ и председател на НС на БСП Корнелия Нинова и кметове представители на Сдружението на кметовете на кметства.  \r\n*** \r\nОт 18.00 часа в Музея на хумора и сатирата ще бъде представена първата самостоятелна музейна изложба на Кирил Станоев със заглавие „Събота сутрин, -2 °С, усещат се като -7 °С“.  \r\n*** \r\nОт 14.00 часа в Младежкия дом ще се проведе интерактивно обучение за младежи на тема „Безопасен интернет“. \r\n*** \r\nОт 18.00 часа в Концертна зала „Добрич“ ще се проведе благотворителен концерт за набиране на средства за бъбречна трансплантация в чужбина на Христо Атанасов Кунчев. \r\n*** \r\nОт 15.00 часа в кабинета на председателя на Общински съвет – Кюстендил ще се състои пресконференция по повод предстоящо заседание на местния парламент. \r\n*** \r\nОт 11.00 часа в залата на Общински съвет Ловеч ще се проведе начална пресконференция по проект за сградата на РУ „Полиция“ - Ловеч. \r\n*** \r\nОт 17.00 часа в кино „Космос“ режисьорът Степан Поляков и композиторът Митко Щерев ще имат среща с ловешките зрители по повод премиерата на петсерийния филм  DEUS NOBISCUM / „СЪ НАМИ БОГЪ“. \r\n*** \r\nОт 12.30 часа в Пресклуб- Пазарджик Сдружение \"Съюз за независимо творческо общуване\" представя Кампания за повишаване на имиджа на продуктите от аквакултури. \r\n*** \r\nОт 13.30 часа в зала ,,Катя Попова\" ще се състои състезание-игра  по пътна безопасност   „Стани безопасен на пътя с Aй енд Джи Брокерс“   с участието на ученици от шести и седми клас. \r\n*** \r\nОт 18.30 часа в кафе ,,Бордо\" ще състои представяне на книгата ,,Има ли места в Рая\" на писателката от сирийски произход Даян Шаер. \r\n*** \r\nОт 18.30 часа в зала ,,Катя Попова\" ще се състои концертът ,,Мечтите се сбъдват\" на учениците от класа по поп и джаз пеене от Национално училище по изкуствата ,,Панайот Пипков\" с ръководител Доротея Люцканова. \r\n*** \r\nОт 19.00 часа в Големия салон на Драматично-куклен театър ,,Иван Радоев\" гостува Драматичен театър- Ловеч с постановката ,,Божан, Петър и Павел\"- по ,,Гераците\" от Елин Пелин. \r\n*** \r\nВ 09.00 часа в зала 5 на Окръжния съд ще се проведе заседание по делото срещу Никола К., обвинен в умишлено убийство.  \r\n*** \r\nВ 09.30 часа в зала 10 на Окръжния съд ще се проведе заседание по делото срещу Николай Н. и Бренченс Й., обвинение в придобиване и разпространение на високорисково наркотично вещество – кокаин.  \r\n*** \r\nОт 11.30 часа в Аграрния университет ще отвори врати Демонстрационен център 16+1 за електронна търговия със селскостопански и други продукти. Той е първият по рода – за насърчаване на млади предприемачи, иницииран от Центъра за насърчаване на сътрудничеството в областта на селското стопанство между Китай и страните от Централна и Източна Европа (ЦНСССКЦИЕ). \r\nВ 14.00 часа  в комплекс „Старосел“ предприемачи ГЕРБ ще проведат регионален форум „Земеделие и икономика. Тенденции и предизвикателства“. На събитието ще присъстват  министърът на земеделието, храните и горите Румен Порожанов и зам.-министърът на икономиката Александър Манолев.  \r\n*** \r\nОт 18.00 часа в Малката Базилика на бул. „Княгиня Мария Луиза“ ще се проведе събитие, посветено на Международния ден на майчиния език.  \r\n*** \r\nОт 10.30 часа за 20-и път в ОУ „Отец Паисий“ Силистра ще бъде проведена церемония на 100-ия ден от началото на първата учебна година в най-новите випуски на най-старото училище в областта.  \r\n*** \r\nОт 11.00 часа в Художествена галерия „Димитър Добрович“, „Узунова къща“, ще бъде представен каталогът „Живопис - избрано“. \r\n*** \r\nОт 10.30 часа в Държавен куклен театър Стара Загора ще се състои предпремиерата и пресконференция с екипа на спектакъла „Меко казано” от Валери Петров. \r\n*** \r\nОт 17.00 часа в Пресклуб на БТА - Стара Загора ще се състои пресконференция на проф. Живко Желев. \r\n*** \r\nОт 17.30 часа в Регионалния исторически музей ще бъде представена изложба с мартеници на Таня Иванова и приятели, озаглевена „Мартенски вълнениЯ”. \r\n*** \r\nОт 14.00 часа часа Предприемачи ГЕРБ ще проведат регионален форум „Земеделие и икономика. Тенденции и предизвикателства“ в комплекс Старосел. На събитието ще присъстват министърът на земеделието, храните и горите Румен Порожанов, който ще даде яснота по темата за общата селскостопанска политика след 2020 година и зам.-министърът на икономиката Александър Манолев, който ще говори за новостите и тенденциите в икономиката. \r\n*** \r\nОт 17.30 часа в реновирания киносалон на Средно училище „Пейо К. Яворов“ десетокласници ще направят възстановка на наказателен съдебен процес по действителен случай. \r\n*** \r\nОт 10.00 часа в зала 2 на Областна администрация ще се проведе заседание на Областната епизоотична комисия.  \r\n*** \r\nОт 10.00 и от 11.00 часа в Административен съд ще се проведе заседание във връзка с оспорени решения от община Шумен за налагане на финансови корекции. \r\n*** \r\nОт 10.00 часа в зала 203 на общината ще се проведе заседание на Постоянната комисия „Култура, културно-историческо наследство, туризъм, интеграционна политика и вероизповедания”. \r\n*** \r\nОт 14.00 часа в зала в зала 203 на общината ще се проведе заседание на Постоянната комисия „Просвета, образование и наука”. \r\n*** \r\nОт 16.00 часа в зала в зала 203 на общината ще се проведе заседание на Постоянната комисия „Бюджет и финанси”.", "date": "2019.02.21", "title": "Предстоящи събитие в страната за 21 февруари (Агенция „Фокус“)"}
{"url": "http://www.focus-news.net/news/2019/02/21/2626062/izvestiya-prezidentat-posochi-patishtata-za-reshavane-na-osnovnite-problemi-na-stranata.html", "text": "„Известия“: Президентът посочи пътищата за решаване на основните проблеми на страната \r\nПомощите за гледане на деца с увреждания ще се удвоят, държавата ще субсидира ипотечната ставка за семейства с деца през целия период на погасяване на кредита, до края на 2021 г. ще бъдат създадени 270 хил. нови места в яслите. Това са само част от задачите, които Владимир Путин постави в годишното си обръщение към Федералното събрание. Според първия вицепремиер Антон Силуанов, изпълнението на президентските указания ще изисква годишни допълнителни разходи на бюджета в размер на 100-120 млрд. рубли. В същото време държавният глава отбеляза не само кратко време за изпълнението на своите изисквания, но и назова онези, които ще са отговорни, ако хората не почувстват промените, отбелязаха експерти на „ Известия “. \r\nДържавният глава излезе с послание към Федералното събрание за 15 път. През 2019 г. речта му продължи 1 час и 27 минути и 47 пъти беше прекъсвана от аплодисменти. \r\nПрезидентът разгледа най-неотложните и болезнени теми, които интересуват хората, и очерта конкретни начини за разрешаването им, каза Андрей Колядин. \r\n„Направихме и ще продължим да правим всичко за укрепване на семейните ценности. Това е въпрос на нашето бъдеще. Обща задача за държавата, за гражданското общество, за религиозните организации, за политическите партии и за медиите“, отбеляза президентът. \r\nДо края на 2021 г. проблемът с детските градини трябва да бъде напълно решен, поиска той. За целта е необходимо да се създадат поне 270 хил. нови места, включително и в недържавния сектор, като през тази година трябва да бъдат създадени 90 хил. места. За три години за тези цели ще бъдат отпуснати 147 милиарда рубли от федералния и регионалните бюджети. \r\nПредложените от президента мерки ще помогнат да се коригира ситуацията, в която детето понякога е фактор на бедността, смята Ирина Волинец, ръководител на общественото движение „Национален родителски комитет“. \r\n„Много е важно, на първо място, мерките да улеснят решаването на жилищния проблем“, обясни тя пред „Известия“. \r\n„В съобщението от миналата година предложих да се реализира програма за борба с онкологичните заболявания. През следващите шест години ще насочим за тази цел най-малко 1 трилион рубли. Става дума за организирането на навременно, ефективно и достъпно лечение, за въвеждането на модерни технологии, които в повечето случаи помагат на хората, каза държавният глава. \r\nД-р Алексей Масчан, заместник-генерален директор на Института по хематология, имунология и клетъчни технологии, смята, че сумата, посочена от президента, ако правилно бъде изразходвана, може значително да подобри ситуацията. \r\nВладимир Путин предложи значително да се разшири подкрепата за местни културни инициативи - проекти, свързани с местните познания, народното изкуство, опазването на историческото наследство на народите на Русия. \r\nВ рамките на националния проект „Култура” ще бъдат отпуснати повече от 17 милиарда рубли за изграждане и реконструкция на селски клубове и културни центрове и още 6 милиарда за подпомагане на центровете за културно развитие в малките градове. \r\nВъншният дълг на руската икономика към 1 януари 2019 г. възлиза на 453.7 млрд. долара, а международните резерви към същата дата надвишават 468 млрд. долара. такава оценка приведе Централната банка. \r\n„Русия беше и ще бъде суверенна и независима държава. Това е аксиома! Или ще бъде така, или изобщо няма да я бъде. Русия не може да не бъде суверенна. Някои страни могат, Русия – не“,заяви  Владимир Путин. \r\nПрезидентът започна с положителни новини: с Беларус Москва ще продължи да задълбочава сътрудничеството, а пазарите на Евразийския икономически съюз  ще се засилят. В допълнение, Русия е готова да търси съвместни решения с Япония за мирен договор. \r\nРуският лидер изрази и надежда за стъпки от страна на Европейския съюз за възстановяване на отношенията, тъй като това е в интерес и на двете страни. И ако „нашите равни, взаимно изгодни отношения с Китай днес служат като важен, стабилизиращ фактор в световните дела“, тогава това не може да се каже за диалога със САЩ. Превод и редакция : Калоян Пенков", "date": "2019.02.21", "title": "„Известия“: Президентът посочи пътищата за решаване на основните проблеми на страната"}
{"url": "http://www.focus-news.net/news/2019/02/21/2626063/sadat-nalozhi-myarka-zadarzhane-pod-strazha-i-prinuditelno-lechenie-na-georgi-georgiev-obvinen-za-chetvornoto-ubiystvo-v-novi-iskar-obzor.html", "text": "Софийски градски съд определи, че Георги Иванова Георгиев, обвинен за четворното убийство в Нови Искър, трябва да бъде настанен принудително в болница на МВР за 30 дни, за да му бъде изготвена цялостна медицинска експертиза, и взе най-тежката мярка „задържане под стража“ спрямо него.  \r\n25-годишният мъж бе задържан на 18 февруари и обвинен за убийството на родителите си, брат си и баба си в Нови Искър. Бащата на Георги Георгиев е бил военен. След като два дни не се явил на работа, в понеделник от Военна полиция отишли да го търсят в дома му. На адреса те намерили четири трупа. Обвиняемият е бил във видимо неадекватно състояние. \r\nОт прокуратурата първоначално настояха той да бъде настанен принудително в психиатрична болница в Ловеч, за да му бъдат направени медицински изследвания за психическото състояние, но искането на съдебния психиатър д-р Петър Малинов и служебния адвокат на обвиняемия Стоян Стоянов беше, че той трябва да бъде настанен в болницата на МВР, за да му бъде направена цялостна експертиза. „Не мога да взема отношение, но според мен прокурорът беше много обективен, защото знам какво е състоянието на болницата в Ловеч, която е към затвора“, посочи адвокатът на обвиняемия. Той подчерта, че няма да обжалва решението на съда за Георги, защото все още не знае какво е състоянието му. „Трети ден, откакто обвиняемият е задържан, няма данни за здравословното му състояние, все още няма психиатрична експертиза, само е назначена“, изтъкна адвокатът. По думите му все още не са изготвени фото снимките от престъплението и за това призовава разследването да бъде максимално обективно. \r\nАдвокатът обясни, че е разговарял с обвиняемия, но много трудно. „Трябва да се изясни състоянието му, за да се види какви действия ще се предприемат. Георги може да е бил използван, поради имотни измами“, посочи адвокатът, като подчерта, че трябва да се разследва. По думите му обвиняемият в момента не е в състояние да разговаря. \r\nПред съда обвиняемият Георги Иванова Георгиев се появи с медицинска маска и говореше несвързано. Той каза, че има хора, които действат психотропно и убиват. „Има ли хора или да поискам помощ от Европейския съюз?“, каза обвиненият за четворното убийство. \r\nСофийски градски съд отбеляза, че обвиняемият не е бил осъждан преди. По данни на съда, след съдебна медицинска аутопсия смъртта на четиримата убити в Нови Искър е настъпила след причинени черепно мозъчни травми, масивна кръвозагуба и убийство e извършено по особено жесток начин. Според доказателствата по делото и направените аутопсии той е виновен. Мотивите за престъпленията все още не са ясни. \r\nИрина ИВАНОВА", "date": "2019.02.21", "title": "Съдът наложи мярка \"задържане под стража\" и принудително лечение на Георги Георгиев, обвинен за четворното убийство в Нови Искър (ОБЗОР)"}
{"url": "http://www.focus-news.net/news/2019/02/21/2626476/upravlyavashtite-obmislyat-promeni-v-pravilnika-na-narodnoto-sabranie-zaradi-otsastvieto-na-bsp-obzor.html", "text": "Управляващите обмислят промени в правилника във връзка с отсъствието на БСП от парламента. Пред журналисти председателят на Правна комисия и депутат от ГЕРБ Данаил Кирилов заяви, че въпросът със санкциите срещу отсъствията ще бъде обсъден в Правна комисия. Той посочи, че твърдението на БСП, че докато отсъстват от Народното събрание не получават заплата е невярно и спекулативно. Кирилов отчете, че според правилника на парламента при отсъствие, народните представители получават 1/3 от основното си възнаграждение, което се равнява на средната заплата. По думите му е редно въпросът да бъде обсъден в правна комисия, още повече че в случая става въпрос за отсъствие на цяла една парламентарна група и трябва да се уточни дали могат да се извиняват тези. „Редно е голяма част от разходите да не бъдат покрити и санкциите да бъдат пределно ясни и да се знае. Ние като бяхме извън парламента юни и юли месец 2013 г. не получавахме абсолютно нищо от Народното събрание“, поясни Кирилов.  \r\nПредседателят на ПГ на „Обединени патриоти“ и лидер на ПП „Атака“ Волен Сидеров, че още през 2013 г. партията му е настоявала при отсъствие от работа без причини, депутатите да не се получават никакви пари. Той изрази надежда ГЕРБ да се вслушат в тази идея и да променят правилника, така че при отсъствие от работа да отпадне получаването на 1/3 от възнаграждението. Според Сидеров ако инициативата на БСП продължи с месеци, задължително в правилника трябва да се въведат нови правила за възнагражденията на народните представители. \r\nХалил Летифов от ДПС допълни, че ще обсъдят тези промени, когато бъдат внесени. Според ДПС по-същественият дебат е, че част от парламента работи по неактуален дневен ред, а друга въобще не работят.", "date": "2019.02.21", "title": "Управляващите обмислят промени в правилника на Народното събрание заради отсъствието на БСП (ОБЗОР)"}
{"url": "http://www.focus-news.net/news/2019/02/21/2626065/kathimerini-tramp-pozdravi-tsipras-i-zaev-za-ratifitsiraneto-na-prespanskoto-sporazumenie.html", "text": "Американският президент Доналд Тръмп поздрави премиера Алексис Ципрас за ратифицирането на Преспанското споразумение от гръцкия парламент, което разреши дългогодишния спор за името със Северна Македония, съобщиава държавната информационна агенция  АНА-МПА . \r\nВ писмо, изпратено до гръцкия министър-председател, Тръмп приветства споразумението като „историческо“ и свидетелство за „смелото ръководство на гръцкия премиер“. \r\nТой заяви, че Гърция е стълб на стабилността в един сложен регион и изрази надежда, че сделката ще вдъхнови други страни да разрешат двустранните си спорове. \r\nТой също така описа страната като важен съюзник и партньор на Съединените щати и очаква с нетърпение да продължи сътрудничеството, за да осигури мир и просперитет в Източното Средиземноморие и Балканите. \r\nВ подобно написано писмо президентът на САЩ поздрави северния македонски премиер Зоран Заев за „най-историческото постижение на Балканите след Дейтънското споразумение“. Превод и редакция : Калоян Пенков", "date": "2019.02.21", "title": "Kathimerini: Тръмп поздрави Ципрас и Заев за ратифицирането на Преспанското споразумение"}
{"url": "http://www.focus-news.net/news/2019/02/21/2626066/kathimerini-zemetresenie-s-magnitud-51-udari-zapadnoto-kraybrezhie-na-turtsiya-useteno-e-na-lesbos.html", "text": "Земетресение с магнитуд 5.1 удари близо до град Чанаккале на западния бряг на, съобщи Геоложката топографска служба на САЩ. \r\nНе беше ясно дали някой е бил ранен. Земетресението удари на около 20 км южно от Чанаккале, съобщиха от геоложката служба. \r\nТрусът е бил усетен на гръцкия остров Лесбос, според съобщения в гръцките медии. Лесбос се намира на около 6 км от брега на Турция. Превод и редакция : Калоян Пенков", "date": "2019.02.21", "title": "Kathimerini: Земетресение с магнитуд 5.1 удари западното крайбрежие на Турция, усетено е на Лесбос"}
{"url": "http://www.focus-news.net/news/2019/02/21/2626067/afp-pozhar-ubi-41-dushi-v-stolitsata-na-bangladesh.html", "text": "Най-малко 41 души са били убити, след като опустошителен пожар избухна в жилищна сграда, използвана също като химически склад в стара част на столицата на Бангладеш, предава  AFP . \r\n„Досега имаме намерени 41 тела. Броят на телата може да се увеличи“, каза за AFP началникът на противопожарната служба на Бангладеш Али Ахмед. \r\nТой каза, че пожарът може да е започнал от газова бутилка, а огънят бързо се е разпространил в сградата, където са се съхранявали лесно запалими химикали. Превод и редакция : Калоян Пенков", "date": "2019.02.21", "title": "AFP: Пожар уби 41 души в столицата на Бангладеш"}
{"url": "http://www.focus-news.net/news/2019/02/21/2626068/parlamentat-podkrepi-severna-makedoniya-po-patya-y-kam-nato-obzor.html", "text": "Парламентът единодушно подкрепи присъединяването на Северна Македония към НАТО. Със 140 гласа „за“ беше ратифициран Протоколът към Северноатлантическия договор за присъединяването на страната. „За“ гласуваха ГЕРБ, „Обединени патриоти“, ДПС, „Воля“ и независимите депутати. Ратификацията мина без гласовете и присъствието на левицата в пленарна зала.  \r\nПо време на дебатите по ратификацията вицепремиерът и министър на външните работи Екатерина Захариева заяви, че моментът на присъединяване на Северна Македония към НАТО е исторически за Алианса. Тя посочи, че политиката за разширяване на НАТО се разглежда като един от най-успешните инструменти за просперитет и добави, че членството в НАТО бележи нов етап в отношенията между двете държави. Председателят на Комисията по отбрана и депутат от ГЕРБ ген. Константин Попов посочи, че ратифицирането на Протокола за присъединяване на Северна Македония към НАТО е исторически дело, с което не само ще осигурим югозападната ни граница, а в лицето на Северна Македония ще имаме не само съсед, а и съюзник. Ген. Попов отбеляза, че отсъствието на БСП в парламента в този важен за България ден показва, че партийното е взело превес над национално отговорното поведение. Председателят на ПГ на ГЕРБ Цветан Цветанов заяви, че мястото на Северна Македония е в ЕС и НАТО. Според него едноличното решение на Корнелия Нинова не е дало възможност демократично мислещите депутати от БСП да участват в дебата. Лидерът на „Атака“ Волен Сидеров обърна внимание, че по комсомолски се радваме на присъединяването на Северна Македония към НАТО, но не правим анализ какво значи това. Сидеров предостави Анекса на „Атака“ към Договора с Македония на председателя на парламента Цвета Караянчева. Лидерът на НФСБ Валери Симеонов обяви, че партията му подкрепя присъединяването на Северна Македония към НАТО, но със забележки към правата на хората, които се чувстват българи. Юлиан Ангелов от ВМРО заяви, че БСП са предали националните интереси с отсъствието си от парламента. От ДПС подчертаха, че присъединяването на Северна Македония към НАТО е пътят за изграждане на силни и стабилни Балкани. \r\nНа заседанието, на което парламентът ратифицира присъединяването на Р Северна Македония в НАТО, присъства председателят на Събранието на югозападната ни съседка Талат Джафери. След гласуването той благодари на България за безрезервната подкрепа за евроатлантическо бъдеще на страната му. „От толкова години чакане за присъединяване в НАТО, за нас Алиансът стана реалност с ратифицирането на протокола от всички страни членки“, коментира Джафери. „Така гарантираме мир и стабилност за всички наши граждани“, заяви той. Според него подписаният договор за приятелство и добросъседство между нашите две държави вече дава резултат. „Успяхме да подпишем и договора с Гърция, който реши един многогодишен спор. Все пак победи разумът, победи визията“, подчерта той. Председателят на парламента Цвета Караянчева заяви, че с подкрепата си за присъединяване на Северна Македония към НАТО сме показали готовност да продължим да решаваме проблемите в региона. „Балканите дълго време бяха нарицателно за конфронтация, но примерът, който ние дадохме, потвърди категорично общата ни решителност да работим за мир, стабилност и суверенитет“, коментира Караянчева. \r\nПо време на днешното правителствено заседание премиерът Бойко Борисов благодари на парламента и депутатите за ратификацията на договора за присъединяване на Северна Македония към НАТО. „Ратифицирахме договора за Северна Македония, много усилия положихме, да благодарим на парламента и депутатите за това мъдро решение“, заяви той.  \r\nПо-късно от БСП подчертаха, че отказът им да влизат в пленарна зала е тежко политическо решение, а не конюнктурна приумица. Лидерът на левицата Корнелия Нинова посочи, че депутатите няма да получават заплати за дните, в които са отсъствали от парламента.  \r\nНовината за ратифицирането на Протокола за членство на Северна Македония в НАТО беше отразена и от македонските медии. В публикациите се посочва, че България е четвъртата държава, която ратифицира документа след Гърция, Словения и Албания. \r\nПрипомняме, че Протоколът за присъединяване на Северна Македония беше подписан на 6 февруари в Брюксел. Поканата към страната за присъединяване дойде след разрешаването на спора с Гърция за името на страната и подписването на Преспанския договор на 17 юни 2018 година. На 11 януари Събранието в Скопие завърши процедурата за изменение на Конституцията на страната, а на 25 януари двустранното споразумение беше ратифицирано от гръцкия парламент. На 15 януари 1992 година България първа призна официално независима Македония, а на 1 август 2017 година беше подписан Договорът за добросъседство между двете страни. Протоколът към Северноатлантическия договор ще влезе в сила след като всяка от страните уведоми САЩ като депозитар за изпълнението на вътрешните процедури. Република Северна Македония ще стане 30-ият член на НАТО.", "date": "2019.02.21", "title": "Парламентът подкрепи Северна Македония по пътя й към НАТО (ОБЗОР)"}
{"url": "http://www.focus-news.net/news/2019/02/21/2626069/parlamentarnata-pravna-komisiya-odobri-pravilata-za-izbor-na-nov-sastav-na-tsik-obzor.html", "text": "Парламентарната правна комисия прие Проект на процедурни правила за условията и реда за предлагане на кандидати за членове на Централната избирателна комисия (ЦИК), представянето и публичното оповестяване на документите, изслушването на кандидатите и избор на председател, заместник председатели и секретар. Промените дойдоха два дни, след като от ГЕРБ обявиха, че ще задействат процедура за нова избирателна комисия. По закон в края на март изтича мандатът на сегашния състав на ЦИК и въпреки че Изборният кодекс предвижда възможност за удължаване на мандата, от БСП настояха за избор на нов състав. Народните представители от левицата обаче не присъстваха на заседанието на Комисията по правни въпроси. \r\nКрайният вариант на процедурни правила беше представен от председателя на комисията и народен представител от ГЕРБ Данаил Кирилов. Неправителствените организации и парламентът (народни представители, парламентарни групи и коалиции) ще могат да предлагат членове на ЦИК, които ще бъдат изпратени на президента на Република България. Срокът за предложения от НПО ще бъде 12-дневен, а от парламента – 14 дни. Представителите на партии, които не са в Народното събрание, но имат избран представител в Европейския парламент, също ще могат да заявят участие. След като документите на кандидатите бъдат публикувани на сайта на Народното събрание, в срок не по-малък от 7 дни ще се проведе изслушването им на заседание на правната комисия, което ще се излъчва на живо. Освен всички други документи, кандидатите да изготвят и концепция, в която да представят виждането си за ЦИК. Председателят, зам.-председателите и секретарят на Комисията ще се предлагат от парламентарно представените партии и коалиции в двудневен срок. За избран се смята кандидатът, получил повече от половината от гласовете на присъстващите народни представители. \r\nПроектопрограмата на Народното събрание предвижда процедурните правила за избор на ЦИК да бъдат гласувани на пленарното заседание на 21 февруари. Очаква се мандатът на новия състав на Комисията да започне на 21 март 2019 г.  \r\n„Очакваме най-късно до 18-19 март Народното събрание на избере кандидатите за новия състав на ЦИК. Но няма срок докога президентът да издаде указ за назначаване“, посочи Данаил Кирилов. Той обясни, че ще има 18 члена на ЦИК, които се разпределят пропорционално между парламентарно представените партии. „А другите са плюс тази квота от 18 души. Формацията на Николай Бареков има право да излъчи такъв кандидат“, посочи Кирилов. Попитан дали може да бъде номиниран същият състав на ЦИК, какъвто е в момента, за да няма проблеми, Кирилов отговори: „По никакъв начин не искаме да пресъздадем съставът такъв, какъвто е бил. Ще анализираме досегашната работа на номинирани от нас представители и ще направим съответно предложение“.  \r\nЦветилена СИМЕОНОВА", "date": "2019.02.21", "title": "Парламентарната правна комисия одобри правилата за избор на нов състав на ЦИК (ОБЗОР)"}
{"url": "http://www.focus-news.net/news/2019/02/21/2626061/afp-tramp-zayavi-che-e-dal-zapoved-da-bade-zabraneno-vlizaneto-na-dzhihadist-v-sasht.html", "text": "Президентът Доналд Тръмп заяви, че е дал заповед да не се позволи на бивш пропагандист на „Ислямска държава“, израснал в Алабама, да се върне в САЩ, съобщава  AFP . \r\n„Наредих на държавния секретар Майк Помпео и той напълно се съгласи да не позволи на Хода Мутана да се върне в страната!“, написа Тръмп в социалната мрежа Twitter. \r\nПомпео по-рано обяви, че 24-годишната Хода Мутана няма да бъде допусната в САЩ, твърдейки, че тя не е гражданин на САЩ. Первод и редакция : Калоян Пенков", "date": "2019.02.21", "title": "AFP: Тръмп заяви, че е дал заповед да бъде забранено влизането на джихадист в САЩ"}
{"url": "http://www.focus-news.net/news/2019/02/21/2626087/sky-news-dzherami-korbin-se-otpravya-kam-bryuksel-za-da-predstavi-na-es-viziyata-si-za-sklyuchvane-na-sdelka-za-brekzit.html", "text": "Ръководителят на лейбъристите заяви, че ще обсъди възможностите за пробив в сегашната безизходица, но няма да говори за втори референдум, съобщава телевизионният канал  Sky News . \r\nДжеръми Корбин се отправя към Брюксел, за да обсъди Брекзит с лидерите на Европейския съюз, твърдейки, че ще работи с други политически партии за избягването на оттегляне без споразумение. \r\nПо време на посещението си лидерът на лейбъристите ще се срещне с преговарящия Мишел Барние, генералния секретар Мартин Зелмайер и координатора по Брекзит на Европейския парламент Ги Верхофстад. \r\nДжеръми Корбин заяви, че планира да обсъди възможностите за пробив в безизходицата и да изясни на екипа от Брюксел, че в парламента няма мнозинство за излизане от съюза без сделка. \r\n„Правителството на консерваторите продължава да работи в опит да изнудва парламента да приеме лошата сделка на Тереза Мей пред хаотично напускане без сделка“, каза Корбин преди посещението си. \r\n„Лейбъристката партия уважава резултата от референдума, но ние не подкрепяме вредния подход на министър-председателя, който се фокусира повече върху успокояването на фракциите в нейната партия, отколкото на намирането на разумно решение, което да работи за цялата страна“. \r\n„Само 37 дни преди Брекзит, Тереза Мей трябва да приеме, че историческите й поражения в парламента и пълния провал да се постигне нова сделка означава, че нейният подход е неуспешен“. \r\n„Тя трябва да изостави вредните си червени линии и най-накрая да работи с лейбъристите, за да постигне споразумение, което да работи за нашата страна“. Превод и редакция : Калоян Пенков", "date": "2019.02.21", "title": "Sky News: Джеръми Корбин се отправя към Брюксел, за да представи на ЕС визията си за сключване на сделка за Брекзит"}
{"url": "http://www.focus-news.net/news/2019/02/21/2626070/v-obedineni-patrioti-ne-sa-vodeni-razgovori-za-savmestno-yavyavane-na-evroizborite-obzor.html", "text": "Трите партии от коалицията „Обединени патриоти“ не са водили разговори за съвместно явяване на евроизборите. Темата коментираха двама от тримата лидери в кулоарите на Народното събрание. Председателят на „Атака“ Волен Сидеров заяви, че дори и партиите от малката коалиция да се явят отделно на евроизборите, това няма да се отрази на довършването на управленския мандат. „Няколко месеца наред настоявах за отговор, за някакво решение как ще се явяваме на евроизборите. След това се отказах, защото колегите ми някак си отбиваха този въпрос – имало време, трябвало да помислят, и се отказах да питам, защото излизаше, че „много ми е зор“. А не ми е зор. Даже в момента този въпрос не ми е основен“, заяви той. Сидеров посочи, че не може да се каже предварително дали ако трите партии се явят отделно на евроизборите, ще ги загубят. „Но е възможен и такъв вариант. Аз не мога насила да събера трите партии. Ако номинацията на Валери Симеонов от НФСБ и на Ангел Джамбазки от ВМРО е някакъв косвен знак, че искат да се явяват самостоятелно, то е добре да си го кажем ясно, културно и цивилизовано“, коментира лидерът на „Атака“ и обясни, че партията е готова за всякакви варианти. Сидеров уточни, че все още не знае дали би приел да оглави листата на партията.  \r\nЛидерът на НФСБ Валери Симеонов обяви, че партията действа за самостоятелно явяване на евроизборите. Попитан дали „Атака“ и ВМРО знаят за това, той заяви, че ако следят новинарските емисии, със сигурност ще знаят. „С оглед на взаимоотношенията в коалицията „Обединени патриоти“, съвсем естествено е НФСБ да предприема необходимите действия за подготовка на самостоятелно явяване на европейските избори. Това не е окончателно решение, защото не съм лидер на еднолична партия. Решенията в НФСБ се вземат от Политическия съвет, както е записано в Устава. Няма как Уставът да бъде заобиколен“, посочи Валери Симеонов. „Казвам го открито. Не го крием и не извършваме задкулисни договорености. Не подхвърляме на медиите, че ще вкараме 3-4 депутати общо с разни консервативни псевдосубекти, нито пък водим подготвителна кампания за издигане на наш кандидат още от миналата година, без да уведомяваме партньорите си“, коментира той. Симеонов посочи още, че според него „Атака“ и ВМРО също се подготвят самостоятелно за евроизборите. \r\nДен по-рано лидерът на ВМРО Красимир Каракачанов посочи, че за него най-добрият вариант е „Обединени патриоти“ да се явят заедно. „Ако някоя от партиите реши да участва самостоятелно или в коалиция с някой друг, това е нейно право. Това не отнема ангажимента и на трите партии в коалицията към програмата за управление на правителството, мнозинството в парламента и подкрепата към правителството“, заяви той. Каракачанов предложи вътрешни избори да определят местата в листата на „Обединени патриоти“ за евровота.  \r\nЦветилена СИМЕОНОВА", "date": "2019.02.21", "title": "В „Обединени патриоти“ не са водени разговори за съвместно явяване на евроизборите (ОБЗОР)"}
{"url": "http://www.focus-news.net/news/2019/02/21/2626076/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Северноатлантическият алианс взе под внимание посланието на руския президент Владимир Путин и счита неговите изявления със заплахи към съюзниците за неприемливи, заяви представител на НАТО, пише руският в. „ ВЗГЛЯД “. \r\nТой отбеляза също, че НАТО призовава Русия да се съсредоточи върху въпроса за връщане към спазването на Договора за премахване на ракетите със среден и малък обсег. В ситуацията с ДРСМО НАТО подготвя „премерен отговор“, докато Алиансът не възнамерява да разполага ново наземно ядрено оръжие в Европа, цитира „РИА Новости“ думите на служителя на НАТО. \r\nНАТО счита, че противоракетната отбрана на Алианса има изключително отбранителен характер, а обектите в Полша и Румъния напълно съответстват на договора за ракетите, добави представителят на военния блок. \r\nПо-рано Германия призова Москва да запази Договора за премахване на ракети със среден и малък обсег след изявлението на руския президент Владимир Путин. \r\nВ речта си с посланието към Федералното събрание Путин заяви, че самият Вашингтон нарушава този договор.  \r\nПрезидентът отбеляза, че Русия няма намерение да бъде първата, която да разположи в Европа ракети със среден и малък обсег, но в случай на разполагане на американски ракети на континента, Москва ще бъде принудена да предприеме огледални мерки. \r\n***  Съединените щати, докато продължават да подкрепят Украйна, ще запазят анти-руските санкции, докато не бъдат изпълнени споразуменията от Минск, а украинските власти не получат контрол над Донбас и Крим. Това съобщи заместник постоянният представител на САЩ в ООН Джонатан Коен на заседание на Общото събрание на организацията за Украйна, пише вестник „ Независимая газета “. \r\n„САЩ стоят рамо до рамо с Украйна“, отбеляза той. „Както сме заявявали по-рано, САЩ не признаха и не признават анексирането на Крим от Русия и няма да се съгласят с нищо друго, освен с пълното възстановяване на териториалната цялост на Украйна. Нашите санкции, наложени връзка със ситуацията в Донбас, ще останат в сила, докато Русия не изпълни минските споразумения, и нашите санкции, наложени във връзка със ситуацията в Крим, остават в сила, докато Русия не върне Крим на Украйна“. \r\n„САЩ ще продължат да използват дипломатически мерки, както и санкции и помощ с цел обезпечаването на сигурността, за да подкрепят Украйна\", каза той в заключение. \r\n*** „Известия“: Президентът посочи пътищата за решаване на основните проблеми на страната \r\nПомощите за гледане на деца с увреждания ще се удвоят, държавата ще субсидира ипотечната ставка за семейства с деца през целия период на погасяване на кредита, до края на 2021 г. ще бъдат създадени 270 хил. нови места в яслите. Това са само част от задачите, които Владимир Путин постави в годишното си обръщение към Федералното събрание. Според първия вицепремиер Антон Силуанов, изпълнението на президентските указания ще изисква годишни допълнителни разходи на бюджета в размер на 100-120 млрд. рубли. В същото време държавният глава отбеляза не само кратко време за изпълнението на своите изисквания, но и назова онези, които ще са отговорни, ако хората не почувстват промените, отбелязаха експерти на „ Известия “. \r\nДържавният глава излезе с послание към Федералното събрание за 15 път. През 2019 г. речта му продължи 1 час и 27 минути и 47 пъти беше прекъсвана от аплодисменти. \r\nПрезидентът разгледа най-неотложните и болезнени теми, които интересуват хората, и очерта конкретни начини за разрешаването им, каза Андрей Колядин. \r\n„Направихме и ще продължим да правим всичко за укрепване на семейните ценности. Това е въпрос на нашето бъдеще. Обща задача за държавата, за гражданското общество, за религиозните организации, за политическите партии и за медиите“, отбеляза президентът. \r\nДо края на 2021 г. проблемът с детските градини трябва да бъде напълно решен, поиска той. За целта е необходимо да се създадат поне 270 хил. нови места, включително и в недържавния сектор, като през тази година трябва да бъдат създадени 90 хил. места. За три години за тези цели ще бъдат отпуснати 147 милиарда рубли от федералния и регионалните бюджети. \r\nПредложените от президента мерки ще помогнат да се коригира ситуацията, в която детето понякога е фактор на бедността, смята Ирина Волинец, ръководител на общественото движение „Национален родителски комитет“. \r\n„Много е важно, на първо място, мерките да улеснят решаването на жилищния проблем“, обясни тя пред „Известия“. \r\n„В съобщението от миналата година предложих да се реализира програма за борба с онкологичните заболявания. През следващите шест години ще насочим за тази цел най-малко 1 трилион рубли. Става дума за организирането на навременно, ефективно и достъпно лечение, за въвеждането на модерни технологии, които в повечето случаи помагат на хората, каза държавният глава. \r\nД-р Алексей Масчан, заместник-генерален директор на Института по хематология, имунология и клетъчни технологии, смята, че сумата, посочена от президента, ако правилно бъде изразходвана, може значително да подобри ситуацията. \r\nВладимир Путин предложи значително да се разшири подкрепата за местни културни инициативи - проекти, свързани с местните познания, народното изкуство, опазването на историческото наследство на народите на Русия. \r\nВ рамките на националния проект „Култура” ще бъдат отпуснати повече от 17 милиарда рубли за изграждане и реконструкция на селски клубове и културни центрове и още 6 милиарда за подпомагане на центровете за културно развитие в малките градове. \r\nВъншният дълг на руската икономика към 1 януари 2019 г. възлиза на 453.7 млрд. долара, а международните резерви към същата дата надвишават 468 млрд. долара. такава оценка приведе Централната банка. \r\n„Русия беше и ще бъде суверенна и независима държава. Това е аксиома! Или ще бъде така, или изобщо няма да я бъде. Русия не може да не бъде суверенна. Някои страни могат, Русия – не“,заяви  Владимир Путин. \r\nПрезидентът започна с положителни новини: с Беларус Москва ще продължи да задълбочава сътрудничеството, а пазарите на Евразийския икономически съюз  ще се засилят. В допълнение, Русия е готова да търси съвместни решения с Япония за мирен договор. \r\nРуският лидер изрази и надежда за стъпки от страна на Европейския съюз за възстановяване на отношенията, тъй като това е в интерес и на двете страни. И ако „нашите равни, взаимно изгодни отношения с Китай днес служат като важен, стабилизиращ фактор в световните дела“, тогава това не може да се каже за диалога със САЩ. \r\n***  Няма предпоставки за нова Карибска криза, както и няма тежка конфронтация със САЩ, заяви президентът на Русия Владимир Путин на среща с представители на руски информационни агенции и печатни медии, съобщава „ Российская газета “. \r\n„Като цяло имаме добри контакти по военна линия, работим на високо ниво, има над какво да работим заедно. В Сирия работим заедно. Да, проблеми има, но има и механизми и инструменти за съвместната работа по тези проблеми“, отбеляза Владимир Путин. \r\n„Надявам се, че те ще бъдат използвани, за да не се създадат нови кризи по света като Карибската. Няма причина за това“, каза държавният глава. „Какво, има някаква тежка конфронтация между две системи, както беше в периода на Студената война? В края на краищата, няма. Но има взаимни претенции, различни подходи за решаване на различни проблеми и взаимни претенции, но това не е причина да се стигне до някаква конфронтация до нивото на Карибската криза от 60-те години на миналия век.", "date": "2019.02.21", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/21/2626073/nezavisimaya-gazeta-v-oon-amerika-otnovo-si-spomni-za-krim-i-svarzanite-s-nego-sanktsii.html", "text": "Съединените щати, докато продължават да подкрепят Украйна, ще запазят анти-руските санкции, докато не бъдат изпълнени споразуменията от Минск, а украинските власти не получат контрол над Донбас и Крим. Това съобщи заместник постоянният представител на САЩ в ООН Джонатан Коен на заседание на Общото събрание на организацията за Украйна, пише вестник „ Независимая газета “. \r\n„САЩ стоят рамо до рамо с Украйна“, отбеляза той. „Както сме заявявали по-рано, САЩ не признаха и не признават анексирането на Крим от Русия и няма да се съгласят с нищо друго, освен с пълното възстановяване на териториалната цялост на Украйна. Нашите санкции, наложени връзка със ситуацията в Донбас, ще останат в сила, докато Русия не изпълни минските споразумения, и нашите санкции, наложени във връзка със ситуацията в Крим, остават в сила, докато Русия не върне Крим на Украйна“. \r\n„САЩ ще продължат да използват дипломатически мерки, както и санкции и помощ с цел обезпечаването на сигурността, за да подкрепят Украйна\", каза той в заключение. Превод и редакция : Калоян Пенков", "date": "2019.02.21", "title": "\"Независимая Газета\": В ООН Америка отново си спомни за Крим и свързаните с него санкции"}
{"url": "http://www.focus-news.net/news/2019/02/21/2626064/aa-turtsiya-obeshtava-da-slozhi-kray-na-teroristichnata-zaplaha-na-pkk.html", "text": "Турция ще сложи край на заплахата от терористичната групировка „Народни отряди за защита“ (НОЗ)в района на сирийският град Манбидж и на изток от Ефрат, когато настъпи времето, заяви министърът на отбраната на страната, предава  Anadolu Agency . \r\n„Нашите военни сили са подготвени добре и продължават да се подготвят да ударят терористични цели в Манбидж и на изток от Ефрат. Правят се подготовки. В предстоящият период, когато настъпи времето, заплахата от НОЗ ще бъде премахната с необходимите операции“, заяви Хулуси Акар. \r\nАкар каза, че борбата на Турция срещу тероризма протича решително, тъй като иска да затвори тази страница, след като последният терорист бъде неутрализиран от силите за сигурност. \r\n„Това, което правим, е да осигурим сигурност на нашите народ и граници. Не разглеждаме територията на нито една държава. Ние уважаваме териториалния и политически интегритет на Ирак и Сирия“, каза Акар, добавяйки, че Турция планира да проведе трансгранична антитерористична операция след като нейните южни съседи, Сирия и Ирак не могат да го направят. \r\nАкар беше в югоизточната турска провинция Хакари, за да провери турски войски. \r\nТой каза, че е време да се ударят терористичните цели в Манбидж и на изток от Ефрат след две успешни анти-терористични операции от 2016 г. в северозападна Сирия - операция „Маслинова клонка“ и „Щитът на Ефрат“. \r\nОперациите освободиха региона, включително Ал-Баб, Африн и Азаз, от терористите НОЗ / ПКК и „Ислямска държава“, което дава възможност на сирийците, избягали от насилието там, да се завърнат у дома. Превод и редакция : Калоян Пенков", "date": "2019.02.21", "title": "АА: Турция обещава да сложи край на терористичната заплаха на ПКК"}
{"url": "http://www.focus-news.net/news/2019/02/21/2626077/sport-manchestar-siti-pobedi-shalke.html", "text": "Манчестър Сити победи Шалке с 3:2 като гост в мач от осминафиналите на Шампионската лига. Головете за гостите отбелязаха Серхио Агуеро, Льорой Сане и Рахийм Стърлинг. За домакините от Гелзенкирхен два гола реализира Набил Бенталеб. Реваншът в Манчестър ще се проведе на 12 март.", "date": "2019.02.21", "title": "Спорт: Манчестър Сити победи Шалке"}
{"url": "http://www.focus-news.net/news/2019/02/21/2626079/rumyana-glavcheva-ekspert-seizmolog-dopisen-chlen-na-bani-izobilie-ot-zemetreseniya-atakuva-severozapadna-turtsiya.html", "text": "През последното денонощие Северозападна Турция изобилства от земетресения. Първоначално се активира югозападната част на регион Мармара. На двадесетина километра (км) северозападно от град Бига Европейският сеизмологичен център обявява 17 труса с магнитуд над 2.0, съобщава  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . Националната сеизмологична обсерватория при Босфорския университет регистрира и по-слаби събития – така земетресенията с магнитуд над 1.0 в серията събития са всичко 41. Най-силните трусове в серията – с магнитуд 4.1 всяко от тях, са станали в 22:48 във вторник  и 00:33 в сряда време в епицентъра. Серията съдържа и четири труса с магнитуд между 3.0 и 3.6. Активиран е дълбочинен интервал, простиращ се между земната  повърхност до 11 км под нея. Много от тези несилни трусове са усетени в епицентралната област, която е във вилаета Чанаккале. Сътресения от двата максимални труса са усетени освен из територията на вилаета, още до Бурса и Истанбул на около 160-170 км от епицентрите, както и в гръцкия Александруполис на 120 км северозападно и в Измир на повече от 200 км в южна посока. Най-близък епицентър по тези места в миналото е този на земетресение с магнитуд 7.3 и максимална интензивност от IX-X степен през 1912 година. То създава цунами в Мраморноморския басейн, а жертвите са 216. \r\nСлед серията от относително слаби земетресения, територията на вилает Чанаккале е атакувана от нова сеизмична активност. Началото на новата активност е поставено от умерено-силно земетресение с магнитуд 5.1 по оценка в Евро-Средиземноморския център, съответно 5.4 и 5.0 оценени посредством два различни подхода в Центъра на Босфорския университет. Епицентърът сега е недалеч от егейското крайбрежие на Мала Азия в околностите на Айваджък, на приблизително 60 км южно от административния център на вилаета град Чанаккале и на около 100 км югозападно от предишната нискомагнитудна серия. Изчислително получената максимална интензивност достига VI степен по 12-степенната скáла – слаби увреждания на постройки. На 30 км от епицентъра в Едремит прекъсва електроподаването, навярно V степен. В островите пръснати из североизточните части на Егейско море въздействията са с интензивност от IV степен, както и във високи сгради на град Чанаккале. В Истанбул сътресенията са от III и IV степен. Европейският център обявява 10 вторични труса, сред които най-силният е с магнитуд 4.0; 48 са досега регистрираните афтершоковете с магнитуд над 1.0 според Центъра на Босфорския университет.  \r\nПрез февруари 2017 само на около 30 км в югозападна посока станаха три земетресения с магнитуди между 5.2 и 5.5. Те предизвикаха сериозни повреди в епицентралната област. Най-близък епицентър на катастрофално земетресение през двадесети век е на земетресение от 18 март 1953 г. Магнитудът на земетресението е 7.2. То причинява много сериозни материални щети и смъртта на повече от хиляда души. \r\nКоментираната сеизмичната активност е продукт на две южни разклонения на Северно-Анадолската разломна система.", "date": "2019.02.21", "title": "Румяна Главчева, експерт-сеизмолог, дописен член на БАНИ: Изобилие от земетресения атакува Северозападна Турция"}
{"url": "http://www.focus-news.net/news/2019/02/21/2626071/tass-voennoto-atashe-na-venetsuela-v-oon-prizna-guaydo-za-izpalnyavasht-dlazhnostta-prezident.html", "text": "Полковник Педро Чиринос, военен аташе в постоянната мисия на Венецуела в ООН, призна Хуан Гуайдо, лидер на венецуелската опозиция, като временно изпълняващ длъжността  президент, съобщава агенция  TACC . Това обяви съветникът по националната сигурност на американския президент Джон Болтън. \r\n„Военното аташе на Венецуела в ООН полковник Педро Чиринос обяви, че Хуан Гуайдо е официално признат за временно изпълняващ длъжността президент на Венецуела“, написа Болтън в Twitter. \r\nПо-рано в социалните мрежи бе публикувано видео, в което човек във военна униформа, който се представи като полковник Педро Чиринос, заявява, че „от днес той не се подчинява на правителството на Николас Мадуро, което е незаконно на власт“. „Признавам и се подчинявам на преходното правителство под ръководството на Хуан Гуайдо“, добави той. : Калоян Пенков", "date": "2019.02.21", "title": "ТАСС: Военното аташе на Венецуела в ООН призна Гуайдо за изпълняващ длъжността президент"}
{"url": "http://www.focus-news.net/news/2019/02/21/2626078/sport-atletiko-madrid-pobedi-yuventus.html", "text": "Атлетико Мадрид победи Ювентус с 2:0 като домакин в първия двубой между двата тима от осминафиналната фаза на Шампионската лига. Мадридчани нанесоха своя удар в края на мача, след като Хосе Хименес в 78-та и Диего Годин в 83-та минути реализираха двата гола. Реваншът в Торино ще се изиграе на 12 март.", "date": "2019.02.21", "title": "Спорт: Атлетико Мадрид победи Ювентус"}
{"url": "http://www.focus-news.net/news/2019/02/21/2626075/vzglyad-nato-vizhda-nepriemlivi-izyavleniya-v-poslanieto-na-putin.html", "text": "Северноатлантическият алианс взе под внимание посланието на руския президент Владимир Путин и счита неговите изявления със заплахи към съюзниците за неприемливи, заяви представител на НАТО, пише руският в. „ ВЗГЛЯД “. \r\nТой отбеляза също, че НАТО призовава Русия да се съсредоточи върху въпроса за връщане към спазването на Договора за премахване на ракетите със среден и малък обсег. В ситуацията с ДРСМО НАТО подготвя „премерен отговор“, докато Алиансът не възнамерява да разполага ново наземно ядрено оръжие в Европа, цитира „РИА Новости“ думите на служителя на НАТО. \r\nНАТО счита, че противоракетната отбрана на Алианса има изключително отбранителен характер, а обектите в Полша и Румъния напълно съответстват на договора за ракетите, добави представителят на военния блок. \r\nПо-рано Германия призова Москва да запази Договора за премахване на ракети със среден и малък обсег след изявлението на руския президент Владимир Путин. \r\nВ речта си с посланието към Федералното събрание Путин заяви, че самият Вашингтон нарушава този договор.  \r\nПрезидентът отбеляза, че Русия няма намерение да бъде първата, която да разположи в Европа ракети със среден и малък обсег, но в случай на разполагане на американски ракети на континента, Москва ще бъде принудена да предприеме огледални мерки. Преглед и редакция : Калоян Пенков", "date": "2019.02.21", "title": "„ВЗГЛЯД“: НАТО вижда „неприемливи“ изявления в посланието на Путин"}
{"url": "http://www.focus-news.net/news/2019/02/21/2626082/aa-izraelski-iztrebiteli-udariha-iztochna-gaza.html", "text": "Израелски изтребител предприе въздушни удари по източната част на Ивицата Газа, където палестинците организираха протест, предава  Anadolu Agency . \r\nДве ракети бяха пуснати в близост до протестиращите, заявиха свидетели за агенцията. \r\nЗасега, няма данни за жертви. \r\nИзраелска армия заяви в сряда, че нападението е насочено към обект, свързан с „Хамас“, в отговор на „огнените балони“, пуснати срещу южните израелски селища близо до Ивицата Газа. \r\nСпоред израелски официални лица импровизираните въздушни оръжия са причинили редица пожари в израелските селища, причинявайки значителни материални щети, но не водят до смърт или наранявания. Превод и редакция : Калоян Пенков", "date": "2019.02.21", "title": "АА: Израелски изтребители удариха Източна Газа"}
{"url": "http://www.focus-news.net/news/2019/02/21/2626081/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Председателят на Европейската комисия поля със студена вода възможността за пробив в разговорите за Брекзит, когато се срещна с Тереза Мей в Брюксел, пише британският вестник  Independent . \r\nПремиерът пътува до столицата на ЕС, за да се срещне с Жан-Клод Юнкер и да се опита да убеди блока да промени споразумението, за да го направи по-приемлив за консервативните депутати. \r\n„Имам голямо уважение към Тереза Мей, за нейната смелост и отстояване. Утре ще проведем приятелски разговор, но не очаквам пробив“, каза Юнкер преди срещата. \r\nЗапитан за посещението, говорител на Европейската комисия заяви пред репортери в Брюксел: „Всеки път, когато премиерът изрази желанието си да дойде, ние винаги ще се радваме да я чуем и да видим какво има да каже“. \r\nТой потвърди, че лидерите не планират да провеждат пресконференция. \r\nСлед срещата лидерите на Обединеното кралство и ЕС публикуваха съвместно изявление. В него се казва, че двамата обсъждат какви допълнителни гаранции могат да бъдат дадени на депутатите и „и двете потвърдиха ангажимента си да избегнат твърда граница на остров Ирландия и да зачитат целостта на вътрешния пазар на ЕС и на Обединеното кралство“. \r\nГоворейки на излизане от срещата, британският премиер заяви пред репортери: „Тази вечер имах конструктивна среща с председателят Юнкер. Подчертах необходимостта да видим правно обвързващи промени за предпазния механизъм, които да гарантират, че той не може да бъде неопределен, това е необходимо, ако се стигне до гласуване на споразумение в Камарата на общините. \r\nПредишните посещения на премиера също преминаха без значителен напредък. Министрите на Тереза Мей Стивън Баркли и Джефри Кокс също пристигнаха в понеделник и се очаква да се върнат тази седмица. \r\nВ изказване в Берлин преди срещата външният министър на Великобритания Джереми Хънт заяви, че ЕС ще сподели отговорността за увреждащ провал, ако няма споразумение. \r\nТой настоя, че правителството на Обединеното кралство би могло да сключи сделка за Брекзит чрез парламента въпреки поредицата от загуби, но само ако има правно обвързващи промени за защитния механизъм. \r\nХънт каза, че „единственият начин да се преодолее сегашната ситуация“ е ЕС да се съгласи с промяна на ирландската предпазна мярка. \r\nМинистърът на външните работи добави: „В този важен момент, върху всички нас се е стоварила голяма отговорност“. \r\n***  НАТО отвърна на „неприемливата“ заплаха на руския президент Владимир Путин да насочи ракети към американските ракетни бази в Европа, както и към „центровете за вземане на решения“ в САЩ, пише британският в.  Daily Express . \r\nГоворителят на НАТО Пиърс Казалет заяви пред „РИА Новости“: „Взехме под внимание съобщението на президента Путин на 20 февруари“. Путин направи годишната си реч за състоянието на нацията и заяви, че Русия е готова да отговори на заплахите за сигурността. \r\nТой предупреди Доналд Тръмп, че ако разположи ракети със среден обсег в Европа, Русия ще насочи оръжията си към американските цели в Европа и на американска земя. \r\nТой каза: „Русия ще бъде принудена да създава и разположи нови видове оръжия, които могат да бъдат използвани не само срещу териториите, от които произтича пряка заплаха за нас, но и срещу териториите, където се намират центровете за вземане на решения“. \r\n„Възможностите на такива оръжия, включително времето за достигане до тези центрове, ще бъдат еквивалентни на заплахите срещу Русия“. \r\nСъобщението беше в отговор на това, че Тръмп изтегля САЩ от договора за ракетите, който беше подписан между САЩ и Съветския съюз през 1987 година. \r\nТръмп многократно обвиняваше Русия в нарушаване на договора и накрая се оттегли на 1 февруари, което накара Русия да прекрати споразумението на следващия ден. \r\nТози шокиращ ход на събитията предизвика страхове за нова надпревара във въоръжаването между двете страни. \r\nДържавният секретар Майк Помпео твърди, че няма смисъл да се запазва договорът, ако само една от страните спазва правилата. \r\nРусия подозира, че САЩ сега могат да разположат ракети със среден обсег в Европа. \r\nПо същия начин официални представители на НАТО сигнализираха, че се готвят за разполагане на руски ракети в Европа. \r\nОтношенията на Тръмп с НАТО бяха изпълнени с напрежение, след като той настоява, че европейските сили не са поемат своята тежест. \r\nТой обвини много страни, включително Германия, че не са „изпълнили дълга си“ в разходите си за отбрана, добавяйки, че Германия е „пленник на Русия“. \r\n***  Владимир Путин заяви, че Русия ще разработи нови оръжия и ще ги насочи към западни „центрове за вземане на решения“, ако Западът разположи нови ракети с малък и среден обсег в Европа, пише британският вестник  The Guardian . \r\nЗаплахата, която изглежда е към Вашингтон и други западни столици, дойде след като САЩ и Русия преустановиха спазването на Договора за ракети със среден и малък обсег от 1987 г. \r\nВ реч пред високопоставени руски официални лица в Москва Путин заяви, че евентуалното разполагане на ракети, които могат да достигнат Москва за 10 минути, е „опасно за Русия“ и, че Москва ще бъде принудена да разгледа „симетрични и асиметрични действия“. \r\n„Русия ще бъде принудена да създава и разположи видове оръжия, които могат да се използват не само срещу онези територии, от които ще дойде пряката заплаха, но и срещу тези, където са центровете за вземане на решения за използване на тези ракетни системи“, каза руският президент. \r\nДоговорът, сключен от Роналд Рейгън и Михаил Горбачов, забрани разработването и разполагането на ракети с обсег между 500 и 5500 км. САЩ, водени от съветника по националната сигурност, Джон Болтън, прекратиха договора този месец на фона на твърденията, че Москва тайно е разработила крилата ракета, която е нарушила споразумението. Русия отрича това.  \r\nПо време на изказването си Путин отново потвърди позицията на Русия, че няма да разположи ракети с малък или среден обсег в Западна Русия, освен ако подобни оръжия не бъдат разположени в Европа. \r\nРечта, която се възприема като руската версия на обръщението „Състояние на нацията“, беше в голяма степен фокусирана върху икономиката. Путин, чиито рейтинги за популярност са на дъното, обеща увеличени публични разходи, по-ниски данъци за семействата и по-добри условия за живот на руснаците.", "date": "2019.02.21", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/21/2626083/vremenno-e-ogranicheno-dvizhenieto-po-pat-i-5-ruse-byala-poradi-izgoryal-tezhkotovaren-avtomobil.html", "text": "Временно е ограничено движението по път I-5 Русе – Бяла поради изгорял тежкотоварен автомобил. Това съобщават от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки указанията на \"Пътна полиция\" по  обходен маршрут: Бяла – Борово.", "date": "2019.02.21", "title": "Временно е ограничено движението по път I-5 Русе – Бяла поради изгорял тежкотоварен автомобил"}
{"url": "http://www.focus-news.net/news/2019/02/21/2626086/pregled-na-mezhdunarodnite-novini-do-6-chasa-agentsiya-fokus.html", "text": "Сръбският президент Александър Вучич се срещна в Белград с ръководителя на делегацията на ЕС в тази страна, посланик Сем Фабрици, съобщава сръбското радио  B92 . \r\nВучич предаде на Фабрици очакването, че ЕС ще положи допълнителни усилия, за да накара Прищина да спре с едностранните действия, които застрашават мира и стабилността в региона. \r\n„Необходимо е трайно споразумение. Готови сме да продължим преговорите с Прищина, когато митата бъдат премахнати“, заяви Вучич пред официалния представител на ЕС. \r\nТой добави, че Белград е готов да намери компромисно решение, подчертавайки, че няма алтернатива на диалога между Белград и Прищина. \r\nВучич разговаря с Фабрици за европейския път на Сърбия, за проблемите в диалога между Белград и Прищина, за провеждането на политически и икономически реформи, както и за международното положение. \r\nВучич благодари на ЕС за подкрепата, предоставена на Сърбия, като посочи, че съюзът е най-важният външнотърговски партньор. \r\n„Ще продължим да работим интензивно за изпълнението на европейския дневен ред, с цел да отворим нови глави (в преговорите за членство в ЕС) и да постигнем по-бърз напредък по пътя към членство в ЕС“, заключи Вучич, според съобщение публикувано от президентството. \r\n„Делегацията на Европейския съюз ще продължи да подкрепя процеса на европейска интеграция“, цитира Фабрици и подчерта, че ЕС ще продължи да посредничи в диалога с цел постигане на всеобхватно споразумение между Белград и Прищина. \r\nВучич и Фабрици също обсъдиха процеса на хармонизиране на сръбското законодателство с това на Европейския съюз и се съгласиха, че е необходима по-енергична работа в областта на правото. \r\nДвамата събеседници обсъдиха и реформата на съдебната система, борбата с корупцията и свободата на медиите. \r\n***  Председателят на Европейската комисия поля със студена вода възможността за пробив в разговорите за Брекзит, когато се срещна с Тереза Мей в Брюксел, пише британският вестник  Independent . \r\nПремиерът пътува до столицата на ЕС, за да се срещне с Жан-Клод Юнкер и да се опита да убеди блока да промени споразумението, за да го направи по-приемлив за консервативните депутати. \r\n„Имам голямо уважение към Тереза Мей, за нейната смелост и отстояване. Утре ще проведем приятелски разговор, но не очаквам пробив“, каза Юнкер преди срещата. \r\nЗапитан за посещението, говорител на Европейската комисия заяви пред репортери в Брюксел: „Всеки път, когато премиерът изрази желанието си да дойде, ние винаги ще се радваме да я чуем и да видим какво има да каже“. \r\nТой потвърди, че лидерите не планират да провеждат пресконференция. \r\nСлед срещата лидерите на Обединеното кралство и ЕС публикуваха съвместно изявление. В него се казва, че двамата обсъждат какви допълнителни гаранции могат да бъдат дадени на депутатите и „и двете потвърдиха ангажимента си да избегнат твърда граница на остров Ирландия и да зачитат целостта на вътрешния пазар на ЕС и на Обединеното кралство“. \r\nГоворейки на излизане от срещата, британският премиер заяви пред репортери: „Тази вечер имах конструктивна среща с председателят Юнкер. Подчертах необходимостта да видим правно обвързващи промени за предпазния механизъм, които да гарантират, че той не може да бъде неопределен, това е необходимо, ако се стигне до гласуване на споразумение в Камарата на общините. \r\nПредишните посещения на премиера също преминаха без значителен напредък. Министрите на Тереза Мей Стивън Баркли и Джефри Кокс също пристигнаха в понеделник и се очаква да се върнат тази седмица. \r\nВ изказване в Берлин преди срещата външният министър на Великобритания Джереми Хънт заяви, че ЕС ще сподели отговорността за увреждащ провал, ако няма споразумение. \r\nТой настоя, че правителството на Обединеното кралство би могло да сключи сделка за Брекзит чрез парламента въпреки поредицата от загуби, но само ако има правно обвързващи промени за защитния механизъм. \r\nХънт каза, че „единственият начин да се преодолее сегашната ситуация“ е ЕС да се съгласи с промяна на ирландската предпазна мярка. \r\nМинистърът на външните работи добави: „В този важен момент, върху всички нас се е стоварила голяма отговорност“. \r\n***  Няма предпоставки за нова Карибска криза, както и няма тежка конфронтация със САЩ, заяви президентът на Русия Владимир Путин на среща с представители на руски информационни агенции и печатни медии, съобщава „ Российская газета “. \r\n„Като цяло имаме добри контакти по военна линия, работим на високо ниво, има над какво да работим заедно. В Сирия работим заедно. Да, проблеми има, но има и механизми и инструменти за съвместната работа по тези проблеми“, отбеляза Владимир Путин. \r\n„Надявам се, че те ще бъдат използвани, за да не се създадат нови кризи по света като Карибската. Няма причина за това“, каза държавният глава. „Какво, има някаква тежка конфронтация между две системи, както беше в периода на Студената война? В края на краищата, няма. Но има взаимни претенции, различни подходи за решаване на различни проблеми и взаимни претенции, но това не е причина да се стигне до някаква конфронтация до нивото на Карибската криза от 60-те години на миналия век. \r\n***  Владимир Путин заяви, че Русия ще разработи нови оръжия и ще ги насочи към западни „центрове за вземане на решения“, ако Западът разположи нови ракети с малък и среден обсег в Европа, пише британският вестник  The Guardian . \r\nЗаплахата, която изглежда е към Вашингтон и други западни столици, дойде след като САЩ и Русия преустановиха спазването на Договора за ракети със среден и малък обсег от 1987 г. \r\nВ реч пред високопоставени руски официални лица в Москва Путин заяви, че евентуалното разполагане на ракети, които могат да достигнат Москва за 10 минути, е „опасно за Русия“ и, че Москва ще бъде принудена да разгледа „симетрични и асиметрични действия“. \r\n„Русия ще бъде принудена да създава и разположи видове оръжия, които могат да се използват не само срещу онези територии, от които ще дойде пряката заплаха, но и срещу тези, където са центровете за вземане на решения за използване на тези ракетни системи“, каза руският президент. \r\nДоговорът, сключен от Роналд Рейгън и Михаил Горбачов, забрани разработването и разполагането на ракети с обсег между 500 и 5500 км. САЩ, водени от съветника по националната сигурност, Джон Болтън, прекратиха договора този месец на фона на твърденията, че Москва тайно е разработила крилата ракета, която е нарушила споразумението. Русия отрича това.  \r\nПо време на изказването си Путин отново потвърди позицията на Русия, че няма да разположи ракети с малък или среден обсег в Западна Русия, освен ако подобни оръжия не бъдат разположени в Европа. \r\nРечта, която се възприема като руската версия на обръщението „Състояние на нацията“, беше в голяма степен фокусирана върху икономиката. Путин, чиито рейтинги за популярност са на дъното, обеща увеличени публични разходи, по-ниски данъци за семействата и по-добри условия за живот на руснаците. \r\n***  Президентът на САЩ Доналд Тръмп заяви, че иска да отмени американските санкции срещу Северна Корея, но властите на тази страна трябва да направят първите крачки на срещата, предава агенция  TACC . \r\n„Санкциите на САЩ все още са налице. Бих искал да ги премахна, но първо трябва да видя стъпки от другата страна“, заяви американският лидер по време на реч пред репортерите в Белия дом. „Смятам, че Северна Корея има много голям икономически потенциал заради своето местоположение - около Русия, Китай и Южна Корея. Мисля, че той (Ким Чен-ун) разбира това“, каза президентът на САЩ. \r\n„Не мисля, че това ще бъде нашата последна среща. Имаме много добри отношения“, заяви Тръмп, коментирайки перспективата за трета среща между лидерите. \r\nПо-рано Тръмп заяви, че втората му среща с Ким Чен-ун ще се състои на 27 и 28 февруари във Виетнам. Първата в историята среща между президента на САЩ и лидера на Северна Корея се състоя на 12 юни миналата година в Сингапур. В резултат на срещата беше подписан съвместен документ, с който Пхенян пое ангажимента за денуклеаризация в замяна на гаранции за сигурността от Вашингтон. Никакви конкретни срокове не са уговаряни, като трябва да бъдат определени в следващи преговори. \r\n***  Американският президент Доналд Тръмп поздрави премиера Алексис Ципрас за ратифицирането на Преспанското споразумение от гръцкия парламент, което разреши дългогодишния спор за името със Северна Македония, съобщиава държавната информационна агенция  АНА-МПА . \r\nВ писмо, изпратено до гръцкия министър-председател, Тръмп приветства споразумението като „историческо“ и свидетелство за „смелото ръководство на гръцкия премиер“. \r\nТой заяви, че Гърция е стълб на стабилността в един сложен регион и изрази надежда, че сделката ще вдъхнови други страни да разрешат двустранните си спорове. \r\nТой също така описа страната като важен съюзник и партньор на Съединените щати и очаква с нетърпение да продължи сътрудничеството, за да осигури мир и просперитет в Източното Средиземноморие и Балканите. \r\nВ подобно написано писмо президентът на САЩ поздрави северния македонски премиер Зоран Заев за „най-историческото постижение на Балканите след Дейтънското споразумение“. \r\n***  Земетресение с магнитуд 5.1 удари близо до град Чанаккале на западния бряг на, съобщи Геоложката топографска служба на САЩ. \r\nНе беше ясно дали някой е бил ранен. Земетресението удари на около 20 км южно от Чанаккале, съобщиха от геоложката служба. \r\nТрусът е бил усетен на гръцкия остров Лесбос, според съобщения в гръцките медии. Лесбос се намира на около 6 км от брега на Турция.", "date": "2019.02.21", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/21/2626088/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската граница, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2019.02.21", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/02/21/2626092/nimh-v-stranata-shte-preobladava-slanchevo-vreme-s-maksimalni-temperaturi-mezhdu-9-i-14.html", "text": "Днес ще преобладава слънчево време, с по-съществени временни увеличения на облачността над Източна България. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Ще продължи да духа до умерен вятър от запад-северозапад. Максималните температури ще са между 9° и 14°. Атмосферното налягане ще се повиши и ще остане по-високо от средното за месеца. \r\nНад Черноморието ще бъде предимно слънчево с временни увеличения на облачността. Ще духа до умерен вятър от запад-северозапад. Максималните температури ще са 9° - 11°. Температурата на морската вода е около 7 - 8°. Вълнението на морето ще е 1 - 2 бала. \r\nНад планините ще е предимно слънчево, след обяд - с разкъсана висока облачност. Ще духа умерен, по високите и открити части - силен вятър от север-северозапад. Максималната температура на височина 1200 метра ще е около 3°, на 2000 метра – около минус 3°.", "date": "2019.02.21", "title": "НИМХ: В страната ще преобладава слънчево време с максимални температури между 9° и 14°"}
{"url": "http://www.focus-news.net/news/2019/02/21/2626089/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от 6 ° до 19°. Времето над страната е ясно. \r\nСлаб вятър духа в областите Сливен, Търговище, Шумен, Варна, Пловдив, Габрово, София, Смолян, Ямбол и Разград. \r\nПътните настилки са предимно сухи, по усойните и планински райони частично заледени, обработени и проходими при зимни условия. \r\nОграничена e видимостта поради мъгла:  \r\n- до 50 м в районите на Бяла Слатина, Борован и Криводол /обл.Враца/;  \r\n- до 100 м на АМ „Струма“ в района на Сандански. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nДо 21.02.2019 г. движението се извършва само в изпреварващата лента от км 156 до км 162 в посока София, поради ремонт на асфалтовата настилка. Трафикът се регулира от сигналисти.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява само в изпреварващата лента поради ремонтни дейности до 24.02.2019 г.. Участъкът е сигнализиран с пътни знаци и скоростта на движение се ограничава до 50 км/ч. \r\nОПУ Перник: \r\nНа 21.02.2019 г., от 9,30 часа до 12,30 часа, движението в тунел „Големо Бучино\" от км 14+680 до км 15+160 в тръбата за Перник се осъществява само в изпреварващата лента, а от 13,30 часа до 15,30 часа движението в тръбата в посока София се осъществява само в изпреварващата лента поради ремонт на системата за видеонаблюдение на тунела. Участъкът е сигнализиран с пътни знаци. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ – забранено е движението на всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\nДвижението по Дунав мост при км 0+080 се осъществява в едната лента поради частичен ремонт на асфалтовата настилка. Участъкът е сигнализиран. Въведено е ограничение на скоростта до 40 км/ч. Срок  до 16.00ч. на 25.02.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението по път Луковит – Ябланица от км 156+900 до км 156+500 в района на пътен възел Коритна се осъществява с повишено внимание поради монтаж на пътни знаци. Срок до 22.02.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път  ІІ-11 с. Орсоя - гр. Лом се осъществява в една лента, поради  рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента на участъци поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Движението за всички МПС по път ІІІ-861 от км 31+040 (граница с Област Пловдив) до км 40+833 (разклон за Национална астрономическа обсерватория) е ограничено поради паднали и падащи множество дървета. Срок до 22.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-17: Движението по директна пътна връзка \"Ботевград - София\" /път II-17 - АМ \"Хемус\"/ се осъществява в една лента поради ремонтни дейности по пътната настилка. Движението се извършва в съседната лента. Срок: от 09:00 до 17:00 часа на 21.02.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.21", "title": "Актуална пътна обстановка"}
{"url": "http://www.focus-news.net/news/2019/02/21/2626091/predstoyashti-mezhdunarodni-sabitiya-za-21-fevruari-agentsiya-fokus.html", "text": "Министрите на търговията на страните от ЕС ще обсъдят американските заплахи за налагане на мита за автомобилния внос.  \r\n***  Ще бъдат организирани стачни действия заради процеса срещу каталунските лидери.  \r\n***  Лидерът на Лейбъристката партия Джереми Корбин ще се срещне с главния преговарящ на ЕС за Брекзит Мишел Барние.  \r\n***  Министърът на външните работи на Руската федерация Сергей Лавров ще проведе среща с чуждестранни инвеститори. \r\n***  Престолонаследникът на Саудитска Арабия пристига на посещение в Китай. \r\n***  Среща на върха с папа Франциск и жертви на сексуално посегателство.  \r\n***", "date": "2019.02.21", "title": "Предстоящи международни събития за 21 февруари (Агенция „Фокус“)"}
{"url": "http://www.focus-news.net/news/2019/02/21/2626094/prezidentat-rumen-radev-e-na-ofitsialno-poseshtenie-v-konfederatsiya-shveytsariya.html", "text": "Президентът Румен Радев ще бъде на официално посещение в Конфедерация Швейцария по покана на федералния президент Ули Маурер. Това съобщиха от  Прессекретариата на държавния глава . Възможностите за насърчаване на търговско-икономическото и инвестиционно сътрудничество, партньорството на двете държави в сферата на образованието и науката, сътрудничеството в областта на  отбраната и сигурността, миграцията и други въпроси от дневния ред на двустранните отношения ще бъдат сред темите, които българският държавен глава ще обсъди по време на срещите си в Берн. \r\nБългарският президент ще бъде посрещнат с официална церемония от швейцарския си колега Ули Маурер във военно-въздушна база „Мейринген“. Двамата президенти ще ръководят пленарните разговори между официалните делегации на България и Швейцария, след което ще дадат съвместна пресконференция.  \r\nВъв военно-въздушна база „Мейринген“ Румен Радев и Ули Маурер ще наблюдават учение „Alpha Scramble“ - бърза реакция за излитане със самолети FA18, в случай на аларма за нарушение на въздушното пространство на страната.  \r\nВ сградата на българското посолство в Берн президентът Румен Радев ще разговаря с наши сънародници, които живеят и работят в Швейцария. \r\nПо време на официалната визита българският държавен глава ще бъде придружаван от съпругата си Десислава Радева.", "date": "2019.02.21", "title": "Президентът Румен Радев е на официално посещение в Конфедерация Швейцария"}
{"url": "http://www.focus-news.net/news/2019/02/21/2626074/registriranite-sluchai-na-morbili-u-nas-sa-veche-32-obzor.html", "text": "Към 20 февруари общо за страната са регистрирани 32 случая на морбили. 26 случая са съобщени от РЗИ Благоевград, 4 – от Столична РЗИ, 1 – от РЗИ София област и 1 от РЗИ Хасково. 7 са заболелите деца под 1 г. 16 са регистрираните случаи на морбили при деца от 1 до 4г., а 4 – от 5 до 9 г. По един са заболелите във възрастовите групи от 10 до 14 г. и от 15 до 19г. Два са регистрираните случая при възрастни от 25 до 29г. и един във възрастовата група 35-39г.  \r\nЗаболяването беше констатирано на 14 февруари, тогава бяха доказани 5 случая, 4 от които в Благоевградска област. До края на деня случаите станаха 17. Министерството разпореди на директора на РЗИ-Благоевград предприемането на незабавни мерки за ограничаване разпространението на заболяването и предотвратяване възникването на нови случаи, в т.ч. и затваряне на детското отделение на МБАЛ-Разлог, където е осъществен контактът. На всички регионални здравни инспекции в страната беше разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Съгласно Имунизационния календар на България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст. На 15 февруари пациентите с морбили се увеличиха на 21. Четирите нови случая са в Благоевград, от тях три са деца, а четвъртият пациент е мъж. Така до този момент 19 от доказаните 21 случая са при деца. На 18 февруари бяха констатирани нови 3 случая на морбили в Благоевград. Два от тях в Разлог и един в Добринище. По-късно през деня случаите станаха 27, с обявените 3 нови в София. Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар. \r\nИнкубационния период на болестта е средно 9 до 21 дни, а симптомите силно наподобяват тези на остра вирусна инфекция. Заразяването става по въздушно-капков път. Усложненията вследствие на заболяване от морбили както при възрастни пациенти, така и при деца могат да са много тежки, а смъртността е 1 на 1000 случая.", "date": "2019.02.21", "title": "Регистрираните случаи на морбили у нас са вече 32 (ОБЗОР)"}
{"url": "http://www.focus-news.net/news/2019/02/21/2626095/ministar-krasimir-valchev-shte-uchastva-v-konferentsiya-za-digitalnoto-obrazovanie.html", "text": "Министърът на образованието и науката Красимир Вълчев ще участва в конференция за дигиталното образование. Това съобщиха от пресцентъра на  Министерството . Тя ще се проведе от 9.00 часа в зала 6 (вход А6) на НДК.", "date": "2019.02.21", "title": "Министър Красимир Вълчев ще участва в конференция за дигиталното образование"}
{"url": "http://www.focus-news.net/news/2019/02/21/2626090/predstoyashti-sabitie-v-stranata-za-21-fevruari-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 09.00 часа министърът на образованието и науката Красимир Вълчев ще участва в конференция за дигиталното образование - „Образование 4.0“, която ще се проведе в зала 6 на НДК. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n*** \r\nОт 09.30 часа 19-и състав на Софийски градски съд ще заседава по делото срещу Веселин Пенгезов и др. (чл. 243-250 чл.). \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС. \r\n*** \r\nОт 10.00 часа  в сградата на КЕВР на бул. „Княз Дондуков“ № 8-10, ет. 4, ще се проведе открито заседание за обсъждане на доклад относно: Заявление с вх. № E-ЗЛР-И-63 от 18.12.2018 г. от „Топлофикация София“ ЕАД за изменение/допълнение на лицензия за „производство на електрическа и топлинна енергия“. \r\n*** \r\nОт 10.00 часа в сградата на КЕВР на бул. „Княз Дондуков“ № 8-10, ет. 4, ще се проведе открито заседание за обсъждане на доклад относно заявление с вх. № Е-ЗЛР-ПД-48 от 01.11.2018 г. на „ЕНЕРГО-ПРО България“ ЕАД за продължаване срока на лицензия № Л-309-15 от 02.11.2009 г., издадена за дейността „търговия с електрическа енергия“.  \r\n*** \r\nОт 10.00 часа в сградата на КЕВР на бул. „Княз Дондуков“ № 8-10, ет. 4, ще се проведе открито заседание за обсъждане на доклад относно заявление с вх. № Е-ЗЛР-ПД-51 от 16.11.2018 г. на „ЧЕЗ“ а.с., за продължаване срока на лицензия № Л-311-15 от 23.11.2009 г., издадена за дейността „търговия с електрическа енергия“. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Кирил Т., Милен В. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 13-и състав на Специализирания наказателен съд ще заседава по делото срещу  Пламен И. Явор А. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Михаил С., на когото са повдигнати обвинения за организиране и ръководене на престъпна група. \r\n*** \r\nОт 10.30 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 13.00 часа в Гранд хотел София, зала София, ет. 2., Централната избирателна комисия и Световната асоциацията на органите за управление на избори A-WEB организират брифинг. \r\n*** \r\nОт 13.00 часа в Съюза на българските журналисти ще бъде проведена пресконференция по повод Международния ден на майчиния език, по време на която ще бъде предложено искане да се приеме Закон за българския език и ще бъде учреден Обществен Съвет „Дядо и внуче“ за здравно-духовната, историческа и религиозна култура на подрастващите.  \r\n*** \r\nОт 13.30 часа 15-и състав на Софийски градски съд ще заседава по делото срещу Роман Логвиненко, който е обвинен, че е организирал нападението над Алексей Петров. \r\n*** \r\nОт 13.30 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 13.30 часа 18-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за организиране и ръководене на престъпна група. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Георги К., Илко П. и др. на които са повдигнати обвинения за организиране и ръководене на престъпна група. \r\n*** \r\nОт 14.30 часа зала 356 в сградата на парламента на пл. „Княз Александър I\" №1 ще се проведе заседание на Комисия по регионална политика, благоустройство и местно самоуправление. \r\n*** \r\nОт 15.00 часа в хотел „Интерконтинентал“ ще се проведе семинар на тема „Капиталовият пазар като източник на бизнес растеж за малки и средни компании“.  \r\n*** \r\nОт 15.00 часа в Института за следдипломна квалификация ще се състои информационно събитие, организирано от по проект AuToMa: „Автоматизация, трансфер на технологии и управленски практики за растеж на МСП, по-висока заетост и стимулиране на предприемачеството”. \r\n*** \r\nОт 17.00 часа в Мраморното фоайе на Столична библиотека ще бъде представена книгата „Гоце Делчев през погледа на Пейо Яворов, Димо Хаджидимов, Михаил Чаков, Любомир Левчев, Мерсия Макдермот, Eфрем Каранфилов, Тончо Жечев“. Изданието е сборник от изследвания за живота и делото на Гоце Делчев и биографични факти за него, писани през миналия век. Сборникът ще бъде представен от проф. Андрей Пантев с участието на съставителите Любен Генов – дългогодишен журналист и главен редактор на „Поглед”, „Труд”, и „Отечествен фронт” и Владислав Симеонов – журналист и издател. \r\n*** \r\nОт 18.00 часа в Национална галерия – Двореца ще бъде открита изложбата „Александър Петров (1916-1983)“, представяща 190 живописни произведения, рисунки, литографии и ескизи на художника. \r\n*** \r\nОт 18.00 часа в галерия „Алма Матер” ще бъде открита изложбата на Есра Ерсен  Swimming Pool и ще се състои среща с художничката. \r\n*** \r\nОт 18.00 часа в зала 2 на Софийския университет ще се проведе творческа вечер на Йонка Найденова и Иво Панов – преводачи и литературоведи, с представяне на новите им книги. \r\n*** \r\nОт 18.30 часа в зала „Средец“ на хотел „Балкан“ ще бъдат отбелязани 25 години от началото на дейността на Фондация „Конрад Аденауер” в България.  \r\n*** \r\nОт 18.30 часа в Литературния клуб на Столичната библиотека ще се състои среща с Йордан Ефтимов - поет на месеца за февруари в библиотеката.  \r\n*** \r\nОт 19.00 часа в OBORISHTE 5 Gallery and Hall ще бъде открита изложбата The World $ Yours на Хубен Черкелов – Houben R.T. \r\n*** \r\nОт 19.30 часа в клуб „Карусел“ актьорът Владимир Карамазов ще участва в нова образователна платформа „Игра на чатботове“.  \r\n*** \r\nОт 17.00 часа в централата на ГЕРБ на ул. „Конт Андрованти” 5 общинският съветник от ГЕРБ Лиляна Драгоева организира приемна за граждани. \r\n*** \r\nОт 12.00 часа пред Община Благоевград ще се проведе благотворителна изложба базар под надслов „Да върнем вярата и духа в село Скребатно“. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Бонка Банкова ще приема граждани. \r\n*** \r\nОт 18.00 часа в Арт салона на Радио Варна ще се проведе за осма поредна година благотворителната инициатива Дарителски кръг „За Варна“. \r\n*** \r\nОт 10.00 часа в Пресклуб на БТА - Велико Търново ще са проведе пресконференция на Фондация „Да играем”.  Ще бъдат представени гостите и програмата в третото издание на Фестивала на настолните игри във Велико Търново. \r\n*** \r\nОт 13.30 часа в Професионалната гимназия по моден дизайн ще се проведе открит урок по кариерно и професионално ориентиране. \r\n***  \r\nОт 17.30 часа в Регионална библиотека „Петко Р. Славейков“ ще се проведе представяне на новата книга на Николай Иванов „Проучванията на евреите за бесилката и гроба на Левски“.  \r\n*** \r\nОт 19.00 часа в Клуб 7 ще бъде представена книгата „Омагьосаният кръг“ с автор Иван Иванов. \r\n*** \r\nОт 19.00 часа в ДКС „Васил Левски“ ще започне концерт на Видинската симфониета и Формация „София“. \r\n*** \r\nОт 13.00 часа пред залата на Общински съвет - Видин ще се състои среща на председателя на Парламентарната група на коалиция „БСП за България“ и председател на НС на БСП Корнелия Нинова и кметове представители на Сдружението на кметовете на кметства.  \r\n*** \r\nОт 18.00 часа в Музея на хумора и сатирата ще бъде представена първата самостоятелна музейна изложба на Кирил Станоев със заглавие „Събота сутрин, -2 °С, усещат се като -7 °С“.  \r\n*** \r\nОт 14.00 часа в Младежкия дом ще се проведе интерактивно обучение за младежи на тема „Безопасен интернет“. \r\n*** \r\nОт 18.00 часа в Концертна зала „Добрич“ ще се проведе благотворителен концерт за набиране на средства за бъбречна трансплантация в чужбина на Христо Атанасов Кунчев. \r\n*** \r\nОт 15.00 часа в кабинета на председателя на Общински съвет – Кюстендил ще се състои пресконференция по повод предстоящо заседание на местния парламент. \r\n*** \r\nОт 11.00 часа в залата на Общински съвет - Ловеч ще се проведе начална пресконференция по проект за сградата на РУ „Полиция“ - Ловеч. \r\n*** \r\nОт 17.00 часа в кино „Космос“ режисьорът Степан Поляков и композиторът Митко Щерев ще имат среща с ловешките зрители по повод премиерата на петсерийния филм DEUS NOBISCUM/„СЪ НАМИ БОГЪ“. \r\n*** \r\nОт 12.30 часа в Пресклуб - Пазарджик Сдружение „Съюз за независимо творческо общуване\" представя Кампания за повишаване на имиджа на продуктите от аквакултури. \r\n*** \r\nОт 13.30 часа в зала ,,Катя Попова\" ще се състои състезание-игра по пътна безопасност „Стани безопасен на пътя с Aй енд Джи Брокерс“ с участието на ученици от шести и седми клас. \r\n*** \r\nОт 18.30 часа в кафе ,,Бордо\" ще състои представяне на книгата ,,Има ли места в Рая\" на писателката от сирийски произход Даян Шаер. \r\n*** \r\nОт 18.30 часа в зала ,,Катя Попова\" ще се състои концертът ,,Мечтите се сбъдват\" на учениците от класа по поп и джаз пеене от Национално училище по изкуствата ,,Панайот Пипков\" с ръководител Доротея Люцканова. \r\n*** \r\nОт 19.00 часа в Големия салон на Драматично-куклен театър ,,Иван Радоев\" гостува Драматичен театър - Ловеч с постановката ,,Божан, Петър и Павел\"- по ,,Гераците\" от Елин Пелин. \r\n*** \r\nВ 09.00 часа в зала 5 на Окръжния съд ще се проведе заседание по делото срещу Никола К., обвинен в умишлено убийство.  \r\n*** \r\nВ 09.30 часа в зала 10 на Окръжния съд ще се проведе заседание по делото срещу Николай Н. и Бренченс Й., обвинение в придобиване и разпространение на високорисково наркотично вещество – кокаин.  \r\n*** \r\nОт 11.30 часа в Аграрния университет ще отвори врати Демонстрационен център 16+1 за електронна търговия със селскостопански и други продукти. Той е първият по рода – за насърчаване на млади предприемачи, иницииран от Центъра за насърчаване на сътрудничеството в областта на селското стопанство между Китай и страните от Централна и Източна Европа (ЦНСССКЦИЕ). \r\n*** \r\nВ 14.00 часа  в комплекс „Старосел“ предприемачи ГЕРБ ще проведат регионален форум „Земеделие и икономика. Тенденции и предизвикателства“. На събитието ще присъстват министърът на земеделието, храните и горите Румен Порожанов и зам.-министърът на икономиката Александър Манолев.  \r\n*** \r\nОт 18.00 часа в Малката Базилика на бул. „Княгиня Мария Луиза“ ще се проведе събитие, посветено на Международния ден на майчиния език.  \r\n*** \r\nОт 10.30 часа за 20-и път в ОУ „Отец Паисий“ - Силистра ще бъде проведена церемония на 100-ния ден от началото на първата учебна година в най-новите випуски на най-старото училище в областта.  \r\n*** \r\nОт 11.00 часа в Художествена галерия „Димитър Добрович“, „Узунова къща“, ще бъде представен каталогът „Живопис - избрано“. \r\n*** \r\nОт 10.30 часа в Държавен куклен театър Стара Загора ще се състои предпремиерата и пресконференция с екипа на спектакъла „Меко казано” от Валери Петров. \r\n*** \r\nОт 17.00 часа в Пресклуб на БТА - Стара Загора ще се състои пресконференция на проф. Живко Желев. \r\n*** \r\nОт 17.30 часа в Регионалния исторически музей ще бъде представена изложба с мартеници на Таня Иванова и приятели, озаглавена „Мартенски вълнениЯ”. \r\n*** \r\nОт 17.30 часа в реновирания киносалон на Средно училище „Пейо К. Яворов“ десетокласници ще направят възстановка на наказателен съдебен процес по действителен случай. \r\n*** \r\nОт 10.00 часа в зала 2 на Областна администрация ще се проведе заседание на Областната епизоотична комисия.  \r\n*** \r\nОт 10.00 и от 11.00 часа в Административен съд ще се проведе заседание във връзка с оспорени решения от Община Шумен за налагане на финансови корекции. \r\n*** \r\nОт 10.00 часа в зала 203 на Общината ще се проведе заседание на Постоянната комисия „Култура, културно-историческо наследство, туризъм, интеграционна политика и вероизповедания”. \r\n*** \r\nОт 14.00 часа в зала в зала 203 на Общината ще се проведе заседание на Постоянната комисия „Просвета, образование и наука”. \r\n*** \r\nОт 16.00 часа в зала в зала 203 на Общината ще се проведе заседание на Постоянната комисия „Бюджет и финанси”.", "date": "2019.02.21", "title": "Предстоящи събитие в страната за 21 февруари (Агенция „Фокус“)"}
{"url": "http://www.focus-news.net/news/2019/02/21/2626093/parlamentat-shte-razgleda-protsedurnite-pravila-za-izbor-na-nov-sastav-na-tsik.html", "text": "Парламентът ще разгледа процедурните правила за избор на нов състав на ЦИК. Това предвижда програмата за работа на  Народното събрание.   Проекторешението е внесено от Правна комисия, тъй като мандатът на настоящата ЦИК изтича на 21 март 2019 г. Изборът на нов състав на ЦИК беше едно от условията на БСП да се върне в пленарна зала.  \r\nНародните представители ще разгледат оставката на председателя на Комисията по финансов надзор  Карина Караиванова и ще обсъдят и гласуват процедурни правила за условията и реда за предлагане на кандидати за нейния пост.  \r\nОт 1 март 2019 г. Карина Караиванова се присъединява към екипа на Европейската банка за възстановяване и развитие (ЕБВР). Караиванова е номинирана от Министерски съвет за представител на България в Съвета на директорите на ЕБВР. \r\nНа вниманието на депутатите се поставя Законът за преброяване на населението и жилищния фонд в Република България през 2021 г. Законът урежда подготовката, организацията и провеждането на преброяването на населението и жилищния фонд в Република България през 2021 г. За лицата ще се събират следните данни: собствено, бащино и фамилно име; ЕГН, личен номер на чужденец за чужденците, личен номер на гражданин на Европейския съюз; дата на раждане; пол; връзки между членовете на домакинството и семейството; постоянен адрес и настоящ адрес; гражданство; статут; държава и място на раждане; семейно положение; брой живородени деца; степен на завършено образование; грамотност; участие в образование; етническа група; вероизповедание; майчин език; трудов статус; професия/длъжност; име на предприятието/организацията и икономическа дейност на юридическата единица; местоположение на работата или учебното заведение; вид на транспорта, използван за пътуване до местоработата или учебното заведение; вътрешна и външна миграция на лицата и степен на трайно намалена работоспособност или степен на увреждане. Преброяването на населението и жилищният фонд е най-мащабното изчерпателно статистическо изследване и един от основните източници за събиране на данни за броя и характеристиките на населението и жилищния фонд в страната.", "date": "2019.02.21", "title": "Парламентът ще разгледа процедурните правила за избор на нов състав на ЦИК"}
{"url": "http://www.focus-news.net/news/2019/02/21/2626085/srabskiyat-prezident-aleksandar-vuchich-se-sreshtna-v-belgrad-s-rakovoditelya-na-delegatsiyata-na-es-v-tazi-strana-poslanik-sem-fabritsi-saobshtava-srabskoto-radio-bb92b-vuchich-predade-na-fabritsi-ochakvaneto-che-es-shte-polozhi-dopalnitelni-usiliya-za-d.html", "text": "Сръбският президент Александър Вучич се срещна в Белград с ръководителя на делегацията на ЕС в тази страна, посланик Сем Фабрици, съобщава сръбското радио  B92 . \r\nВучич предаде на Фабрици очакването, че ЕС ще положи допълнителни усилия, за да накара Прищина да спре с едностранните действия, които застрашават мира и стабилността в региона. \r\n„Необходимо е трайно споразумение. Готови сме да продължим преговорите с Прищина, когато митата бъдат премахнати“, заяви Вучич пред официалния представител на ЕС. \r\nТой добави, че Белград е готов да намери компромисно решение, подчертавайки, че няма алтернатива на диалога между Белград и Прищина. \r\nВучич разговаря с Фабрици за европейския път на Сърбия, за проблемите в диалога между Белград и Прищина, за провеждането на политически и икономически реформи, както и за международното положение. \r\nВучич благодари на ЕС за подкрепата, предоставена на Сърбия, като посочи, че съюзът е най-важният външнотърговски партньор. \r\n„Ще продължим да работим интензивно за изпълнението на европейския дневен ред, с цел да отворим нови глави (в преговорите за членство в ЕС) и да постигнем по-бърз напредък по пътя към членство в ЕС“, заключи Вучич, според съобщение публикувано от президентството. \r\n„Делегацията на Европейския съюз ще продължи да подкрепя процеса на европейска интеграция“, цитира Фабрици и подчерта, че ЕС ще продължи да посредничи в диалога с цел постигане на всеобхватно споразумение между Белград и Прищина. \r\nВучич и Фабрици също обсъдиха процеса на хармонизиране на сръбското законодателство с това на Европейския съюз и се съгласиха, че е необходима по-енергична работа в областта на правото. \r\nДвамата събеседници обсъдиха и реформата на съдебната система, борбата с корупцията и свободата на медиите. Превод и редакция : Калоян Пенков", "date": "2019.02.21", "title": "B92: Вучич обясни на представителя на ЕС какво очаква от ЕС"}
{"url": "http://www.focus-news.net/news/2019/02/21/2626080/daily-express-nepriemlivo-nato-otvarna-na-zaplahite-na-putin-da-nasochi-raketi-kam-sasht-i-sayuznitsite.html", "text": "НАТО отвърна на „неприемливата“ заплаха на руския президент Владимир Путин да насочи ракети към американските ракетни бази в Европа, както и към „центровете за вземане на решения“ в САЩ, пише британският в.  Daily Express . \r\nГоворителят на НАТО Пиърс Казалет заяви пред „РИА Новости“: „Взехме под внимание съобщението на президента Путин на 20 февруари. Путин направи годишната си реч за състоянието на нацията и заяви, че Русия е готова да отговори на заплахите за сигурността. \r\nТой предупреди Доналд Тръмп, че ако разположи ракети със среден обсег в Европа, Русия ще насочи оръжията си към американските цели в Европа и на американска земя. \r\nТой каза: „Русия ще бъде принудена да създава и разположи нови видове оръжия, които могат да бъдат използвани не само срещу териториите, от които произтича пряка заплаха за нас, но и срещу териториите, където се намират центровете за вземане на решения“. \r\n„Възможностите на такива оръжия, включително времето за достигане до тези центрове, ще бъдат еквивалентни на заплахите срещу Русия“. \r\nСъобщението беше в отговор на това, че Тръмп изтегля САЩ от договора за ракетите, който беше подписан между САЩ и Съветския съюз през 1987 година. \r\nТръмп многократно обвиняваше Русия в нарушаване на договора и накрая се оттегли на 1 февруари, което накара Русия да прекрати споразумението на следващия ден. \r\nТози шокиращ ход на събитията предизвика страхове за нова надпревара във въоръжаването между двете страни. \r\nДържавният секретар Майк Помпео твърди, че няма смисъл да се запазва договорът, ако само една от страните спазва правилата. \r\nРусия подозира, че САЩ сега могат да разположат ракети със среден обсег в Европа. \r\nПо същия начин официални представители на НАТО сигнализираха, че се готвят за разполагане на руски ракети в Европа. \r\nОтношенията на Тръмп с НАТО бяха изпълнени с напрежение, след като той настоява, че европейските сили не са поемат своята тежест. \r\nТой обвини много страни, включително Германия, че не са „изпълнили дълга си“ в разходите си за отбрана, добавяйки, че Германия е „пленник на Русия“. Превод и редакция : Калоян Пенков", "date": "2019.02.21", "title": "Daily Express: „Неприемливо!” - НАТО отвърна на заплахите на Путин да насочи ракети към САЩ и съюзниците"}
{"url": "http://www.focus-news.net/news/2019/02/21/2626072/independent-nyama-probiv-na-sreshtata-s-tereza-mey-zayavi-yunker.html", "text": "Председателят на Европейската комисия поля със студена вода възможността за пробив в разговорите за Брекзит, когато се срещна с Тереза Мей в Брюксел, пише британският вестник  Independent . \r\nПремиерът пътува до столицата на ЕС, за да се срещне с Жан-Клод Юнкер и да се опита да убеди блока да промени споразумението, за да го направи по-приемлив за консервативните депутати. \r\n„Имам голямо уважение към Тереза Мей, за нейната смелост и отстояване. Утре ще проведем приятелски разговор, но не очаквам пробив“, каза Юнкер преди срещата. \r\nЗапитан за посещението, говорител на Европейската комисия заяви пред репортери в Брюксел: „Всеки път, когато премиерът изрази желанието си да дойде, ние винаги ще се радваме да я чуем и да видим какво има да каже“. \r\nТой потвърди, че лидерите не планират да провеждат пресконференция. \r\nСлед срещата лидерите на Обединеното кралство и ЕС публикуваха съвместно изявление. В него се казва, че двамата обсъждат какви допълнителни гаранции могат да бъдат дадени на депутатите и „и двете потвърдиха ангажимента си да избегнат твърда граница на остров Ирландия и да зачитат целостта на вътрешния пазар на ЕС и на Обединеното кралство“. \r\nГоворейки на излизане от срещата, британският премиер заяви пред репортери: „Тази вечер имах конструктивна среща с председателят Юнкер. Подчертах необходимостта да видим правно обвързващи промени за предпазния механизъм, които да гарантират, че той не може да бъде неопределен, това е необходимо, ако се стигне до гласуване на споразумение в Камарата на общините. \r\nПредишните посещения на премиера също преминаха без значителен напредък. Министрите на Тереза Мей Стивън Баркли и Джефри Кокс също пристигнаха в понеделник и се очаква да се върнат тази седмица. \r\nВ изказване в Берлин преди срещата външният министър на Великобритания Джереми Хънт заяви, че ЕС ще сподели отговорността за увреждащ провал, ако няма споразумение. \r\nТой настоя, че правителството на Обединеното кралство би могло да сключи сделка за Брекзит чрез парламента въпреки поредицата от загуби, но само ако има правно обвързващи промени за защитния механизъм. \r\nХънт каза, че „единственият начин да се преодолее сегашната ситуация“ е ЕС да се съгласи с промяна на ирландската предпазна мярка. \r\nМинистърът на външните работи добави: „В този важен момент, върху всички нас се е стоварила голяма отговорност“. Превод и редакция : Калоян Пенков", "date": "2019.02.21", "title": "Independent: Няма пробив на срещата с Тереза Мей, заяви Юнкер"}
{"url": "http://www.focus-news.net/news/2019/02/21/2626097/denyat-21-fevruari-v-balgarskata-istoriya.html", "text": "На днешната дата през 1864 г. по инициатива на патриарх Софроний в Цариград се свиква църковен събор, който трябва да се произнесе по българския въпрос. От българска страна в събора участват владиците Панарет Пловдивски, Доротей Софийски и Антим Преславски и едно мирско лице - Гаврил Кръстевич. Избира се комисия, която да разучи и докладва пред събора българските искания, но в нея са включени само гърци. \r\nПрез 1907 г. умира Димитър Пандуров (Панджуров или Панджаров), наричан още Митре Влаха, Митре Влаот или Митре Влашето. Той е български революционер, войвода на ВМОРО. Митре Влаха е роден в костурското село Кономлади (днес Макрохори, Гърция) в областта Кореща в семейството на Никола Пандуров. \r\n2001 г.  \r\nПрезидентът Петър Стоянов връща Закона за политическите партии за преразглеждане заради сроковете и задължението за пререгистриране на новите политически партии, неясното понятие парламентарна партия, забраната на политически партии, които не са се явили два пъти на парламентарни избори, и заради правото на анонимни дарители. Петър Стефанов Стоянов е юрист, политически и държавен деец. Роден е на 21 май 1952 г. в Пловдив. Завършва право в Софийския университет \"Св. Климент Охридски\" и до 1992 г. работи като адвокат в София. След 10 ноември 1989 г. се включва активно в обществено-политическия живот на страната. Става член на Клуба за гласност и преустройство и в Съюза на демократичните сили (СДС). През 1993 г. е избран за зместник-председател на Националния клуб за демокрация (НКД). Депутат е в ХХXVII, ХХXVIIІ и ХХХХ Народно събрание. Заема и отговорни държавни постове: заместник-министър на правосъдието в правителството на Филип Димитров (1991-1992 г.). Президент на Република България (1997-2002 г.). Автор е на \"Сериозно за развода\", на статии и др. След загубата си в президентските избори от ноември 2001 г. декларира, че се оттегля временно от политическия живот на страната. В края на ноември 2005 година е избран за председател на СДС. \r\n1992 г.  \r\nТридесет и шестото Народно събрание приема Закон за реституцията, с който на бившите собственици се връща национализираната им собственост. \r\n1986 г.  \r\nВ 7 ч. и 48 мин. става земетресение от VІ-та степен по скалата на Медведев- Шпонхоер-Карник с епицентър гр. Стражица, на 240 км североизточно от София. На 7 декември 1986 г. в 16 ч. и 17 мин. става ново земетресение в Стражица със сила VІ – VІІ-ма степен по скалата на Медведев-Шпонхоер-Карник. Загиват трима и са ранени осемдесет души, а 80 % от жилищния фонд в община Стражица е негоден за използване. Силно засегната е и община Попово. \r\n1945 г.  \r\nГеорги Димитров пише до ЦК на БРП / к / - “Необходимо е да се поздрави предоставеното равноправие на македонците в рамките на нова Югославия.” \r\n1943 г.  \r\nВ Източна Македония е основана нелегална гръцка организация \"Съюз на другарите по оръжие от националните борби\" начело с полковник Ант. Фостеридис за организиране на съпротива срещу българското управление. Според данните, с които разполагат българските власти в областта към 28 юли 1943 г. сумирано силите на \"Съюз на другарите по оръжие от националните борби\" и ЕЛАС възлизат на около 1000-1200 въоръжени бойци. Партизанските отряди са добре въоръжени и разполагат с определени бойни възможности. \r\n1941 г.  \r\nВ хода на Втората световна война двеста двадесет и седем немски войници от дивизията за диверсии \"Бранденбург\" влизат в България и поемат контрола над двадесет и четири стратегически обекта. \r\n1919 г.  \r\nНародното събрание приема Закон за еднократен данък върху военновременните печалби от годините 1914 г. – 1918 г. \r\n1897 г.  \r\nВ периода 19 - 21 февруари в Бургас се провежда учредителен конгрес на дружествата \"Странджа\". \"Странджа\" е първото дружество на тракийските бежанци в България. Основано е на 12 май 1896 г. във Варна от капитан Петко Войвода и братя Драгулеви. Поставя си за цел да защитава интересите на българите от Одринска Тракия пред българското правителство и пред Великите сили. През следващите години дейността му се разраства и обхваща и други населени места в страната. Печатен орган: в. \"Странджа\", излиза от 1896 г. до 1899 г. През 1900 г. се обединява с Върховния македонски комитет, който се преименува във Върховен македоно-одрински комитет (ВМОК). \r\n1886 г.  \r\nС Указ № 28 на княз Александър I армията се демобилизира и преминава към мирновременно положение. \r\n1881 г.  \r\nБългарското правителство отправя нота до Високата порта за подобряване положението на българите в европейските вилаети на Турция и за прилагане на чл. 23 и 62 от Берлинския договор. Високата порта скъсва дипломатически отношения с Княжеството (възстановени през ноември 1882 г.). Преди това – на 27 януари същата година, българското правителство отправя нота в същия дух и до Великите сили. \r\n1878 г.  \r\nГлавнокомандващият Дунавската армия великият княз Николай Николаевич предава ултиматум на Високата порта за получаване на покана за влизане на руски части в Сан Стефано. \r\n1864 г.  \r\nПо инициатива на патриарх Софроний в Цариград се свиква църковен събор, който трябва да се произнесе по българския въпрос. От българска страна в събора участват владиците Панарет Пловдивски, Доротей Софийски и Антим Преславски и едно мирско лице - Гаврил Кръстевич. Избира се комисия, която да разучи и докладва пред събора българските искания, но в нея са включени само гърци. След завладяването на българските земи от османските нашественици всички епархии на Българската патриаршия преминават в подчинение на Цариградската (Вселенската) патриаршия. В резултат на продължителната църковно-национална борба, със султански ферман от 28 февруари 1870 г. се учредява Българската екзархия. Тя е върховна национална организация на Българската православна църква и просъществува до 1953 г. Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. Този избор обаче не е одобрен от Високата порта и на 16 февруари същата година на негово място е избран видинският митрополит Антим I. Цариградската патриаршия от своя страна се обявява против образуването на Българската екзархия и на 16 септември 1872 г. я обявява за схизматична, т.е. отцепническа, тъй като последната не признава върховенството на патриарха. До освобождението на България от османско иго екзархията съдейства за обединяването на българските земи и ръководи просветното дело в тях. Тя води борба против западната католическа пропаганда, която се стреми да насажда своето влияние сред българския народ. След обявяването на Руско-турската освободителна война – 1877-1878 г., екзарх Антим е свален от своя пост и е заточен в Мала Азия заради неговата патриотична дейност и проявени симпатии към Русия. За нов екзарх е избран ловчанският митрополит Йосиф I. След Освобождението Българската екзархия съсредоточава своята дейност главно в онези български земи, които по силата на Берлинския договор (1878 г.) остават отново в пределите на Османската империя. Наред с грижите за поддържане на българските черкви тя полага усилия за разгръщане и на просветното дело сред българското население в Македония и Одринско. Противопоставя се на засилването на сръбската и гръцката пропаганда в тези области. До избухването на Балканската война (1912-1913 г.) влиянието на Българската екзархия в Македония и Одринско се простира в следните епархии: Охридска, Битолска, Скопска, Дебърска, Велешка, Струмишка, Неврокопска, Костурска, Леринска (Мъгленска), Воденска, Солунска, Поленинска (Кукушка), Серска, Мелнишка, Драмска и Одринска. Първите седем от тях се управляват от български владици, а останалите - от екзархийски наместници. След разгрома на България в Междусъюзническата война (1913 г.) екзарх Йосиф I премества седалището си в София. След неговата смърт през 1915 г. в продължение на три десетилетия тя се управлява от Свети синод, начело на който стои наместник-председател. През 1945 г. за нов екзарх е избран софийският митрополит Стефан I. На 10 май 1953 г. свиканият църковен събор прокламира издигането на Българската екзархия в Българска патриаршия. За патриарх е избран пловдивският митрополит Кирил, а след неговата смърт през 1971 г. – ловчанският митрополит Максим. \r\nНа тази дата са родени: \r\n1936 г.  \r\nРоден е Кирил Дончев - български филмов композитор, автор на музиката за: \"Вечен календар\" (1966 г.), \"Морето\" (1967 г.), \"Ако не идва влак\" (1967 г.), \"По тротоара\" (1967 г.), \"Случаят Пенлеве\" (1968 г.), \"Тръгни на път\" (1969 г.), \"Птици и хрътки\" (1969 г.), \"Вечни времена\" (1975 г.), \"Бой последен\" (1977 г.), \"Вилна зона\" (1975 г.), \"Сами сред вълци\" (тв, 1979 г.), \"Нощем с белите коне\" (тв, 1985 г.), \"Без драскотина\" (1989 г.) и др. \r\n1893 г.  \r\nРоден е Константин Владов Муравиев – български политик. Завършва “Робърт колеж” (1912 г.) и Военното училище в София (1915 г.). Един от лидерите е на БЗНС, също така и народен представител. Един от организаторите на “Врабча”1 и участник в “Петорката”. Личен секретар е на Александър Стамболийски. Генерален консул в Ротердам (1920 г.), ръководител на българската легация в Холандия (1921 г.) шарже д’афер в Истанбул (1922-1923 г.) министър в правителството на Александър Стамболийски (1922-1293 г.) и на Народния блок (1931-1934 г.), министър-председател на последното правителство преди Деветосептемврийския преврат (1944 г.). Осъден е на доживотен затвор от т. нар. Народен съд. Освободен е през 1955 г. По време на унгарските събития отново е задържан (1956 г.), прекарва пет години в лагера “Белене”. Реабилитиран е от Върховния съд през 1996 г. Съчинения: “Събития и хора”, “Договор за мир в Ньой” (1993 г.). Умира на 31 януари 1965 г. в София. \r\n1870 г.  \r\nРоден е Стефан Бончев (С. Б. Иванов) – български геолог, създател на геоложка школа в България. Той е един от основателите на Българското геоложко дружество през 1925 г. Поставя началото на геотектонските проучвания; работи върху геоложкия строеж на Западна Стара планина. Автор е на геоложки карти на Балканския полуостров (1936 г.) и на България (1930 г.). Умира на 21 февруари 1947 г. \r\nНа тази дата умират:  \r\n1990 г.  \r\nУмира Ирина Тасева – българска драматична актриса. Родена е на 22 юли 1910 г. в Кюстендил. През 1929 г. завършва театралната школа на Н. Масалитинов. Започва творческата си дейност в театър “П. К. Стойчев”. От 1930 г. до пенсионирането си работи в Народен театър “Иван Вазов”. Еднакво добре се справя с драматичните и комедийните роли. Участва в: “Ромео и Жулиета”, “Коварство и любов”, “Дон Карлос”, “Дивата патица”, “Мадам Сан Жен”, “И най-мъдрият си е малко прост”, “Машенка”, “Егор Буличов и другите”, “Майка Парашкева” и др. Участва в радио и тв постановки (“Вратите хлопат”, 1977 г.), както и във филма “Български орли” (1941 г.). През 1963 г. издава книгата “Така блестят звездите”. \r\n1974 г.  \r\nУмира Ламар (псевдоним на Лалю Маринов Пончев) – български поет и писател. Роден е на 1 януари 1898 г. Завършва Търговската гимназия в Свищов (1916 г.) и Школата за запасни офицери (1918 г.). Участва в I световна война. Уволнен е от чиновническа служба в Троян за анархистични убеждения (1923 г.). От 1925 г. до 1947 г. ръководи основаната от него печатница \"Ново изкуство\", редактира и издава сп. \"Новис\" (1929-1932 г.). Участва във втората фаза на II световна война. След 9 септември 1944 г. е редактор на списание \"Български воин\" и \"Турист\", на вестник \"Ехо\" и др. Съчинения: \"Арена\" (1922 г.), \"Железни икони\" (1927 г.), \"Запад-Изток\" (славянска поема, 1944 г.), \"Утро над родината\" (стих., 1951 г.), \"Мъдростта на годините\" (1959 г.), \"Зуници над България\" (лирика, 1962 г.), \"Светло и сред нощ\" (роман, 1962 г.), \"Дъбово усое\" (импресии, 1965 г.), \"От изгрев до залез\" (роман, 1966 г.), \"Размразената лавина\" (есета, мисли и спомени, 1970 г.), \"Земни видения\" (стихове и поеми, 1975 г.) и др. \r\n1952 г.  \r\nУмира Христо Караманджуков - деец на македоно-одринското революционно движение, общественик и книжовник. Роден е в с. Чокманово, Смолянско. Завършва Сярското педагогическо училище, следва философия и педагогика в СУ \"Св. Климент Охридски\". Още като ученик се включва в редовете на ВМОРО. През 1900 г. е избран за секретар на околийското ръководство на Ахъчелебийско (дн. Смолянско), а по-късно ръководи дейността в Гюмюрджинско и Дедеагачко. През 1902 г. на конгреса на Одринския окръг на ВМОРО в Пловдив е избран за организатор и агитатор в Малкотърновския революционен окръг. Участва и в работата на конгреса в местността Петрова нива през 1903 г., където се взема решение за обявяване на въстание в Одринска Тракия. Включва се дейно в Илинденско-Преображенското въстание през 1903 г. След поражението му полага грижи за настаняването на бежанците от Тракия. Дълги години работи като учител в Сяр, Цариград, Дупница и София. От 1937 г. е главен инспектор в Министерството на народната просвета. Включва се активно в дейността на Тракийската организация от основаването й през 1922 г. Участва в редактирането на \"Тракийски сборник\" (1928 г.). От 1934 г. до 1945 г. е председател на Тракийския научен институт. Издава книгата \"Западнотракийските българи в своето културно-историческо минало, с особен поглед към тяхното политико-революционно движение\". \r\n1947 г.  \r\nУмира Стефан Бончев (С. Б. Иванов) - български геолог, създател на геоложка школа в България, един от основателите на Българското геоложко дружество през 1925 г. Роден е на 17 януари 1870 г. в Габрово. Поставя началото на геотектонските проучвания; работи върху геоложкия строеж на Западна Стара планина. Автор е на геоложки карти на Балканския полуостров (1936 г.) и на България (1930 г.). \r\n1907 г.  \r\nУмира Димитър Пандуров (Панджуров или Панджаров), наричан още Митре Влаха, Митре Влаот или Митре Влашето. Той е български революционер, войвода на ВМОРО. Митре Влаха е роден в костурското село Кономлади (днес Макрохори, Гърция) в областта Кореща в семейството на Никола Пандуров. Според някои автори, като Симеон Радев по произход е влах, а според други получава прякора си Влаха, тъй като като малък слугува у влашко скотовъдно семейство. Според статистиката на Васил Кънчов и според тази на Димитър Мишев Кономлади е чисто българско село, едно от най-събудените села в Югозападна Македония. В Кономлади в 1901 година е формирана първата чета на ВМОРО в Костурско, към която след конфликт с бея, при когото слугува, се присъединява и неграмотният овчар Митре Влаха. В четата на ВМОРО Митре се ограмотява и постепенно се издига до помощник на войводата Георги Папанчев. Участва на Смилевския конгрес на ВМОРО, който взима решение за вдигане на въстание в Македония. През май 1903 година четата на Митре Влаха дава сражение на османските войски при село Руля (днес Котас). По време на Илинденското въстание Митре Влаха участва в нападението на османския гарнизон в село Вишени и в голямото сражение при село Писодер. Митре Влаха е един от малкото ръководители на организацията, които остават нелегални в Македония след потушаването на въстанието. В началото на април 1904 година Митре формира нова чета, която бързо се разраства и ръководството на Битолския революционен окръг го прави главен войвода на Костенарията. Като войвода на най-югоизточната българска област Митре Влаха започва да води и упорита борба с появилата се гръцка въоръжена пропаганда в Македония. Митре Влаха на няколко пъти се сражава с гръцки андартски чети. На 22 февруари 1907 година четата на Митре Влаха, намираща се в село Жупанища (днес Левки), е предадена на турските власти от подкупения от костурския гръцки владика Германос Каравангелис българин Христо от село Шестеово (днес Сидирохори). След тежка битка Митре Влаха е тежко ранен и се самоубива. Погребан е в село Апоскеп с цялата си чета. На 13 март 1907 година, костурската чета на ВМОРО влиза в Жупанища и наказва със смърт предателите на войводата. Митре Влаха е възпят в много народни песни. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.02.21", "title": "Денят 21 февруари в българската история"}
{"url": "http://www.focus-news.net/news/2019/02/21/2626098/ministar-nikolina-angelkova-e-na-rabotno-poseshtenie-v-sarbiya.html", "text": "Министърът на туризма Николина Ангелкова е на работно посещение в Сърбия. Това съобщиха от пресцентъра  Министерството на туризма . Министър Ангелкова ще участва в официалното откриване на 41-вото Международно туристическо изложение IFT в Белград, в което България се представя като страна - партньор.", "date": "2019.02.21", "title": "Министър Николина Ангелкова е на работно посещение в Сърбия"}
{"url": "http://www.focus-news.net/news/2019/02/21/2626099/tsentralnata-izbiratelna-komisiya-i-svetovnata-asotsiatsiyata-na-organite-za-upravlenie-na-izbori-a-web-organizirat-brifing.html", "text": "Централната избирателна комисия и Световната асоциацията на органите за управление на избори A-WEB организират брифинг от 13.00 часа в Гранд хотел София, зала София, ет. 2. Това съобщиха от пресцентъра на  ЦИК . Брифингът е по повод домакинството на ЦИК на 7-ото заседание на Изпълнителното бюро на Асоциацията. \r\nЦИК България е сред учредителите на A-WEB, а председателят Ивилина Алексиева е член на Изпълнителното бюро от 2018 г. \r\nНа заседанието на Изпълнителното бюро ще бъдат обсъдени важни въпроси, измежду които промени в Устава на Асоциацията, заявления за ново членство, план за дейността през 2019 г. и др. Ще бъдат обсъдени и инициативи, свързани с обмяната на международен опит и обучения в сферата на организиране и произвеждане на избори. \r\nПо повод предстоящото заседание в България пристига делегация начело с генералния секретар на A-WEB г-н Йонг-Хи Ким, както и председателите на избирателни комисии от Република Корея, Индия, Доминиканска република, Хърватия, Румъния, Република Южна Африка, Тунис, Кения, Палестина, Ел Салвадор, Парагвай, Бангладеш, Узбекистан, Малави и др. \r\nA-WEB е основана през 2013 г. от над 400 делегати от 120 страни и с участието на 175 органи за управление на избори от цял свят, сред които и ЦИК България. Асоциацията има мисията да допринесе за укрепване на демокрацията и произвеждане на свободни, честни и прозрачни избори по света. Една от основните й цели е да осъществява международен обмен на добри практики в управлението на изборния процес и да подпомага осигуряването на прозрачност и легитимност на изборите. Седалището на организацията е в Република Корея.", "date": "2019.02.21", "title": "Централната избирателна комисия и Световната асоциацията на органите за управление на избори A-WEB организират брифинг"}
{"url": "http://www.focus-news.net/news/2019/02/21/2626101/denyat-21-fevruari-v-svetovnata-istoriya.html", "text": "На тази дата през 1995 г. американецът Стив Фосет става първият човек в света обиколил сам земното кълбо, като пресича Тихия океан. \r\nПрез 1961 г. в СССР е създадена печатната агенция “Новости”. През 1885 г. във Вашингтон е открит паметник на Джордж Вашингтон. Той е най-високият в света – височината му е 169,3 метра. През 1828 г. в щата Джорджия, САЩ излиза пилотния брой на първия индиански вестник в света – “Чероки феникс\". \r\nНа 21 февруари са родени: Нина Симоне – американска певица, пианистка и автор на песни, Юбер Живанши – френски моделиер, създател на търговската марка “Живанши”, Алексей Николаевич Косигин - руски политик и министър-председател на СССР (1964-1980 г.)…   \r\nНа 21 февруари умират: Бенедикт Спиноза – холандски философ материалист, пантеист и атеист; Кенет Ароу - американски икономист, носител на Нобелова награда за икономика.    \r\n2018 г.  \r\nНигерийски военни спасяват 76 ученички, изчезнали след нападение на екстремисти от групировката „Боко харам” в село Дапчи, в североизточния щат Йобе. Намерени са и телата на две загинали момичета.  \r\n2018 г.  \r\nДвуетажен автобус от компанията Rey Latino, превозващ пътници от град Чала до град Арекипа в Перу, излиза от пътя и пада в река. Загиват 44 души.  \r\n2018 г.  \r\nЮжна Корея подписва споразумения за свободна търговия с държавите от Централна Америка - Коста Рика, Ел Салвадор, Хондурас, Никарагуа и Панама, за да премахне митата върху около 95% от търгуваните стоки и услуги. \r\n2017 г. \r\nУмира Кенет Ароу (95 г.), американски икономист, носител на Нобелова награда за икономика. \r\nКенет Ароу е американски икономист, печелил Нобелова награда за икономика заедно с Джон Хикс за за пионерния им принос в теорията на общото икономическо равновесие и в теорията за благосъстоянието. Остава в историята като най-младият човек, получавал Нобелова награда за икономика (на 51 години). Кенет Ароу е роден в семейство на евреи. Завършва Колумбийския университет с магистърска степен през 1941 г. \r\n2017 г.  \r\nНяколко нови вида малки жаби са открити в Индия. \r\n2017 г.  \r\nПървата дама на Азербайджан Мехрибан Алиева е назначена за вицепрезидент. \r\n2014 г.  \r\nПрезидентът на Украйна Виктор Янукович връща конституцията от 2004 г. \r\n2013 г.  \r\nВ Бангладеш хиляди протестиращи се обявяват за смъртни присъди на военни престъпници от войната през 1971 г. най-известният от които е лидера на основната ислямистка партия в страната, „Джамаат-и-Ислами Бангладеш“ Абдул Кадер Молла. Във войната за независимост от Пакистан са убити над три милиона души. \r\n1995 г.  \r\nАмериканецът Стив Фосет става първия човек в света обиколил сам земното кълбо, като пресича Тихия океан. \r\n1961 г.  \r\nВ СССР е създадена печатната агенция “Новости”. \r\n1947 г.  \r\nВ САЩ за е произведен първият фотоапарат “Полароид”. Методът на “мигновената фотография” става последната иновация в историята на фотографията – в момента, когато инженерът Едуин Ленд получава снимка, която не изисква обработка след експониране. Все пак не било открито нищо ново в техниката на фотографиране. \r\n1925 г. \r\nИзлиза първият брой на списание “Ню Йоркър”. \r\n1916 г.  \r\nЗапочва битката при Вердюн между армиите на Франция и Германия за Вердюнския укрепен район. Това е едно от най-продължителните и кръвопролитни сражения (известно като “месомелачката”) през Първата световна война (1914-1918 г.), завършило едва през лятото, без някоя от страните да получи надмощие, въпреки че общият брой на дадените жертви надхвърля 1 милион. Германското командване решава през 1916 г. да нанесе главен удар на Западния фронт срещу Вердюнската дъга - опора на целия френски фронт, отбранявана от 8 френски дивизии. На петнадесеткилометровия участък на пробива срещу две френски дивизии немците съсредоточават шест и половина дивизии с деветстотин четиридесет и шест оръдия (от които четиристотин деветдесет и шест тежки) от състава на III-та немска армия. III-та немска армия е командвана от кронпринца (престолонаследника) Фридрих. Атаката на 21-25 февруари среща силната съпротива на французите и немците не успяват да направят пробив. Френското командване въвежда в боя втора армия, командвана от генерал А. Петен. За седемдесет денонощия (в периода февруари-април) в жестоки боеве германците се придвижват на шест – седем километра. След Вердюнската операция войната става позиционна. В нея Германия използва до петдесет дивизии от всичко сто двадесет и пет и загубва около шестстотин души. Франция привлича в операцията шестдесет и пет дивизии от сто двадесет и пет и загубва триста петдесет и осем хиляди души. \r\n1885 г.  \r\nВъв Вашингтон е открит паметник на Джордж Вашингтон. Той е най-високия в света – височината му е 169,3 метра. \r\n1878 г.  \r\nВ турското правителство се извършват промени. Парламентът се разпуска. \r\n1872 г.  \r\nВ Москва е основан Държавният (Императорски) исторически музей. \r\n1828 г.  \r\nВ щата Джорджия, САЩ излиза пилотния брой на първия индиански вестник в света – “Чероки феникс”. \r\n1788 г.  \r\nВъзползвайки се от затрудненията на Високата порта, Австрия обявява, че се включва във войната срещу Турция. Това решение внася смут сред турските управляващи. Свиканият от султана военен съвет не може да изработи общ план за предстоящите бойни действия. През лятото на същата година 50-хилядна австрийска войска се установява в Земун, готвейки се да нападне Белград. \r\nАвстро-турските войни от XVI-XVIII век са общо десет на брой и се водят между Австрия и Османската империя от 1532 г. до 1790 г., с известни прекъсвания. Първоначалният стремеж на Австрия е да сложи ръка върху Унгария, след което се бори за влияние и в Югоизточна Европа. Отчитайки своите ограничени икономически и военни възможности, Австрия търси съдействието и помощта на други държави като Венеция, Полша и Русия, както и на Ватикана, насърчава освободителните борби на поробените от Османската империя балкански народи, като им обещава своята помощ. Въпреки че такава на практика не получава, българският народ през това време се вдига на редица въстания, по-значителни от които са Търновските въстания от 1596 г. и 1598 г., Чипровското въстание (1688 г.), въстанието в Западна България (1737 г.) и др. Разгромът на тези въстания предизвиква големи изселвания на българското население в съседните страни. \r\n1784 г.  \r\nВ Крим пристанищният град Ахтиар е преименуван на Севастопол. \r\nСевастопол (на украински и руски Севастополь, татарски:Aqyar) е град в Южна Украйна, разположен на полуостров Крим, който административно не влиза в пределите на Автономна република Крим. Населението на града е 378 600 (2005 г.) Името на града идва от гръцките думи Σεβαστος (Севаст, Севастократор) - еквивалент на латинската титла \"Август\" и πολις (полис) - \"град\" и буквално се превежда като \"градът на императора\". \r\n1613 г.  \r\nЗа цар на Русия е избран Михаил Романов – създател на династията Романови, управлявала страната до 1917 г. През 1613 г. в Москва се провежда Земски събор, на който е поставен въпросът за избора на нов руски цар. Кандидати за руския престол са полският принц Владислав, синът на шведския крал Карл-Филип, синът на Лъжедмитрий II и Марина Мнишек - Иван, наречен “Ворьонок”, както и представители на най-големите болярски фамилии. На 21 февруари съборът избира Михаил Фьодорович Романов, 16-годишния син на племенника на първата жена на Иван Грозни Анастасия Романова. В Ипатиевския манастир до Кострома, където по това време се намира Михаил заедно с майка си, е изпратена делегация. На 2 май 1613 г. Михаил пристига в Москва, на 11 юли се извършва коронацията. Скоро водещо място в управлението на страната заема неговият баща – патриарх Филарет, който “владееше всички царски и военни дела”. Властта е възстановена във формата на самодържавна монархия. Ръководителите на борбата с интервентите получават скромни назначения. Д. Пожарски е изпратен като воевода (воеводата е начело на военното и гражданското управление в градовете и административните единици) в Можайск, а К. Минин става думски воевода. \r\n1431 г.  \r\nСъстои се процесът срещу Жана Д’Арк. \r\nЖана Д’Арк (Jeanne d’Arc) е национална героиня на Франция. Оглавява освободителната борба на френския народ против англичаните по време на Стогодишната война (1337-1453 г.). Родена е около 1412 г. в лотарингско селце, пострадало от войната. Фанатично религиозна, Жана Д'Арк уверява хората, че й е предначертано да освободи Франция. С големи усилия успява да убеди дофина Карл да започне военни действия (февруари 1429 г.). Начело на армията, въодушевява войниците и на 8 май 1429 г., освобождава обсадения от англичаните Орлеан (народът започва да я нарича Орлеанската дева). След редица победи повежда армията към Реймс, в който на 17 юли 1429 г. коронова дофина Карл (Карл VII). Размахът на народната война и огромната популярност на Жана Д'Арк изплашват краля и придворната аристокрация. Впоследствие е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес и на 30 май 1431 г. е изгорена на клада. През 1456 г. във Франция е организиран нов процес, на който е реабилитирана. През 1920 г. е канонизирана от Католическата църква. \r\nНа тази дата са родени: \r\n1933 г.  \r\nРодена е Нина Симоне – американска певица, пианистка и автор на песни. \r\nЮнис Катлин Уеймън, по-известна като Нина Симон (на английски: Nina Simone), е родена в Трайон, Северна Каролина, в семейство с осем деца. Тя е известна и с текстовете, които пише. Музиката й обикновено е причислявана към джаза, но на нея не й харесва това определение, така че за нейното творчество може да се каже още, че съдържа елементи на блус, Ритъм енд Блус и соул. Нина Симон умира в съня си на 21 април 2003 г. \r\n1927 г.  \r\nРоден е Юбер Живанши – френски моделиер, създател на търговската марка “Живанши”. \r\nЮбер Джеймс Тафин дьо Живанши създава първия си салон през 1952 г. Залага на възможностите за комбиниране на дрехите - те могат успешно да се заменят според желанието и настроението на клиента. След успешния пробив в Париж Живанши отваря бутици в Рим, Цюрих, Буенос Айрес. Скоро Юбер влиза в компанията на най-изявените майстори на модата. Роклята, която Одри Хепбърн носи във филма \"Закуска в Тифани\" му донася голяма слава. Той се старае да прави и дрехи за жени, които не са съвсем слаби и не са много богати. \r\n1904 г.  \r\nРоден е Алексей Николаевич Косигин - руски политик, министър-председател на СССР (1964-1980 г.). Член на Комунистическата партия от 1927 г. През 1939-1940 г. е народен комисар на текстилната промишленост на СССР. През 1941-1942 г. заместник-председател на Съвета по евакуацията. От 1948 г. - финансов министър на СССР. Депутат във Върховния съвет на СССР (от 1946 г.). Умира 18 декември 1980 г. в Москва. \r\n1866 г.  \r\nРоден е Август фон Васерман (Wasermann) – германски микробиолог. През 1906 г., заедно с А. Найсер и К. Брук, предлага серологичен метод за установяване на сифилиса в човешкия организъм. Умира на 16 март 1925 г. \r\n1852 г.  \r\nРоден е Николай Гарин (псевд. на Николай Георгиевич Михайловски) - руски писател. Най-известни произведения: тетралогията \"Детството на Тьома\" (1892 г.), \"Гимназисти\" (1893 г.), \"Студенти\" (1895 г.), \"Инженери\" (отпечатана след смъртта му, 1907 г.). Пътува в Далечния изток, Корея, Манджурия и публикува сборник очерци \"В Корея, Манджурия и Ляодунския полуостров\" (1899 г.). Умира на 10 декември 1906 г. \r\nНа тази дата умират:  \r\n2017 г.  \r\nУмира Кенет Ароу (95 г.), американски икономист, носител на Нобелова награда за икономика. \r\nКенет Ароу е американски икономист, печелил Нобелова награда за икономика заедно с Джон Хикс за за пионерния им принос в теорията на общото икономическо равновесие и в теорията за благосъстоянието. Остава в историята като най-младият човек, получавал Нобелова награда за икономика (на 51 години). Кенет Ароу е роден в семейство на евреи. Завършва Колумбийския университет с магистърска степен през 1941 г. \r\n1972 г.  \r\nУмира Георгий Викторович Адамович - руски поет, критик и преводач. Роден е на 19 април 1894 г. в Москва. През 1923 г. емигрира във Франция. Теоретик е на \"Парижката нота\" - литературен кръг в руската емигрантска поезия, оформил се в началото на 30-те години на ХХ в. около сп. \"Числа\". Автор е на сборник със статии \"Самота и свобода\" (1955 г.), на стихосбирка \"Единство\" (1967 г.), критико-есеистични \"Коментарии\" и други. \r\n1968 г.  \r\nУмира Хауард Уолтър Флори (Florey) - английски патолог, член на Лондонското Кралско дружество (1941 г., през 1960-1965 г. - негов президент). Роден е на 24 септември 1898 г. в Аделаида, Австралия. Завършва университета в Аделаида (1921 г.). През 1921-1924 г. следва в Оксфордския университет. През 1925-1926 г. работи в различни американски лаборатории, през 1927 г. е преподавател в Кеймбридж. Професор е по патология в Шефилдския (1931 г.) и в Оксфордския университет (1935-1962 г.). Ректор на Кралския колеж в Оксфорд (1962-1968 г.). Автор е на научни разработки по патология на капилярните кръвообращения, изследвания на възпалителните процеси, функциите на лимфоцитите и антибиотиците с микробен произход. Ръководи експериментите по синтезиране на пеницилин в чист вид (заедно с Е. Чейн). През 1940 г. за първи път използва успешно пеницилина за лечение при човека и животните. Носител е на Нобелова награда за физиология и медицина (1945 г., заедно с А. Флеминг и Е. Чейн). \r\n1965 г.  \r\nНа митинг в Ню Йорк е убит чернокожият американски мюсюлмански лидер Малкълм Екс. \r\nМалкълм Екс (истинско име Малкълм Литъл) е деец на негърското движение в САЩ. Роден е през 1925 г. В младежките си години се занимава с кражби и продажба на наркотици. В периода 1946 – 1965 г. излежава присъда за углавно престъпление. През периода е активист в движението “черни мюсюлмани”, възглавявано от Илайджа Мохамед. През 1964 г. основава собствена мюсюлманска секта – “Организация на афроамериканското единство”. Малкълм е блестящ оратор, проповядва идеологията на “черния национализъм”. По-късно стига до извода, че е необходима промяна в съществуващия строй в САЩ. Застрелян е в Харлем по време на публично изказване. Считан е за герой на борбата на афроамериканците за техните права. Автор е на книгата “Автобиография на Малкълм Екс” (1964 г.). През 1992 г. в САЩ за него е сниман едноименен филм. \r\n1934 г.  \r\nУмира Аугусто Сесар Сандино (Sandino) – никарагуански национален герой, генерал (от 1926 г.). Роден е на 18 май 1895 г. в селско семейство. Сменя различни професии и в търсене на работа напуска родината си. Работи в рудници в Хондурас, Гватемала и на петролните находища в Мексико. Завръща се в Никарагуа през 1926 г. и се включва в националноосвободителната борба. В средата на 1927 г. оглавява партизанската борба против подразделенията на САЩ, окупирали Никарагуа, която прераства в гражданска война и довежда до освобождаване на страната (януари 1933 г.). Извикан е в Манагуа за преговори за прекратяване на гражданската война и е убит. \r\n1677 г.  \r\nУмира Бенедикт (Барух) Спиноза (Spinoza, d’Espinosa) – холандски философ материалист, пантеист и атеист. Роден е на 24 ноември 1632 г. Произхожда от семейство на евреин търговец. След смъртта на баща си поема ръководството на търговските дела и едновременно с това започва да дружи с опозиционно настроени към Калвинистката църква интелектуалци. Преследван от ръководителите на еврейската община в Амстердам, Спиноза се заселва в Хага, където създава основните си философски произведения. В политическите си схващания е републиканец и противник на абсолютизма. При разглеждане на света на единичните вещи се проявява като радикален представител на детерминизма. Разглежда човека натуралистически, като част от природата. Смята, че е възможно хармоничното съчетаване на частните егоистични интереси на гражданите с интересите на цялото общество. По своя характер философията на Спиноза е пантеистична и съдържа в себе си дълбоко атеистично съдържание. Атеизмът му оказва огромно влияние на европейското свободомислие през ХVII и ХVIII век. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.02.21", "title": "Денят 21 февруари в световната история"}
{"url": "http://www.focus-news.net/news/2019/02/21/2626096/liderat-na-vmro-dpmne-hristiyan-mitskovski-arestuvat-se-hora-na-osnova-izyavleniya-na-samnitelni-litsa.html", "text": "Председателят на опозиционната ВМРО-ДПМНЕ Християн Мицковски свика пресконференция във връзка с арестите на членове на партията, като подчерта, че те са невинни, предава скопската телевизия  „Сител“ . \r\n„Властта арестува, за да скрие, че рейтингът й е в състояние на свободно падане“, категоричен бе лидерът на македонската опозиция.  \r\nСпоред Мицковски с арестите правителството се стреми да предизвика страх и да тласне кандидат-президента на ВМРО-ДПМНЕ Гордана Силянова-Давковска да обяви бойкот на гласуването. Опозиционният лидер твърди, че партията му ще спечели изборите, ще последва смяна на властта и ще бъде потърсена отговорност от онези, които са злоупотребили с правосъдието.  \r\nНа свой ред от СДСМ подчертаха, че не Мицковски решава кой ще отговаря пред закона. „Мицковски застана зад атаката срещу конституционния ред и основите на демокрацията. Очевидно разочарован от собствената си липса на идейност, загубената подкрепа на гражданите и неспособността си, защити престъплението на Никола Груевски. Затова Мицковски заплашва съдиите и прокурорите, намесва се в съдебната система, говори за убийства… Не ти, Мицковски, ще казваш кой е виновен и кой не, а съдът и надлежните институции“, се казва в писмена реакция на управляващата в Скопие партия.  Тереза Герова", "date": "2019.02.21", "title": "Лидерът на ВМРО-ДПМНЕ Християн Мицковски: Арестуват се хора на основа изявления на съмнителни лица"}
{"url": "http://www.focus-news.net/news/2019/02/21/2626105/sport-sevilya-se-klasira-za-18-finalite-na-liga-evropa.html", "text": "Севиля е първият отбор, който се класира за осминафиналите в Лига Европа. Петкратният победител в турнира отстрани Лацио от надпреварата след две победи. Във втората среща испанците победиха Лацио като домакини с 2:0 и след 1:0 в първата среща, играна в Рим, продължават напред в турнира. \r\nРезултатът на „Рамон Санчес Писхуан\" бе открит от Висам Бен Йедер в 20-ата минута, а Пабло Сарабия отбеляза втория гол в 78-ата минута.", "date": "2019.02.21", "title": "Спорт: Севиля се класира за 1/8-финалите на Лига Европа"}
{"url": "http://www.focus-news.net/news/2019/02/21/2626103/ombudsmanat-maya-manolova-shte-se-sreshtne-s-predstaviteli-na-balgarskata-obshtnost-v-gartsiya.html", "text": "Омбудсманът Мая Манолова е на посещение в Гърция по повод 20-годишнината от създаването на институцията омбудсман в южната ни съседка. Това съобщиха от  пресофиса на омбудсмана . От 17.00 часа в залата на ул. „Йеротоу“ №5 омбудсманът ще се срещне с представители на българската общност в южната ни съседка. \r\nПо покана на гръцкия си колега Андреас Поттакис общественият защитник взе участие в международната конференция: „Държава и общество: Предизвикателствата пред правата и свободите“, организирана по повод 20-годишнината от създаването на институцията омбудсман в южната ни съседка.", "date": "2019.02.21", "title": "Омбудсманът Мая Манолова ще се срещне с представители на българската общност в Гърция"}
{"url": "http://www.focus-news.net/news/2019/02/21/2626106/plovdiv-predpriemachi-gerb-shte-provedat-regionalen-forum-zemedelie-i-ikonomika-tendentsii-i-predizvikatelstva-v-kompleks-starosel.html", "text": "Oт 14.00 часа Предприемачи ГЕРБ ще проведат регионален форум „Земеделие и икономика. Тенденции и предизвикателства“ в комплекс Старосел в село Старосел. Това съобщиха от пресцентъра на  ПП ГЕРБ . На него ще присъстват представители на бизнеса от Стара Загора, Пловдив и общините от област Пловдив, кметове на ГЕРБ от област Пловдив. Форумът ще бъде открит от областния координатор на ГЕРБ - Пловдив област Георги Мараджиев и от председателя на Предприемачи ГЕРБ Валя Чилова. На събитието ще присъстват министърът на земеделието, храните и горите Румен Порожанов, който ще даде яснота по темата за общата селскостопанска политика след \r\n2020 година и зам.-министърът на икономиката Александър Манолев, който ще говори за новостите и тенденциите в икономиката.", "date": "2019.02.21", "title": "Пловдив: Предприемачи ГЕРБ ще проведат регионален форум „Земеделие и икономика.  Тенденции и предизвикателства“ в комплекс Старосел"}
{"url": "http://www.focus-news.net/news/2019/02/21/2626100/telma-makedoniya-opredeliha-myarka-za-zadarzhane-na-spiro-ristovski-i-mile-yanakieski.html", "text": "Източници на скопската телевизия  „Телма“  от съда разкриват, че е определена мярка за задържане на двама бивши високопоставени членове на ВМРО-ДПМНЕ - Спиро Ристовски и Миле Янакиески. \r\nБившият председател на парламента Трайко Веляноски, който бе задържан по-рано в сряда, напусна съда след разпит. Той се ползва с парламентарен имунитет. Освен тримата, властите издирват бившия министър-председател Никола Груевски, избягал в Унгария, и Никола Бошковски, който потърси убежище от Атина. \r\nПрокуратурата подозира, че те са организатори на „кървавия четвъртък“ от 27 април 2017 г. Прокурорът Вилма Рускоска поясни, че искането за задържане е заради опасността от бягство на заподозрение, влияние върху свидетелите и възпрепятстване на разследването. \r\nПовече подробности за разследването на Прокуратурата ще бъдат обявени в рамките на деня. Тереза Герова", "date": "2019.02.21", "title": "„Телма“ (Македония): Определиха мярка за задържане на Спиро Ристовски и Миле Янакиески"}
{"url": "http://www.focus-news.net/news/2019/02/21/2626102/izpalnitelna-agentsiya-za-nasarchavane-na-malki-i-sredni-predpriyatiya-organizira-seminar-kapitaloviyat-pazar-kato-iztochnik-na-biznes-rastezh-za-malki-i-sredni-kompanii.html", "text": "Българска фондова борса, Изпълнителна агенция за насърчаване на малки и средни предприятия (ИАНМСП) и Българска асоциация на лицензираните инвестиционни посредници (БАЛИП) организират семинар на тема: „Капиталовият пазар като източник на бизнес растеж за малки и средни компании“. Това съобщиха от пресцентъра на  Изпълнителната агенция за насърчаване на малки и средни предприятия . Събитието ще се проведе от 15.00 часа до 18.30 часа в хотел „Интерконтинентал\" на пл. „Народно събрание“ 4 в София.  \r\nУчастниците в семинара ще се запознаят с условията за кандидатстване и правилата за изпълнение на администрирания от ИАНМСП проект BG16RFOP002-2.034 „Ваучерна схема за предоставяне на услуги за емитиране на ценни книжа на капиталовите пазари“, начините, по които могат да ползват капиталовия пазар като източник за финансиране на бизнеса си; какво представлява процесът по листване на борса и какви ползи носи публичният статут на една компания в национален и международен мащаб. Представители на публична компания ще им разяснят от първа ръка, какво представлява на практика животът като публична компания.  \r\nНай-ценното за участниците във форума е неформалната дискусия, в която ще могат да поставят въпросите, които провокира темата и да получат експертни отговори.  \r\nСеминарът е предназначен за ръководители и представители на мениджмънт екипи и участието в него е безплатно.", "date": "2019.02.21", "title": "Изпълнителна агенция за насърчаване на малки и средни предприятия организира семинар „Капиталовият пазар като източник на бизнес растеж за малки и средни компании“"}
{"url": "http://www.focus-news.net/news/2019/02/21/2626107/pregled-na-osnovnite-temi-v-dobrudzhanskiya-pechat.html", "text": "„Крадат ли се безнаказано пейки от добричкия парк?“, отговор търси вестник  „Добруджанска трибуна“ . Граждани твърдят, че по част от алеите броят на местата за сядане намалява. От Общината са заявили, че нямат данни за липси. Паркът „Св. Георги“ е едно от малкото места, повод за гордост за гражданите. Историята му е дългогодишна, а преди няколко години бе осезаемо обновен чрез проект с европейски средства. 100 дка там се охраняват от 14 души. В рубриката „Новини“ е поместено заглавието „С пари по „Красива България“ ще ремонтират фонтан и зала в Тервел“. Проектът е на стойност 183 205 лева. Предвидени са две основни инвестиции. Община Тервел е единствената в област Добрич и една от 36-те в страната, която ще получи финансиране по тази програма. „Благотворителен мартенски базар откриха в Каварна“, съобщава изданието. Мартениците са ръчно изработени от жени от Сдружение „Съюз не пенсионерите – 2004“. Базарът е традиционен, организира се всяка година. „Над 10 атлети защитават името на СКЛА „Добрич“ в шампионата по хвърляния“ в заглавие от спортната страница. Домакин на държавното първенство през уикенда за пореден път е СКЛА „Черно море – 2005“ (Балчик). Програмата е изготвена от Българската федерация по лека атлетика. Най-солидно присъствие добричкият клуб ще има при юношите и девойките под 18 години.  \r\n„Тринадесет медала за Добрич от зимния кръг на „Математика без граници“, съобщава другият регионален вестник  „Нова добруджанска трибуна“ . 14 деца от 1-ви до 4-ти клас са се явили от Добрич. В зимния кръг са се явили 18 000 деца от различни страни по света – от Австралия до Филипините. В Държавно ловно стопанство – Балчик е отстрелян муфлон с трофейни рога, съобщава изданието. Попадението е за български ловец, който ще получи златен медал. Националният рекорд за този вид е от 1986 година от Тодор Живков. Окръжният съд в Добрич е допуснал предаване на български гражданин на германските власти в изпълнение на издадена спрямо него Европейска заповед за арест, съобщава всекидневникът. Искането за предаване на 20-годишния Д.А. от село Карапелит е с цел провеждане на наказателно преследване срещу него за 2 престъпления, квалифицирани по немското законодателство като сводничество и принудително склоняване към проституция. Европейската заповед за задържането му е била издадена на 17 януари тази година, а на 6 февруари той е бил задържан у нас.", "date": "2019.02.21", "title": "Преглед на основните теми в добруджанския печат"}
{"url": "http://www.focus-news.net/news/2019/02/21/2626108/v-sofiya-shte-se-izvarshva-miene-na-ulitsi-i-bulevardi.html", "text": "В София ще се извършва миене на улици и булеварди. Това съобщиха от пресцентъра на  Столична община . Дейността се организира от Столичния инспекторат. Улиците няма да бъдат затваряни за движение. От Общината призовават гражданите да не паркират в посочените часове, за да не затрудняват екипите на почистващите фирми.  \r\nОт 10.00 часа до 16.00 часа ще се мие ул. „Хан Крум“ от ул. „Уилям Гладстон“ до ул. „6-ти септември“. \r\nОт 22.00 часа екипите на почистващите фирми ще мият ул. „Ангел Кънчев“ от ул. „Иван Денкоглу“ до бул. „Патриарх Евтимий“ \r\nНа 22 февруари от 22.00 часа ще бъде измита ул. „Ген. Йосиф В. Гурко“ от „Княз Александър I“ до бул. „Васил Левски“. \r\nСъздадена е организация за миене в дневна смяна от 10.00 часа до 16.00 часа до 22 февруари в район „Слатина“ – ул. „Асен Йорданов“, район „Подуяне“ – ул. „Васил Кънчев“, район „Сердика“ - ул. „Скопие“, и район „Люлин“. До 22 февруари организация ще има на бул. Царица Йоана“, бул. „Панчо Владигеров“, бул.„Д. Неру“, бул. „Добринова скала“.", "date": "2019.02.21", "title": "В София ще се извършва миене на улици и булеварди"}
{"url": "http://www.focus-news.net/news/2019/02/21/2626109/faz-papa-frantsisk-otkriva-parvata-sreshta-na-varha-za-seksualnite-posegatelstva-v-katolicheskata-tsarkva.html", "text": "След десетилетия на скандали папа Франциск открива първата по рода си среща на върха, посветена на темата за сексуалните посегателства в Католическата църква, съобщава германският национален ежедневник  Die Frankfurter Allgemeine Zeitung . \r\nЗаедно с епископите на Ватикана, папата ще се опита да намери начин за предотвратяване на отдавна скритата сексуална злоупотреба с деца. Преди началото на срещата жертвите на посегателства поискаха от предстоятеля на Римокоталоческата църква конкретни действия, подчертава изданието.  Тереза Герова", "date": "2019.02.21", "title": "FAZ: Папа Франциск открива първата среща на върха за сексуалните посегателства в Католическата църква"}
{"url": "http://www.focus-news.net/news/2019/02/21/2626112/kardzhali-suhi-sa-patnite-nastilki-v-oblastta.html", "text": "Предимно сухи са пътищата в областта. Това съобщиха за  Радио „Фокус“  от Областно пътно управление. Заледявания е имало през нощта на места в районите на Черноочене, Мост, Даладжа, Звездел и Кирково. Тези участъци са обработени. Пътищата в останалата част на областта са сухи.  \r\nДарина ДЕЕНИЧИНА", "date": "2019.02.21", "title": "Кърджали: Сухи са пътните настилки в областта"}
{"url": "http://www.focus-news.net/news/2019/02/21/2626111/burgas-obshtinskiyat-savetnik-ot-gerb-lilyana-dragoeva-organizira-priemna-za-grazhdani.html", "text": "Общинският съветник от ГЕРБ - Бургас Лиляна Драгоева ще проведе приемен ден за граждани. Това съобщиха от пресцентъра на  ПП ГЕРБ . Тя ще очаква гражданите от 17.00 до 18.00 часа в централата на партията в града на ул. „Конт Андрованти” 5. \r\nЛиляна Драгоева участва в постоянните комисии по здравеопазване и социални дейности и по транспорт и морско дело. Тя е включена и в Комисия по чл.4 на Правилника за финансово подпомагане на процедури \"ин витро\" на лица, двойки и семейства с репродуктивни проблеми. \r\nЗа традиционната приемна на общинските съветници от ПП ГЕРБ записвания се правят на място в офиса на партията или на телефон 056 81 90 40.", "date": "2019.02.21", "title": "Бургас: Общинският съветник от ГЕРБ Лиляна Драгоева организира приемна за граждани"}
{"url": "http://www.focus-news.net/news/2019/02/21/2626114/pregled-na-osnovnite-temi-v-starozagorskiya-pechat.html", "text": "„Делото за убийството на Боньо Фаса тръгва в петък“, е водещото заглавие във вестник  „Старозагорски новини“ . Обвинителният е бил внесен през лятото на миналата година, но по неизвестни причини съдебното дирене се е проточило. 930 дни по-късно, на 22 февруари, в Окръжен съд - Стара Загора, ще стартира дело за убийството на рецидивиста Богдан Динев (Боньо Фаса), извършено в дома му от 18-годишната тогава ученичка в старозагорската Търговска гимназия Мария Гиздева. Момичето, което е на свобода срещу парична гаранция от 500 лв., е обвинено за нанасяне на тежка телесна повреда, следствие на което е настъпила смърт, и за незаконно използване на кредитната карта на жертвата. От прокуратурата уточниха, че обвинителният акт е бил внесен през лятото на м. г., но по неизвестни причини стартът на съдебното дирене се е проточил. Убийството на лежалия в затвора за различни престъпления, включително и за изнасилване, 62-годишен мъж стана на 25 юли 2016 година. Трупът бе открит ден по-късно в една от стаите на жилището му на улица „Чая“ No 44. Същия ден беше задържана и обвиняемата, която отишла с адвокат в полицията, за да се предаде. Според съдебните медици леталният изход е настъпил в резултат на срязана с кухненски нож бедрена артерия и обилно кръвотечение. Оръжието на престъплението е намерено в стаята, където съседи на 26 юли са открили изстиналия труп. По дръжката имало пръстови отпечатъци от Гиздева, която минути след нанасянето на фаталния удар е напуснала местопрестъплението. Под сурдинка запознати с хода на досъдебното производство споделят, че забавянето по делото се дължало на работна версия, според която Гиздева е имала съучастник. При разпитите Мария твърдяла, че е забила ножа в слабините на Фаса при опит да се предпази от изнасилване, след което избягала от дома на Богдан Динев, а за смъртта научила едва на следващия ден. Междувременно обаче стана ясно, че само час след напускането на жилището му тя е пробвала да изтегли пари от кредитната карта на жертвата. Засечени са били общо 6 такива безуспешни опита. Картата е била намерена при обиска в дома на Мария. Законът предвижда за подобни престъпни деяния затвор от 2 до 8 години, припомнят юристите, възможно било обаче Гиздева да се размине с условна присъда, ако признае изцяло вината си и поиска съкратен процес. Съдебното заседание на 22 февруари е разпоредително, уточняват адвокатите, които ще защитават младата жена и ще представляват интересите на близките на убития. Дъщерята на Богдан Динев е поискала да бъде конституирана като граждански обвинител. Тепърва ще се изяснява какви финансови претенции ще има тя към подсъдимата. През времето, в което очакваше насрочването на съдебното дирене, Мария Гиздева успя да завърши средното си образование, от близо година живее на семейни начала със свой приятел и работи като сервитьорка в родния си град.  \r\n„Сините няма да правят никакъв общ фронт с БСП“, е друг акцент в изданието. Бойкотът на БСП е лицемерие и опит за нагнетяване на напрежението, предупреждават от „Демократична България“. „БСП да не се опитват да се правят на опозиция и да яхват вълната на справедливото обществено недоволство“, заяви за вестника по повод обявения от левицата пълен бойкот на Народното събрание ексдепутатът от „Демократична България“ Петър Славов. Адвокатът подчерта, че социалистите предприемат действия не от позицията на защитници на машинното гласуване и преференцията, а за да си осигурят поредните политически дивиденти около създалата се ситуация с промените в Изборния кодекс. Славов припомни, че заедно със своите колеги от „Демократична България“ и до днес продължава да води дела срещу ЦИК за неизпълнението на решение машинното гласуване да бъде въведено изцяло още през 2017 г. „Ще ви припомня, че, когато в средата на 2018 г. за пореден път осъдихме Централната избирателна комисия и със свое решение Административният съд в София я задължи в шестмесечен срок да въведе машинно гласуване, именно мнозинството в ЦИК, формирано от представителите на БСП и ГЕРБ, гласува да бъде обжалвано решението на съда и неговото изпълнение да бъде забавено. Ето защо социалистите не трябва да се правят на големи поддръжници на машинния вот. Действията на техните представители в политическата квота на ЦИК показват, че позицията им е коренно различна“, подчерта Славов. Той е категоричен, че заявките на левицата в последните дни по темата за машинния вот и преференциалното гласуване са проява на политическо лицемерие. По думите му отказът на БСП да участва в работата на парламента е популизъм, продиктуван от създалата се обстановка. В тази връзка един от инициаторите на преференциалното гласуване отново напомни, че в мандата на 43-тия парламент БСП заедно с ДПС на няколко пъти са предлагали промени в изборното законодателство, които да засилят, а с това и да обезсмислят преференциалния вот. Петър Славов отхвърли всякаква възможност „Демократична България“ да участва с левицата в обявения от лидера на БСП Корнелия Нинова общ „фронт за честни избори“. „Невъзможно е да си сътрудничим с нереформираните комунисти. Най-малкото защото ясно се вижда, че действията им не са искрени“, подчерта ексдепутатът. Настоящият адвокат бе изключително критичен към промените в изборното законодателство, от които впоследствие се отказа и най-голямата политическа сила - ГЕРБ. Според Славов с прибързаното приемане на спорните текстове депутатите на ГЕРБ, ДПС и НФСБ са погазили българския парламентаризъм. „Ако народните представители въобще спазваха вътрешния си правилник, те не трябваше изобщо да допускат разглеждането на текстовете за промяна на преференцията, защото те бяха скришом вмъкнати между четенията“, посочи Славов. „През изминалата седмица за пореден път мнозинството в Народното събрание погази българския парламентаризъм. Първо, бяха приети абсурдни промени в Изборния кодекс, внесени скришом между четенията, а след това станахме свидетели на пълната липса на концентрация в ГЕРБ, които преди още да бъдат обнародвани, инициираха промени на промените. Оправданието с кворума беше политически немислимо. „Демократична България“ ясно и категорично заяви несъгласието си с всяка една от направените промени. Ако народните представители въобще спазваха вътрешния си правилник, те не трябваше изобщо да допускат разглеждането на текстовете за промяна на преференцията, защото те не бяха подлагани на никакво обсъждане“, коментира бившият депутат. Петър Славов определи и като незаконосъобразни новите текстове, с чието приемане депутатите премахнаха съдебния контрол върху всички актове на ЦИК.  \r\n„Бивш казанлъшки полицай и любовницата му получиха доживотни присъди на остров Крит“, четем още в броя. Две доживотни присъди постанови съдът в критския град Ираклио спрямо бившия казанлъшки полицай Красимир Карчев и любовницата му, родената в казанлъшкото село Копринка Десислава Говедарова. Двамата застанаха пред Темида за убийството на 62-годишния кардиолог Христодоло Каландзакис. Лекарят бе застрелян с ловна карабина на 7 октомври 2017 година, докато пътувал с колата си по пътя от град Сития към село Йерапетра. Карчев бе задържан малко по-късно при опит да избяга с личната си кола от местопрестъплението. Пред съда 38-годишният казанлъчанин e поел изцяло вината за убийството в опит да оневини приятелката си, но разследващите са доказали, че всъщност всичко е било организирано от Десислава, която искала да сложи ръка върху имотите и спестяванията на кардиолога. Допълнителен мотив били и съмненията на Каландзакис за бащинство на 4-годишното им момченце. Той непрекъснато настоявал да се направи ДНК-тест на детето. Красимир и Десислава се познавали още от Казанлък, но тя заминала за остров Крит, където започнала работа като домашна помощница при д-р Каландзакис, а по-късно двамата се оженили. След сключването на брака с доста по-възрастния грък Десислава възобновила връзката си с полицая. След разстрела гръцките криминалисти намериха мобилния телефон на българката, а в него и неизтрити съобщения до Карчев, сред които и: „Може да се наложи да го отменим. Може да отиде и брат ми да вършат разни неща в кабинета му. Ще ти звънна да се махнеш, да тръгнеш. Ако е необходимо, не“. Непосредствено преди разстрела Десислава изпратила още едно съобщение до любовника си – „Сега тръгва. Сам е в колата“. Ден, преди да извърши убийството, Карчев излязъл в отпуск с мотива, че е болен, припомниха бивши негови колеги.", "date": "2019.02.21", "title": "Преглед на основните теми в старозагорския печат"}
{"url": "http://www.focus-news.net/news/2019/02/21/2626115/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nОт 09:00 часа тази сутрин до 05:00 часа на 22 февруари 2019 г. във връзка с подмяна и превключване на уличен водопровод  на ул. „Патриарх Герман“ в с. Герман се налага спиране на водоподаването на клиентите на „Софийска вода”, живеещи в района на: с. Лозен между ул. „Кайгана“, ул. „Св. св. Кирил и Методий“, ул. „Еделвайс“, ул. „Бузлуджа“ ,ул. „Съединение“, ул. „Дъб“, ул. „Къси дол“, ул. „Акация“. Карето между ул. „Преслав“, ул. „Съединение“,  ул. „Варовита“, ул. „Крушите“. Карето между ул. „Съединение“, ул. „Васил Левски“, ул. „Могила“,  ул. „Теменуга“; ул. „Съединение“ от ул. „Лозен“ № 97 до АМ „Тракия“, м. Чикерица, ул. „Околовръстен път“ № 360 – „Порше София Изток“, ул. „Манастирска воденица“; вилна зона „Врана – Герман“ –  ул. „Ливадето“ и ул. „Чардаклийска кория“ \r\nвилна зона „Лозето“ –  западно от ул. „Самоковско шосе“; местност Пешуница. \r\nОт 09:30 часа до 20:00 часа ще бъде спряна водата в района на: кв. „Кремиковци“, кв. „Сеславци“, с. Яна, база „Строй Инжект“, Жандармерията.       \r\nС понижено налягане ще бъде:  кв. „Ботунец\" -  висока зона в с. Горни Богров.  \r\nПри продължителност на спирането над дванадесет часа, ще бъде осигурено алтернативно водоснабдяване с водоноски на адрес:  \r\n- в.з. Детски град – ул. „Синя светлина“ ъгъла с ул. „Понор“; \r\n- с. Лозен – ул. „Съединение“ ъгъла с ул. „Ненко Германски“; \r\n- с. Лозен – ул. „Явор“ ъгъла с ул. „Съединение“. \r\nПо време на спирането ще бъде осигурено алтернативно водоснабдяване на затвор „Кремиковци“.   \r\nВъв връзка с реконструкция на уличен водопровод  на ул. „Ген. Асен Николов“ в жк. „Люлин“ 8 се налага спиране на водоподаването от 10:00 до 22:00 часа на клиентите на „Софийска вода”, живеещи в района на: жк. „Люлин“ 8 - бл. 817, бл. 817-П, бл. 818, бл. 881, бл. 882, бл. 883; жк. Люлин 9-бл. 981, бл. 982 и бл. 983, ул. „Търново“ № 30, № 35, № 37, плувен басейн на 56 СОУ „Проф. Константин Иречек“ и ул. „Търново“ № 39, ул. „Юмрукчал“, ул. „Крим“ № 28-30; ул. „Тодор Влайков“ № 19 и № 27 и ул. „Ген. Асен Николов“ № 12, ОДЗ №139 „Панорама“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 981. \r\nВъв връзка с реконструкция на уличен водопровод на ул. „Иван Вазов“ в Центъра се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Иван Вазов“ от ул. „Цар Иван Шишман“ до ул. „Георги С. Раковски“; ул. „6 – ти септември“ от бул. „Ген. Гурко“ до ул. „Славянска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славянска“ ъгъла с ул. „6 – ти септември“. \r\nВъв връзка с изграждане на сградно водопроводно отклонение на ул. „Симеон Радев“ в жк. „Бъкстон“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Симеон Радев“ от ул. „Преки път“ до ул. „Иван Сусанин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев “ ъгъла с ул. „Иван Сусанин“. \r\nВъв връзка с подмяна на сградно водопроводно отклонение на ул. „3-ти март“ в кв. „Филиповци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: кв. „Филиповци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с изграждане на сградно водопроводно отклонение на ул. „Боян Магесник“ в кв. „Подуяне“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Боян Магесник “ от ул. „Велчо Атанасов“ до ул. „Асенова крепост“, ул. „Погледец“ №1, №2, №3, №4. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боян Магесник“ ъгъла с ул. „Иларион Драгостинов“. \r\nВъв връзка с подмяна на сградно водопроводно отклонение на ул. „Зелена ливада“ в кв. „Овча купел“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Зелена ливада“ и ул. „Летовищна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зелена ливада“ №10. \r\nВъв връзка с монтаж на пожарен хидрант на ул. 2-ра  в кв. „Враждебна“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. 2-ра от ул. 26 до ул. 25. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 ъгъла с ул. 26. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/21/2626116/politika-sarbiya-aleksandar-vulin-otgovori-na-amerikanskiya-poslanik-kayl-skot-sarbiya-ne-e-koloniya-sasht-zagubiha-moralno-pravo-da-govoryat-za-zakon-i-pravosadie.html", "text": "Сърбия винаги е била на правилната страна на историята; сърбите никога не са допускали грешки в избора си. Там, където има сърби, има правосъдие и справедливост. Това подчерта министърът на отбраната на западната ни съседка Александър Вулин в отговор на изявлението на посланика на САЩ в страната Кайл Скот, който по-рано сподели мнение, че „Сърбия е на грешната страна на историята“, отбелязва електронното издание на водещия белградски ежедневник  „Политика“ . \r\n„Когато следващия път, посланик Скот, искате да изнасяте лекция на Сърбия, не забравяйте, че самата Сърбия избира приятелите си, че Сърбия не е колония и че след бомбардировките сте загубили морално право да говорите за закон и правосъдие. В страната, в която сте гост, по-подходяща за Вас е скромността от арогантността”, бе острият коментар на Вулин на изказването на американския посланик в Белград. Тереза Герова", "date": "2019.02.21", "title": "„Политика“ (Сърбия): Александър Вулин отговори на американския посланик Кайл Скот: Сърбия не е колония, САЩ загубиха морално право да говорят за закон и правосъдие"}
{"url": "http://www.focus-news.net/news/2019/02/21/2626110/domashen-arest-za-dvamata-siriytsi-obvineni-v-izdavane-na-falshivi-telk-resheniya.html", "text": "Специализираният наказателен съд не уважи искането на прокуратурата и не задържа под стража шестимата обвинени за участие в организирана престъпна група за издаване на фалшиви решения на ТЕЛК във Варна. Четирима от тях бяха освободени незабавно, а двама остават под домашен арест. Решението може да бъде обжалвано, предаде  бТВ . \r\nСлед два часа пледоарии на страните, съдът изложи доводите си в продължение на час и половина. Съставът анализира показанията на всички свидетели и определи, че има „доказателствен дефицит“ за участие в организирана престъпна група. \r\nСъдът не откри доказателства, че който и да е свидетел е давал пари на двамата посредници в схемата – сирийците Райян Шахуд и Уафик Шахуд, и лекарите Петко Ников, Юлиян Крумов, Ваня Петкова и Мима Великова. \r\n„Няма основание за повдигане на обвиненията на лекари, в случая за извършено престъпление по член 301, тъй като тези лекари не се водят длъжностни лица, съгласно тълкувателно дело на ВКС. И тяхното становище е, че трябва да са на ръководни длъжности”, каза Мариана Тодорова, адвокат на обвинената Ваня Петкова. \r\n„Обърнете внимание, от петима лекари само двама бяха членове на ТЕЛК, а другите двама не са, и моята подзащитна д-р Великова беше освободена без никаква мярка”, заяви Емил Георгиев, адвокат на обвиняемата Мима Великова. \r\n„Не сме съгласни с изводите на съда, поради което ще протестираме. Съображенията ще изложим в протеста. Ние считаме, че има организирана престъпна група и прочитът на доказателствата, който ние сме направили, е наистина диаметрално различен”, съобщи Лидия Манолова. \r\nСпоред обвинението двамата сирийци са насочвали клиентите към определени лекари, за да им се издават фалшиви решения за инвалидни пенсии. В банкова каса на Уафик Шахут например са открити 1.6 млн. лв., обясниха още от прокуратурата. Няма доказателства, че сумата е от престъпна дейност, обясни в мотивите си съдът.", "date": "2019.02.21", "title": "Домашен арест за двамата сирийци, обвинени в издаване на фалшиви ТЕЛК решения"}
{"url": "http://www.focus-news.net/news/2019/02/21/2626118/sofiya-yordan-eftimov-e-poet-na-mesetsa-za-fevruari-v-stolichna-biblioteka.html", "text": "Йордан Ефтимов е поет на месеца за февруари в Столична библиотека. Това съобщиха от пресцентъра на  Столична община . Нетрадиционен, провокативен, готов за предизвикателства, около Йордан Ефтимов не само като автор, но и като личност, винаги е интересно. Миналата година излезе най-новата му стихосбирка „Доказани теории, окончателни експерименти“, но едва ли това ще е последният му експеримент. Все пак за „бъдещите му творчески планове“ ще разберем от самия него, а по-подробно в творчеството му ще навлязат двама доценти, единият от които също е поет и също е участвал в поредицата „Поет на месеца“ - Пламен Дойнов и Георги Лозанов. Всичко това ще се случи от 18.30 часа в Литературния клуб на библиотеката. Очакват се също стихове в изпълнение на автора, въпроси от публиката и раздаване на автографи.  \r\nВходът е свободен, а книгите на Йордан Ефтимов са изложени във витрина на втория етаж в направление „Обслужване на читатели“ до края на месец февруари", "date": "2019.02.21", "title": "София: Йордан Ефтимов е поет на месеца за февруари в Столична библиотека"}
{"url": "http://www.focus-news.net/news/2019/02/21/2626104/shumen-oblastnata-epizootichna-komisiya-shte-zasedava-vav-vrazka-s-ognishteto-na-bolestta-afrikanska-chuma-po-svinete-v-obshtina-devnya.html", "text": "Заседание на Областната епизоотична комисия ще се проведе от 10.00 часа в зала 2 на Областна администрация Шумен във връзка с констатираното ново огнище на болестта Африканска чума по свинете в община Девня. Това съобщиха от  областната администрация . Ще бъде представена информация за епизоотичната обстановка и разпространяването на заболяването до момента. Ще бъдат обсъдени правила за прием на свине в кланица на територията на област Шумен, както и мерки за предотвратяване на възникване на болестта на територията на област Шумен.", "date": "2019.02.21", "title": "Шумен: Областната епизоотична комисия ще заседава във връзка с огнището на болестта африканска чума по свинете в община Девня"}
{"url": "http://www.focus-news.net/news/2019/02/21/2626120/dobrich-prodalzhava-remontat-na-asfaltova-nastilka-po-chast-ot-patya-za-varna.html", "text": "Продължава ремонтът на асфалтова настилка по част от пътя за Варна, предаде кореспондентът на  Радио „Фокус” – Варна . Част от околовръстния път на Добрич също е в ремонт. Срокът за приключване на дейностите е до края на месец февруари. В двата участъка на ремонт движението на превозни средства се регулира с пътни знаци и се осъществява с повишено внимание. Остава ограничението за движение на МПС над 10 тона в участъка от село Кранево в посока Варна. Въведени са промени в движението на автомобили в Добрич заради дейности по обновяване на водния сектор по седем улици в града - ул. „Агликина поляна“, ЖК „Добротица“, ул. „Михаил Андреев“, ул. „Kупен“, ул. „Ясна Поляна“, ул. „Димитър Петков“ и ул. „Охрид“. В Добрич времето е ясно, тихо е, без превалявания, температурата на въздуха е около 4 градуса. Пътните настилки са сухи. Няма въведени промени в движението на автомобили в областта.  \r\nЖулиета НИКОЛОВА", "date": "2019.02.21", "title": "Добрич: Продължава ремонтът на асфалтова настилка по част от пътя за Варна"}
{"url": "http://www.focus-news.net/news/2019/02/21/2626121/gabrovo-v-muzeya-na-humora-i-satirata-shte-bade-otkrita-parvata-samostoyatelna-izlozhba-na-fotografa-kiril-stanoev.html", "text": "В Музея на хумора и сатирата ще бъде открита първата самостоятелна изложба на фотографа Кирил Станоев. Експозицията е озаглавена „Събота сутрин, -2 °С, усещат се като -7 °С“ и включва забавни и абсурдни кадри, съобщиха за  Радио „Фокус“ – Велико Търново  от музея. Откриването на изложбата ще бъде от 18.00 часа. Забавните и абсурдни кадри с необичаен реквизит са подбрани от Мариета Ценова и ще бъдат показани в зала 7 до 30 април. \r\nКирил Станоев миксира стилове, материали и предмети, сменя контекста им и ги поставя в композиции, повлияни от ренесансовия портрет. Иронията му подменя класическите послания на портрета, като използва символи на дизайна на XX век и цветовете на американския поп-арт.  \r\nКирил Станоев подхожда с чувство за хумор не към моделите, които режисира, а към потенциалния зрител. Той  е самоук фотограф. Снима портрети – както свои художествени проекти, така и сесии за водещи модни и лайфстайл списания. Роден е през 1983 година и живее в София. \r\nЛуиза ТРАНЧЕВА", "date": "2019.02.21", "title": "Габрово: В Музея на хумора и сатирата ще бъде открита първата самостоятелна изложба на фотографа Кирил Станоев"}
{"url": "http://www.focus-news.net/news/2019/02/21/2626122/vecher-makedoniya-spored-zhan-klod-yunker-evropeyskata-perspektiva-za-zapadnite-balkani-e-vapros-na-voyna-ili-mir.html", "text": "Според председателя на Европейската комисия Жан-Клод Юнкер страните от Западните Балкани трябва да имат перспектива за членство в Общността, в противен случай се рискува връщане към реалността от 90-те години на миналия век, привежда думите му електронното издание на македонския вестник  „Вечер“ .  \r\nЮнкер обсъди темата в рамките на среща в Брюксел с президента на Словения Борут Пахор. „Ако тези страни не станат членки на ЕС, рискуваме връщане към 90-те години. Мисля, че това е въпрос на война или мир“, подчерта люксембургският политик на пресконференцията след срещата с Пахор. \r\nДържавният глава на Словения обърна специално внимание на ситуацията в Босна и Херцеговина, като подчерта, че към страната следва да се подхожда деликатно, без това да означава отстъпки в изпълнението на критериите за членство в ЕС. Тереза Герова", "date": "2019.02.21", "title": "„Вечер“ (Македония): Според Жан-Клод Юнкер европейската перспектива за Западните Балкани е „въпрос на война или мир“"}
{"url": "http://www.focus-news.net/news/2019/02/21/2626123/blagoevgrad-ogranicheno-e-dvizhenieto-po-glaven-pat-e-79-v-uchastaka-kresna-dolna-gradeshnitsa-pri-km-402-zaradi-izvarshvane-na-remontni-deynosti.html", "text": "Временно е ограничено преминаването на МПС над 12 тона по третокласен път-108 АМ „Струма“ – село Рибник поради аварийни ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ не е имало регистрирани тежки пътни инциденти. Ограничение за преминаването на всички моторни превозни средства е наложено по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на жп линия София – Кулата. То ще бъде в сила до 30 март. Преминаването се извършва по обходен маршрут и се регулира от светофарна уредба. Повишена е опасността от падащи камъни в района на Кресненоско дефиле, като през изминалата нощ е имало почистване на паднали камъни в Кресненското дефиле. Пътните настилки са частично мокри, по високите и усойни места има заледени участъци. В някои части на Благоевградска област тази сутрин видимостта е намалена поради мъгла. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.02.21", "title": "Благоевград: Ограничено е движението по главен път Е-79 в участъка Кресна – Долна Градешница при км 402 заради извършване на ремонтни дейности"}
{"url": "http://www.focus-news.net/news/2019/02/21/2626113/mariya-zaharova-v-nato-se-iznerviha-ot-namereniyata-na-rusiya-za-razpolagane-na-novi-vidove-vaorazheniya.html", "text": "Преди година НАТО иронизираше новите видове въоръжения на Русия, но сега реагира изнервено на думите на държавния глава на Руската федерация Владимир Путин за възможното им използване срещу центровете за вземане на решения за използването на ракети, заплашващи Москва. Това заяви говорителят на Министерството на външните работи на Русия Мария Захарова чрез съобщение в социалната мрежа „Туитър“, предава  TACC . \r\nПо-рано Путин, в обръщение до Федералното събрание, коментира оттеглянето на САЩ от Договора за ракети със среден и малък обсег (ДРСМО), като заяви, че Русия ще трябва да създаде и използва видове оръжия, които може да бъдат използвани не само в областите на пряка заплаха, но и срещу центровете за вземане на решения за използването на ракетни комплекси срещу Русия. От своя страна НАТО обяви, че счита за неприемливи изявленията на руската страна за заплахата от „насочване\" към страните от Алианса. \r\nЗахарова отбеляза, че по-рано в НАТО се подиграваха с новите видове оръжия в Русия.Тя припомни, че в началото на миналата година западните партньори определиха анимацията, показана по време на обръщението на Путин във Федералното събрание „кремълски блъф“. Сега, отбеляза официалният представител на руското външно министерство, Западът внезапно „разбра\", че е „в обектива\" и започва да „предполага\" какво е реалното положение.  \r\n„Наистина ли си мислеха, че ще си правим селфи с тях?\", пише Захарова, като същевременно споменава разширяването на НАТО, излизането на Вашингтон от ДРСМО, изграждането на американската армия в Европа и „безкрайната намеса\" на колективния Запад в суверенните вътрешни работи на други страни. \r\nВ същото време Захарова подчерта, че мерките на руската страна трябва да се възприемат единствено като отговор на агресивните действия на партньорите. . Тереза Герова", "date": "2019.02.21", "title": "Мария Захарова: В НАТО се изнервиха от намеренията на Русия за разполагане на нови видове въоръжения"}
{"url": "http://www.focus-news.net/news/2019/02/21/2626125/veliko-tarnovo-patnite-nastilki-v-oblastta-sa-predimno-suhi-po-usoynite-mesta-ima-mokri-uchastatsi.html", "text": "В едната лента се осъществява движението в участък от ул. „Климент Охридски“ във Велико Търново заради свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в града. Настилките са сухи, времето е облачно. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и край по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града. Всички светофари работят нормално.  \r\nДвижението по главните и второстепенни пътища в областта е интензивно. Настилките в областта са предимно сухи, по усойните места има мокри участъци. Времето навсякъде е облачно, но без валежи и намалена видимост. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2019.02.21", "title": "Велико Търново: Пътните настилки в областта са предимно сухи, по усойните места има мокри участъци"}
{"url": "http://www.focus-news.net/news/2019/02/21/2626126/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци. Обзорски и Ришки проход са отворени за всички моторни превозни средства. До 3 април т.г. важи ограничение за движението по пътя Слънчев бряг – Бургас в участъка при обхода на гр. на Ахелой от км 207+726 до км 212+233 поради изпълнение на строително-монтажни работи. Максималната скорост на движение в посочения участък е намалена на 40 км/ч в кръстовищата и на 70 км/ч в останалите участъци.  \r\nИнтензивно е движението на моторни превозни средства по входно-изходните пътни артерии на град Бургас и по централните улици и булеварди. Струпване на автомобили се наблюдава в районите на някои от възловите кръстовища в града – между улиците „Спортна“ и „Индустриална“, между булевардите „Сан Стефано“ и „Демокрация“ и в района на кръстовището с кръгово движение „Трапезица“. \r\nМария ПОПЧЕВА", "date": "2019.02.21", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/02/21/2626128/plovdiv-v-grada-shte-bade-otbelyazan-mezhdunarodniyat-den-na-maychiniya-ezik.html", "text": "В града ще бъде отбелязан Международният ден на майчиния език. Това съобщиха от  Община Пловдив . Международният ден на майчиния език, обявен от Генералната конференция на ЮНЕСКО на 17 ноември 1999 г., се отбелязва ежегодно от 2000 година насам с цел насърчаване на многоезичието и културното многообразие. Тази дата е избрана в памет на събитието от 21 февруари 1952 г., когато в Дака, столицата на днешен Бангладеш, от куршумите на полицейски служители са били убити студенти - участници в демонстрация за защита на родния си език - бенгалски, който са поискали да се признае за официален език на страната. Днес в света се говори на повече от 6000 езика. 2500 от тях са застрашени от изчезване, като 33 са европейски. Това мотивира екипа на Българско-турския литературен клуб да отбележи 20-годишнината от решението на ЮНЕСКО и да организира събитие, което да събере различните общности, които живеят в града под тепетата. Международният ден на майчиния език в Пловдив ще се проведе от 18.00 часа в Малката Базилика на бул. „Княгиня Мария Луиза“.  \r\nЦял свят отбелязва Деня на майчиния език за 20-а поредна година. Освен представители на етносите – арменци, евреи, турци и цигани, в празника ще се включат и чуждестранни студенти от всички краища на света, които учат в пловдивски висши училища, както и сдруженията на живеещите тук руснаци, украинци, италианци. Цитат от популярно класическо произведение на световноизвестен автор и поздрав към културната столица на Европа – Пловдив 2019, ще прозвучат на 32 езика пред публика в Малката Базилика. Участниците ще подготвят типична за своята държава кратка презентация – песен, танц, поезия, обичай, ритуал. На финала всички заедно отправят послание за Деня на майчиния език. За всички са предвидени грамоти за участие. Празникът ще мине под знака на Шекспир.  \r\nПрез 2019 г. се навършват 455 години от рождението на прочутия английски драматург, преведен на почти всички официални писмени езици. Избран е цитат от една от най-популярните му пиеси – „Хамлет” – „Да бъдеш или да не бъдеш – това е въпросът”. Той ще прозвучи първо в оригинал на английски, а след това на български, турски, арменски, иврит, ромски, руски, украински, френски, китайски, немски, италиански, испански, гръцки, чешки, полски, сръбски, шведски, арабски, кюрдски, молдовски, персийски, японски, хинди, пенджаби, пущу, монголски, тай, тагалог, азарбейжански, казакски, албански. Началото на празника ще бъде дадено с емблематичното стихотворение на Иван Вазов – „Българският език”. По-непознатите за пловдивската публика националности – ЮАР, Монголия, Япония, ще се включат в същинската културна програма, за да представят характерни елементи от техния фолклор и традиции. Членовете на консулския клуб (Генералният консул на Турция и почетните консули) се включват с мисъл на популярна личност от държавата, която представляват, изречена на техния език. Това е второто издание на празника по повод Деня на майчиния език, което Българско-турският литературен клуб реализира.  \r\nПрез 2018 година събитието мина под знака на Екзюпери по повод 75-годишнината от написването на романа-приказка „Малкият принц”. Откъс от него прозвуча на 21 езика. Участие в артистичната програма взеха хор „Евмолпея”, Руски клуб „Отечество”,  Арменски самодеен театрален състав „Хагоп Баронян“, Украинско-българското сдружение в Пловдив, читалище „Шалом”, читалище „Юмер Лютви”, госпъл хор на Медицински университет. \r\nПроектът „Международен ден на майчиния език“ се осъществява с финансовата подкрепа на Община Пловдив като част от Културния календар на града за 2019 година.", "date": "2019.02.21", "title": "Пловдив: В града ще бъде отбелязан Международният ден на майчиния език"}
{"url": "http://www.focus-news.net/news/2019/02/21/2626124/api-vazstanoveno-e-dvizhenieto-po-pat-i-5-ruse-byala.html", "text": "Възстановено е движението по път I-5 Русе – Бяла. Това съобщиха от пресцентъра на  Агенция „Пътна инфраструктура“ .", "date": "2019.02.21", "title": "АПИ: Възстановено е движението по път I-5 Русе – Бяла"}
{"url": "http://www.focus-news.net/news/2019/02/21/2626119/dimitar-zhelyazkov-obzhalva-zadarzhaneto-si-pod-strazha.html", "text": "Димитър Желязков-Митьо Очите отново се изправя пред съда. След решението на Специализирания наказателен съд да го остави за постоянно в ареста, адвокатът му обжалва постоянното задържане, предава  бТВ . \r\nМярката за неотклонение ще се гледа днес. Мотивите на съда да остави в ареста миналата седмица Желязков бяха, че не е с чисто съдебно минало и може да извърши ново престъпление. \r\nЖелязков е уличен като лидер на организирана престъпна група за палежи, побои и разпространение на наркотици. За тези престъпления законът предвижда до 15 години затвор. Той беше екстрадиран от Турция, след като прекара 6 месеца в турския арест.", "date": "2019.02.21", "title": "Димитър Желязков обжалва задържането си под стража"}
{"url": "http://www.focus-news.net/news/2019/02/21/2626130/smolyan-voenno-formirovanie-28330-provezhda-planirani-strelbi-na-garnizonnoto-strelbishte-na-podelenieto.html", "text": "Военно формирование 28330 провежда планирани стрелби на гарнизонното стрелбище на поделението. Това съобщиха от пресцентъра на  Община Смолян . В тази връзка от 101-ви Алпийски полк предупреждава гражданите на Смолян, че стрелбите ще се провеждат от 08.00 до 22.00 часа през днешния ден, както и на 22, 25, 26, 27 и 28 февруари т. г. За да не се допускат инциденти, хората трябва се съобразяват с поставените предупредителни табели и да не навлизат в забранените зони.  \r\nПри намиране на невзривени боеприпаси е необходимо незабавно да се уведоми дежурният по формирование на телефон: 0301/6 30 71.", "date": "2019.02.21", "title": "Смолян: Военно формирование 28330 провежда планирани стрелби на гарнизонното стрелбище на поделението"}
{"url": "http://www.focus-news.net/news/2019/02/21/2626131/sport-tsitsipas-se-klasira-za-chetvartfinalite-na-turnira-v-marsiliya.html", "text": "Стефанос Циципас се класира за четвъртфиналите на турнира тенис във френския град Марсилия. Топ поставеният в основната схема тенисист се наложи над Хуберт Хуркаш с 6:4 6:2 и така сложи край на серията от загуби на четвъртфиналите в София и на старта в Ротердам. \r\nВ следващия етап на надпреварата негов съперник ще е победителят от срещата между Сергей Стаховски и Грегоар Барер.", "date": "2019.02.21", "title": "Спорт: Циципас се класира за четвъртфиналите на турнира в Марсилия"}
{"url": "http://www.focus-news.net/news/2019/02/21/2626132/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.02.21", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/02/21/2626117/gl-komisar-ivaylo-spiridonov-gdbop-za-4-mesetsa-poveche-ot-200-litsa-sa-poluchili-falshivi-telk-resheniya-pri-shemata-vav-varna.html", "text": "За 4 месеца повече от 200 лица са получили фалшиви ТЕЛК решения при схемата във Варна. Това каза гл. комисар Ивайло Спиридонов, директор на Главна дирекция „Борба с организираната престъпност“ (ГДБОП), в предаването  „Тази сутрин“  по  бТВ  във връзка с разбитата група за фалшиви ТЕЛК решения във Варна. „Използвали сме специални разузнавателни средства при работата по тези лица. Само за 4 месеца минаха повече от 200 лица, които придобиха такова право незаконно“, заяви Спиридонов. Той обясни, че фалшивите ТЕЛК решения са получавани срещу 1500-2500 лв.  \r\n„Най-слабо заплатеното звено и най-евтиното звено в цялата схема са лекарите. Сумите се разпределят по цялата верига, но най-големите суми бяха намерени в посредниците“, каза още Спиридонов. Той обясни, че посредниците са двама братя с българско и сирийско гражданство, които живеят около 30 години в България. Единият от тях е завършил медицина - лекар-кардиолог, но основното му занимание е да е посредник в такива схеми, добави той. \r\n„Зад тези хора стоят много клиенти. Двамата братя използват клиенти, за да намират още клиенти. Това вече е превърнато в бизнес. Не става въпросза хора, които имат проблеми и за това да получават помощ от държавата. Говорим за абсолютно здрави хора“, обясни той. \r\n„Аз съм убеден, че прокуратурата ще даде всичко от себе си и от това, което сме събрали, за да подкрепи тезата в съда“, каза още Спиридонов. \r\nВ рамките на делото ще стане ясно какви точно суми е получавал всеки в схемата. Според него ще има и още обвиняеми. \r\n„Има лица, които дори не са стигали до лекарите и те са разпитани. Има замесени най-различни специалисти”, каза още Ивайло Спиридонов. \r\nТой уточни, че 90% от клиентите са турско говорящи, а изрично условие е било да не се работи с роми.", "date": "2019.02.21", "title": "Гл. комисар Ивайло Спиридонов, ГДБОП: За 4 месеца повече от 200 лица са получили фалшиви ТЕЛК решения при схемата във Варна"}
{"url": "http://www.focus-news.net/news/2019/02/21/2626133/pregled-na-osnovnite-temi-vav-velikotarnovskiya-pechat.html", "text": "„Търсят пари за ремонт на улици във „Варуша“ е заглавие на първа страница на областния всекидневник  „Янтра ДНЕС” . Община Велико Търново ще търси допълнителни средства за ремонт на няколко улици във „Варуша“, които не са включени в проекта за обновяване на квартала. Вече е възложено проектирането на три от тях, като едната е ул. „Бузлуджа“. „Светофарът на ул. „Краков“ ще работи само при необходимост“, пише още вестникът. Новият светофар, монтиран на кръстовището на улиците „Краков“, „Арх. Георги Козаров“ и подхода към новия хипермаркет, ще работи по необходимост. Устройствата ще работят при интензивен трафик, затруднения при преминаване през пресечката или при пресичане на пешеходците. „Мъж пострада при катастрофа на пътя Арбанаси - Лясковец“ е новина от криминалната хроника. На страница 5-та има статия, която разказва за инж. Светлозар Миланов, който „се влюби във фотографията“. В изданието има и материал, посветен на Търновската конституция – една от най-демократичните в Европа. „Етър“ излиза пети в класирането при победа днес срещу „Берое“ е новина от спортните страници.  \r\n„90 млн. кубически метра вода източени от язовир „Ал. Стамболийски“ заради производство на ток, рибната популация застрашена“ е заглавие от другия областен ежедневник  „Борба“ . Язовир „Александър Стамболийски“ е наполовина празен, а рибната популация е сериозно застрашена, алармираха рибари и природолюбители, втрещени от отлива, който извади на показ даже руините на някогашното село Бара. „Четирима пациенти спасени с иновативни операции при тежки травми на гръбначния стълб в търновската болница“ е друга новина от първа страница. Четирима пациенти са били спасени след иновативни операции по метода Брукс в МОБАЛ „Д-р Стефан Черкезов“ във Велико Търново. Интервенциите са въведени сравнително скоро и представляван стабилизиране на счупен зъб на втория прешлен. „Фондация „Дякония и мисия“ обучава доброволци за кампанията „Пътешествието на затворника“, пише още „Борба“. „Деца разбили зъболекарския кабинет в Петко Каравелово, играли на дартс със спринцовките“ е новина от криминалната хроника. В областния ежедневник ще намерите и коментар на инж. Данаил Здравков, изпълнителен директор на „Топлофикация“, който заявява „Не се наблюдава отлив на абонати от услугите на дружеството“.", "date": "2019.02.21", "title": "Преглед на основните теми във великотърновския печат"}
{"url": "http://www.focus-news.net/news/2019/02/21/2626129/api-dvizhenieto-se-osashtestvyava-s-propuskatelen-rezhim-po-patya-i-5-ruse-byala.html", "text": "Възстановено е движението по път I-5 Русе – Бяла. Движението се осъществява с пропускателен режим. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция\".", "date": "2019.02.21", "title": "АПИ: Движението се осъществява с пропускателен режим по пътя I-5 Русе – Бяла"}
{"url": "http://www.focus-news.net/news/2019/02/21/2626134/plovdiv-intenziven-e-trafikat-po-avtomagistrala-trakiya-patishtata-sa-suhi-i-normalno-prohodimi.html", "text": "Интензивен е трафикът по основните направления в областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита също по пътищата Пловдив - Карлово, Пловдив - Пазарджик и Пловдив - Асеновград. Пътните настилки на територията на областта са предимно сухи и нормално проходими, в планинските райони – на места влажни и заледени. Извършени са обработки. Ограничено е движението за моторни превозни средства над 5 тона в района на км 6 по пътя Плодовитово - Първомай, поради намален габарит на пътното платно на стоманен мост на река Марица. Обходният маршрут е по път Стара Загора - Поповица и път І-8 София - Пловдив - Свиленград. Забранено все още е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица - Садово - Кочево - Болярци. Проходът Троян - Кърнаре остава затворен за движение на всички моторни превозни средства. Опасност от падащи камъни има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. \r\nНатоварено е движението и на територията на град Пловдив към този час. Задръствания се образуват по булевардите „Христо Ботев“, „Найчо Цанов“, „Цар Борис III Обединител“, „Руски“, „Шести септември“, „Източен“, „България“ и „Пещерско шосе“. Пътните настилки в града са сухи и нормално проходими. \r\nТони МИХАЙЛОВ", "date": "2019.02.21", "title": "Пловдив: Интензивен е трафикът по автомагистрала „Тракия“, пътищата са сухи и нормално проходими"}
{"url": "http://www.focus-news.net/news/2019/02/21/2626137/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata-i-gkpp-ilinden.html", "text": "Без проблеми се осъществява преминаването на автомобили през ГКПП  „Кулата“ и ГКПП „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също се извършва без забавяния. \r\nДенис НИКИФОРОВ", "date": "2019.02.21", "title": "Благоевград: Без проблеми се осъществява преминаването на автомобили през ГКПП  „Кулата“ и ГКПП „Илинден“"}
{"url": "http://www.focus-news.net/news/2019/02/21/2626135/gabrovo-shofyorite-tryabva-da-se-dvizhat-s-povisheno-vnimanie-po-patya-mezhdu-sevlievo-i-selo-draganovtsi-zaradi-remontni-deynosti.html", "text": "Ограничено е движението между кварталите „Чехлевци“ и „Велчевци“ в Габрово. В отсечката от км 10+940 до км 11+829, съвпадаща с ул. „Малина“, текат строителни дейности. Движението се осъществява през улици в урбанизирана територия на града. Поставена е необходимата сигнализация, посочиха за  Радио „Фокус“ – Велико Търново  от Областно пътно управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е до края на февруари. Условията за пътуване в областта са нормални. Времето е предимно облачно, трафикът е интензивен. Настилките са сухи, но по усойните места има и мокри участъци. Мъгли и намалена видимост не са регистрирани. Отворен за движение е проходът Шипка, но остава в сила забраната за товарни автомобили над 12 тона. За изминалото денонощие не са регистрирани и тежки пътни инциденти. Ремонтни дейности текат по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането е 22 юни. Водачите трябва да карат внимателно по път III-5006 Габрово – Стоманеците, тъй като при км 7+060 има пропаднал участък на асфалтова настилка. Една от лентите за движение е стеснена, като е поставена необходимата сигнализация. Срокът за приключване на ремонта е до края на февруари. \r\nЛуиза ТРАНЧЕВА", "date": "2019.02.21", "title": "Габрово: Шофьорите трябва да се движат с повишено внимание по пътя между Севлиево и село Драгановци заради ремонтни дейности"}
{"url": "http://www.focus-news.net/news/2019/02/21/2626138/shumen-intenzivno-e-dvizhenieto-po-republikanskata-patna-mrezha-v-oblastta.html", "text": "Интензивно е движението по републиканската пътна мрежа в областта, предаде репортер на  Радио „Фокус“ - Шумен . Сред натоварените участъци са пътен възел „Белокопитово\" и кръговото кръстовище за Макак. Камера за постоянно видеонаблюдение е разположена в близост до бензиностанцията на 7-ми км по главен път София - Варна. Пътните настилки са сухи. Видимостта е добра. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.02.21", "title": "Шумен: Интензивно е движението по републиканската пътна мрежа в областта"}
{"url": "http://www.focus-news.net/news/2019/02/21/2626139/smolyan-shofyorite-tryabva-da-se-dvizhat-s-povisheno-vnimanie-v-selo-grohotno-zaradi-padnala-podporna-stena.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са положителни. Пътните настилки са сухи, на места по високите и усойни части са заледени, но обработени. Шофьорите трябва да се движат с повишено внимание в село Грохотно заради паднала подпорна стена с каменна зидария. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. През нощта не са получавани сигнали за инциденти по пътищата в областта. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3.5 тона. Остава затворен пътят от отклонението за НАО „Рожен“ посока Лъки до границата са ОПУ – Пловдив. Заради повишаването на температурите през деня и снеготопенето е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.21", "title": "Смолян: Шофьорите трябва да се движат с повишено внимание в село Грохотно заради паднала подпорна стена"}
{"url": "http://www.focus-news.net/news/2019/02/21/2626136/faktor-makedoniya-makedonskiyat-parlament-shte-glasuva-za-otnemaneto-na-imuniteta-na-trayko-velyanovski.html", "text": "Основният съд в Скопие ще поиска от парламента да гласува за сваляне на имунитета на бившия председател на Събранието Трайко Веляноски, съобщава македонското електронно издание  „Фактор“ .  \r\nОт тримата задържани в сряда единствено Веляноски бе временно освободен като заподозрян в подстрекаването към „кървавия четвъртък“ от 27 април 2017 г., когато сградата на парламента в Скопие бе щурмувана от протестиращи. На бившите министри Миле Янакиески и Спиро Ристовски от ВМРО-ДПМНЕ бе наложена мярка за 30 дни задържане заради възможността за бягство и влияние на свидетели. \r\nВеляноски е единственият, който може да разчита на парламентарен имунитет, но той може да бъде отнет с абсолютно мнозинство на депутатите, след което вероятно ще бъде задържан.  \r\nСъбранието вече лиши от парламентарен имунитет  бившия премиер Никола Груевски, както и Кръсто Муковски, Любен Арнаудов, Йохан Тарчуловски, Сашо Василевски, Люпчо Димовски и Заклина Пешевска. \r\nВеляноски разговаря с пресата и увери, че след десет години служба не е състояние да организира нападение срещу парламента. Тереза Герова", "date": "2019.02.21", "title": "„Фактор“ (Македония): Македонският парламент ще гласува за отнемането на имунитета на Трайко Веляновски"}
{"url": "http://www.focus-news.net/news/2019/02/21/2626127/gl-komisar-ivaylo-spiridonov-gdbop-ne-sme-ustanovili-uchastie-na-polititsi-ili-sluzhiteli-na-mvr-v-grupata-za-koyato-dimitar-zhelyazkov-e-izpraven-pred-sada.html", "text": "Не сме установили участие на политици или служители на МВР в групата, за която Димитър Желязков е изправен пред съда.  \r\nТова каза гл. комисар Ивайло Спиридонов, директор на Главна дирекция „Борба с организираната престъпност“ (ГДБОП), в предаването  „Тази сутрин“  по  бТВ  във връзка с обвиненията срещу Димитър Желязков като ръководител на организирана престъпна група. \r\n„Усилията на ГДБОП и Специализираната прокуратура е да се справи с лица, които се изявяват като престъпни босове в различни части на страната. Димитър Желязков е едно от лицата, които е спрягано за такова в района на Бургас и е лице, което влияе на оперативната обстановка в цялата страна“, заяви Спиридонов. \r\n„Не сме установили участие на служители на МВР в групата, за която Димитър Желязков е изправен пред съда. По време на нашата работа не сме установявали участие на политици в този случай“, каза още той. На въпрос какво е правил Бенчо Бенчев в Турция с него, Спиридонов заяви, че не са засичани по-особени контакти между тях. \r\nСпоред него обвиненията срещу Желязков ще издържат в съда, защото са събрани доста факти и обстоятелства, които говорят за организирана престъпна група. \r\nСпиридонов коментира още, че е притеснителен фактът, че бивш служител на МВР е станал работодател на Желязков. „Хората си задават въпроса реално този служител на МВР имал ли е контакт с такива лица, когато е бил в министерството“, добави той.", "date": "2019.02.21", "title": "Гл. комисар Ивайло Спиридонов, ГДБОП: Не сме установили участие на политици или служители на МВР в групата, за която Димитър Желязков е изправен пред съда"}
{"url": "http://www.focus-news.net/news/2019/02/21/2626141/veliko-tarnovo-s-15-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 290 см, а температурата на водата 5.5 градуса. Предимно слънчево ще е над западния участък на река Дунав днес. На изток ще има по-съществени временни увеличения на облачността. Ще духа до умерен северозападен вятър. Максималните температури ще са между 8° и 12°.", "date": "2019.02.21", "title": "Велико Търново: С 15 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/21/2626142/pregled-na-osnovnite-temi-v-burgaskiya-pechat.html", "text": "„Над 80 висшисти искат да са екоасистенти“ е водещото заглавие в днешния брой на бургаския ежедневник  „Черноморски фар“ . Над 80 кандидати, повечето от които висшисти, са се явили на интервю за позицията на технически сътрудник в бъдещата анаеробна инсталация, която до 2 години трябва да бъде изградена. Съоръжението е с капацитет за рециклиране 30 652 тона годишно. Общият размер на инвестицията е над 37.4 милиона лева. Инсталацията ще обхваща територията на три общини – Бургас, Несебър и Поморие. В статията пише още, че зам.-кметът по екология и европейски програми в Община Бургас Руска Бояджиева е потвърдила информацията за големия интерес към позицията. Стартовата заплата за технически сътрудник е от 900 лева. „След случая „Смокиня“ без хавлия и каравана върху дюните“ е друго заглавие от първа страница на днешното издание. Министерският съвет одобри проект за Закона за устройство на Черноморското крайбрежие и предлага на Народното събрание да разгледа и приеме проекта. Законопроектът предвижда изменения в административно-наказателните разпоредби на Закона за устройство на Черноморското крайбрежие. Предвиждат се санкции за поставяне на преместваем обект върху неохраняем морски плаж, за поставяне на плажни принадлежности и преминаване или спиране с пътно превозно средство върху подвижни дюни, неподвижни дюни с тревна растителност и облесени дюни. Прецезирани са и нормите, засягащи органите, които са ангажирани с административното производство при установяването на нарушенията и определянето на наказанията, пояснява статията. Друг материал от страниците на ежедневника е „16-годишен се гръмна в главата с намерен пистолет“. Инцидентът е станал около 9.48 часа вчера в ж.к. „Изгрев“. Пострадалият е откаран в болница, без опасност за живота. „Цената на яйцата пада“ и „Община Бургас закупува още един електромобил“ са още заглавия в днешното издание на „Черноморски фар“. \r\nТема на деня в днешния брой е „Турци празнуват Баба Марта, купуват си мартеници в Бургас“. Това разкриват търговци, чиито обекти са разположени на площад „Тройката“ – мястото на емблематичния пазар за мартеници в морския град. Южните ни съседи избирали основно такива със сини мъниста по тях. Освен турци, интерес към Пижо и Пенда проявявали и други чуждестранни граждани, пише още вестникът.", "date": "2019.02.21", "title": "Преглед на основните теми в бургаския печат"}
{"url": "http://www.focus-news.net/news/2019/02/21/2626144/kyustendil-dvizhenieto-se-izvarshva-v-edna-lenta-po-pat-iii-623-bobov-dol-zhedna-pri-kilometar-15-poradi-svlichane-na-zemna-masa.html", "text": "Движението се извършва в една лента по път III-623 Бобов дол – Жедна при километър 15 поради свличане на земна маса. Това съобщи за  Радио „Фокус” – Кюстендил  дежурният в Областно пътно управление – Кюстендил. Мястото и сигнализирано с пътни знаци. Срокът на действие на въведената временна организация на движението е до 21 февруари. Извършва се подмяна на мантинели по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 22 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.21", "title": "Кюстендил: Движението се извършва в една лента по път III-623 Бобов дол – Жедна при километър 15 поради свличане на земна маса"}
{"url": "http://www.focus-news.net/news/2019/02/21/2626145/to-vima-doklad-na-ep-udari-shamar-na-turtsiya-za-planovete-y-za-prisaedinyavaneto-y-kam-es-i-za-otnosheniyata-s-gartsiya-i-kipar.html", "text": "Европейският парламент прие доклад на Комисията по външни работи, в който се призовава за прекратяването на преговорите за присъединяване на Турция към Общността и замяната им със „специално партньорство“, като се използват средства за подкрепа на гражданското общество. Същевременно в документа се изисква от Анкара да избягва агресивни действия срещу своите съседи и да изтегли войските си от Кипър, съобщава електронното издание на гръцкия вестник  To Vima . \r\nДокладът, изготвен от Комисията по външни работи на 14 ноември 2018 г., бе приет с 47 гласа „за“, седем „против“ и 10 „въздържали се“.  \r\nПрекратяването на преговорите за присъединяване на Турция и ЕС и замяната им със специално партньорство, като се избягва агресивни действия с нейните съседи, както и оттеглянето на войските си от Кипър, с искане, между другото, докладът на Комисията на външните работи на Европейския парламент. \r\nВ подробности докладът препоръчва Комисията и Съветът на Европейския съюз, съгласно рамката за преговори, „официално да преустановят присъединителните преговори с Турция\", но да останат „ангажирани с демократичния и политически диалог с нея\". \r\nОсвен това той призовава Европейската комисия „да използва наличните ресурси, за да подкрепят турските граждани, защитниците на човешките права журналисти, и да се увеличат възможностите за контакти, диалог, достъп на турски студенти до европейски университети и медийни платформи за журналисти, които да защитават и насърчават принципите на демокрацията, човешките права и върховенството на закона“. \r\n„Без да се засяга член 49 от Договора за ЕС, отношенията между Турция и ЕС се очаква да бъдат предефинирани въз основа на ефективно партньорство,\" се отбелязва в доклада, като се подчертава, че „всеки политически ангажимент между ЕС и Турция трябва да се основава на условия по отношение на зачитането на демокрацията, правовата държава и основните права“. \r\nТой също така призовава ЕК „да включи клауза за правата на човека и основните свободи в актуализирания митнически съюз, като направи основните права на човека и основните свободи условие\". Тереза Герова", "date": "2019.02.21", "title": "To Vima: Доклад на ЕП удари шамар на Турция за плановете й за присъединяването й към ЕС и за отношенията с Гърция и Кипър"}
{"url": "http://www.focus-news.net/news/2019/02/21/2626146/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "В равнинната част на областта пътните настилки са сухи. Движението е натоварено, съобщиха от  Областно пътно управление - Сливен . Затворени за автомобили над 10 тона са проходите Твърдишки и Вратник. Заради свлачище е затворена едната лента в участък от прохода  Твърдица –  Елена. В отсечката от км 47+800 до км 48 има пропадане на пътното платно и текат ремонтни дейности, които трябва да приключат до 31 май. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението трябва да се осъществява с повишено внимание по път ІІ-57 в участъка от село Пет могили до село Новоселец от км 31+900 до км 40+650 поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.02.21", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/02/21/2626143/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.21", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/21/2626151/mvr-12-dushi-sa-postradali-pri-katastrofi-v-stranata-prez-izminaloto-denonoshtie.html", "text": "12 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 12 тежки пътнотранспортни произшествия. В София са регистрирани 36 леки и две тежки катастрофи, при които са пострадали двама души.", "date": "2019.02.21", "title": "МВР: 12 души са пострадали при катастрофи в страната през изминалото денонощие"}
{"url": "http://www.focus-news.net/news/2019/02/21/2626149/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Отзвукът от изявленията на американския посланик в Белград Кайл Скот, кандидатурата на Косово за членство в Интерпол, европейските перспективи за Западните Балкани и отношенията между Брюксел и Анкара са част от основните теми, върху които акцентират водещите балкански печатни издания. \r\n***  Сърбия винаги е била на правилната страна на историята; сърбите никога не са допускали грешки в избора си. Там, където има сърби, има правосъдие и справедливост. Това подчерта министърът на отбраната на западната ни съседка Александър Вулин в отговор на изявлението на посланика на САЩ в страната Кайл Скот, който по-рано сподели мнение, че „Сърбия е на грешната страна на историята“, отбелязва електронното издание на водещия белградски ежедневник  „Политика“ . \r\n„Когато следващия път, посланик Скот, искате да изнасяте лекция на Сърбия, не забравяйте, че самата Сърбия избира приятелите си, че Сърбия не е колония и че след бомбардировките сте загубили морално право да говорите за закон и правосъдие. В страната, в която сте гост, по-подходяща за Вас е скромността от арогантността”, бе острият коментар на Вулин на изказването на американския посланик в Белград. \r\n***  Според председателя на Европейската комисия Жан-Клод Юнкер страните от Западните Балкани трябва да имат перспектива за членство в Общността, в противен случай се рискува връщане към реалността от 90-те години на миналия век, привежда думите му електронното издание на македонския вестник  „Вечер“ .  \r\nЮнкер обсъди темата в рамките на среща в Брюксел с президента на Словения Борут Пахор. „Ако тези страни не станат членки на ЕС, рискуваме връщане към 90-те години. Мисля, че това е въпрос на война или мир“, подчерта люксембургският политик на пресконференцията след срещата с Пахор. \r\nДържавният глава на Словения обърна специално внимание на ситуацията в Босна и Херцеговина, като подчерта, че към страната следва да се подхожда деликатно, без това да означава отстъпки в изпълнението на критериите за членство в ЕС. \r\n***  Европейският парламент прие доклад на Комисията по външни работи, в който се призовава за прекратяването на преговорите за присъединяване на Турция към Общността и замяната им със „специално партньорство“, като се използват средства за подкрепа на гражданското общество. Същевременно в документа се изисква от Анкара да избягва агресивни действия срещу своите съседи и да изтегли войските си от Кипър, съобщава електронното издание на гръцкия вестник  To Vima . \r\nДокладът, изготвен от Комисията по външни работи на 14 ноември 2018 г., бе приет с 47 гласа „за“, седем „против“ и 10 „въздържали се“.  \r\nПрекратяването на преговорите за присъединяване на Турция и ЕС и замяната им със специално партньорство, като се избягва агресивни действия с нейните съседи, както и оттеглянето на войските си от Кипър, с искане, между другото, докладът на Комисията на външните работи на Европейския парламент. \r\nВ подробности докладът препоръчва Комисията и Съветът на Европейския съюз, съгласно рамката за преговори, „официално да преустановят присъединителните преговори с Турция\", но да останат „ангажирани с демократичния и политически диалог с нея\". \r\nОсвен това той призовава Европейската комисия „да използва наличните ресурси, за да подкрепят турските граждани, защитниците на човешките права журналисти, и да се увеличат възможностите за контакти, диалог, достъп на турски студенти до европейски университети и медийни платформи за журналисти, които да защитават и насърчават принципите на демокрацията, човешките права и върховенството на закона“. \r\n„Без да се засяга член 49 от Договора за ЕС, отношенията между Турция и ЕС се очаква да бъдат предефинирани въз основа на ефективно партньорство,\" се отбелязва в доклада, като се подчертава, че „всеки политически ангажимент между ЕС и Турция трябва да се основава на условия по отношение на зачитането на демокрацията, правовата държава и основните права“. \r\nТой също така призовава ЕК „да включи клауза за правата на човека и основните свободи в актуализирания митнически съюз, като направи основните права на човека и основните свободи условие\". \r\n***  Косово поднови кандидатурата си за присъединяване към Международната организация на криминалната полиция (Интерпол), след като миналата година Сърбия блокира членството на най-младата държава на Балканите, съобщава електронното издание на прищинския ежедневник  Gazeta Express . \r\nМинистърът на вътрешните работи на Косово Екрем Мустафа потвърди пред изданието, че на 31 януари тази година Прищина е внесла молба за присъединяване към Интерпол. Все още не е ясно дали предложението ще бъде включено в дневния ред на Общото събрание на международната организация.  \r\nМустафа поясни, че решението за повторно подаване на заявлението е взето от премиера Рамуш Харадинай и първия дипломат на Прищина Беджет Пацоли. Министърът на вътрешните работи изрази надежди, че Косово ще стане част от организацията през настоящата година. „Подадохме заявлението на 31 януари. Службата на Интерпол потвърди получаването на предложението”, разкри Мустафа. \r\nКосово обтегна отношенията със Сърбия, след като Белград лобира срещу влизането на Косово в Интерпол. За да противодейства на „агресивната“ кампания на Белград, Косово наложи 100-процентни мита за вноса на сръбски стоки, които остават в сила, въпреки международния натиск върху Прищина. Решението за повторно кандидатстване за членство в Интерпол разтревожи сръбските власти, а първият дипломат на Белград Ивица Дачич нарече намерението на Прищина „самоубийствен ход\". \r\n***", "date": "2019.02.21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/02/21/2626150/ekipat-na-klinikata-po-urologiya-v-umbalsm-n-i-pirogov-spasi-dve-detsa-s-vrodeni-zabolyavaniya-na-babretsite-i-ureterite.html", "text": "Екипът на Клиниката по урология в УМБАЛСМ „Н. И. Пирогов“ спаси две деца с вродени заболявания на бъбреците и уретерите. Това съобщиха от пресцентъра на  лечебното заведение . Началникът на Клиниката д-р Емил Доросиев и екипът му оперираха 12-годишно момиче и 15-годишно момче, ползвайки специална високотехнологична апаратура, което е дарение от „Българската Коледа“.  \r\nБлагодарение на тази апаратура операцията беше извършена по миниинвазивен метод чрез лапароскопия. Отстраняването на нефункциониращите органи (бъбреци) чрез лапароскопски метод при деца се извършва за първи път в България.  \r\nДосега тези операции се извършваха с класическа оперативна техника. Благодарение на съвременния апарат, който дари „Българската Коледа“, травмата и болничният престой са сведени до минимум, а периодът на възстановяване е около 2 - 3 дни. За сравнение при класическия метод, който се използваше досега, възстановяването отнема около 2 седмици. \r\nИ двете деца вече са си вкъщи.", "date": "2019.02.21", "title": "Екипът на Клиниката по урология в УМБАЛСМ „Н. И. Пирогов“ спаси две деца с вродени заболявания на бъбреците и уретерите"}
{"url": "http://www.focus-news.net/news/2019/02/21/2626140/gazeta-express-kosovo-podnovyava-kandidaturata-si-za-interpol.html", "text": "Косово поднови кандидатурата си за присъединяване към Международната организация на криминалната полиция (Интерпол), след като миналата година Сърбия блокира членството на най-младата държава на Балканите, съобщава електронното издание на прищинския ежедневник  Gazeta Express . \r\nМинистърът на вътрешните работи на Косово Екрем Мустафа потвърди пред изданието, че на 31 януари тази година Прищина е внесла молба за присъединяване към Интерпол. Все още не е ясно дали предложението ще бъде включено в дневния ред на Общото събрание на международната организация.  \r\nМустафа поясни, че решението за повторно подаване на заявлението е взето от премиера Рамуш Харадинай и първия дипломат на Прищина Беджет Пацоли. Министърът на вътрешните работи изрази надежди, че Косово ще стане част от организацията през настоящата година. „Подадохме заявлението на 31 януари. Службата на Интерпол потвърди получаването на предложението”, разкри Мустафа. \r\nКосово обтегна отношенията със Сърбия, след като Белград лобира срещу влизането на Косово в Интерпол. За да противодейства на „агресивната“ кампания на Белград, Косово наложи 100-процентни мита за вноса на сръбски стоки, които остават в сила, въпреки международния натиск върху Прищина. Решението за повторно кандидатстване за членство в Интерпол разтревожи сръбските власти, а първият дипломат на Белград Ивица Дачич нарече намерението на Прищина „самоубийствен ход\". Тереза Герова", "date": "2019.02.21", "title": "Gazeta Express: Косово подновява кандидатурата си за Интерпол"}
{"url": "http://www.focus-news.net/news/2019/02/21/2626152/vidin-natovareno-e-dvizhenieto-po-glaven-pat-e-79-v-posoka-gkpp-dunav-most-2.html", "text": "Натоварено е движението по главен път Е-79 в посока ГКПП „Дунав мост 2“, като пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. Натоварено е движението е участъка между Дунавци и Видин. За другите два гранични пункта в областта – „Връшка чука“ и „Брегово“, трафикът се осъществява нормално. \r\nВ град Видин трафикът е интензивен на входно-изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.02.21", "title": "Видин: Натоварено е движението по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/02/21/2626156/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Очаква се разваляне на времето. Слаб до умерен вятър духа по билата с тенденция да се увеличи. Сутрешните температури са от минус 0 до минус 4-5 градуса. Преминаваща мъгла има по-високите върхове. съоръженията работят, съобразно метеорологичните условия. Инциденти няма.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.21", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/21/2626148/tsvetan-tsvetanov-gerb-az-nosya-otgovornost-za-vsyako-edno-reshenie-na-parlamentarnata-grupa-nyama-nikakva-dogovorka-s-dps.html", "text": "Аз нося отговорност за всяко едно решение на парламентарната група, няма никаква договорка с ДПС. Това каза председателят на ПГ на ГЕРБ и зам.-председател на партията Цветан Цветанов в предаването  „Тази сутрин“   по  бТВ . „Аз нося отговорност за всяко едно решение, което се взима от парламентарната група. Никога не съм се крил, нито пък ще се крия заради колективната отговорност“, заяви Цветанов.  \r\nТой обясни, че в петък началото на парламентарния ден е било отложено, защото при първата регистрация не е събран кворум. „Имахме 15 минутна почивка, след което отидох първо при Обединени патриоти и дискутирахме по четирите предложения, които ДПС са направили“, уточни той. По думите му от ВМРО са били против предложенията за преференциите. „Това, което коментирахме с остналите колеги – бяха да приемем това предложение, за да може да имаме регистрирането в парламентарния ден“, заяви Цветанов и добави, че след това е отишъл на консултация с ДПС. \r\n„Тогава стигнахме до това решение, влязохме в зала, направихме съответното регистриране. След това имах възможността да разговарям с премиера, за да му кажа какви действия сме предприели, защото ситуацията  беше много напрегната и не можахме да започнем парламентарния си ден. Той ми каза така: „Решаваш на момента и в конкретната ситуация“. Аз съм поел отговорността, запознал съм и съм информирал парламентарната група, защото когато се взима едно решение, винаги трябва да бъде сведено и до ПГ“, каза още Цветанов. \r\nТой отбеляза, че в случая се е съобразил с това да има политическа култура  и да бъдат чути различните мнения. „Винаги, когато взимам решение в дадена конкретна сложна ситуация в българския парламент, информирам и председателя на партията, защото когато той е пред медии или на събития, трябва да знае какво се случва в българския парламент“, добави Цветанов.  \r\n„Няма никаква договорка с ДПС. Ако имахме план за действие, нямаше да изпаднем в тази ситуация в парламентарния ден, когато нямахме кворум“, каза още той. \r\nВ конкретния ден и в конкретната ситуация не съм допуснал грешка, защото нямаше да имаме парламентарен ден. Щяхме да имаме една много силно изразена конфронтация, която щеше да бъде в ущърб на българското общество“, коментира Цветанов.", "date": "2019.02.21", "title": "Цветан Цветанов, ГЕРБ: Аз нося отговорност за всяко едно решение на парламентарната група, няма никаква договорка с ДПС"}
{"url": "http://www.focus-news.net/news/2019/02/21/2626157/plovdiv-grazhdani-poiskaha-ot-kmeta-na-rayon-severen-inzh-ralyo-ralev-oblagorodyavane-na-okoloblokovoto-prostranstvo-na-ul-panagyurishte.html", "text": "Граждани поискаха от кмета на Район „Северен“ инж. Ральо Ралев облагородяване на околоблоковото пространство на ул. „Панагюрище” №19 - 29 поискаха. Това съобщиха за  Радио „Фокус“ - Пловдив  от администрацията на Район „Северен“. Районният кмет инж. Ральо Ралев присъства на общото събрание на етажната собственост на ул. „Панагюрище” № 19-29. Основната цел на събирането бе току що обновената многофамилна жилищна сграда по Национална програма за енергийна ефективност. Живеещите изказаха огромно задоволство от санирането на блока им и крайния ефект от това – по-малко потребление на електроенергия. По техни думи разходите за електро и топлоенергия са паднали наполовина. Сега основните им искания към кмета бяха облагородяване на околоблоковото пространство – окастряне на дърветата наоколо, нови пейки, подмяна на счупени ребра и оформяне на градинки. Ралев пое ангажимента да удовлетвори исканията им.", "date": "2019.02.21", "title": "Пловдив: Граждани поискаха от кмета на Район „Северен“ инж. Ральо Ралев облагородяване на околоблоковото пространство на ул. „Панагюрище”"}
{"url": "http://www.focus-news.net/news/2019/02/21/2626153/liderat-na-bsp-korneliya-ninova-shte-se-sreshtne-s-kmetove-na-malki-naseleni-mesta-vav-vidin.html", "text": "По покана на сдружението на кметовете на малки общини, лидерът на БСП Корнелия Нинова ще се срещне с тях във Видин. Това съобщиха от пресцентъра на  НС на БСП . В срещата ще участват кметове от цялата страна и от различни политически партии. Ще бъдат обсъдени проблемите в малките населени места и начините за тяхното решаване.", "date": "2019.02.21", "title": "Лидерът на БСП Корнелия Нинова ще се срещне с кметове на малки населени места във Видин"}
{"url": "http://www.focus-news.net/news/2019/02/21/2626159/veliko-tarnovo-chas-po-profesionalno-orientirane-shte-se-provede-v-profesionalnata-gimnaziya-po-moden-dizayn.html", "text": "От 13.00 часа в Професионалната гимназия по моден дизайн ще се проведе час по професионално ориентиране. Това съобщиха от пресцентъра на  Община Велико Търново . Учениците ще разговарят с дизайнера, предприемач и общински съветник Атанас Парушев.  \r\nСрещата е част от поредица отворени часове по професионално ориентиране, а за участие в които ще бъдат канени представители на бизнеса, предприемачи и хора с успешна реализация и кариерно израстване в различни сфери.  \r\nИнициативата е на кмета на Велико Търново Даниел Панов, а организацията на събитията в училищата е възложена от дирекция „Образование, младежки дейности и спорт“ на екипа от специалисти по кариерно консултиране и ориентиране към общинския Център за подкрепа и личностно развитие.  \r\nНа 28 февруари (четвъртък) инициативата продължава в Основно училище „Христо Ботев“, където участие са потвърдили представители на сладкарската фабрика „Престиж – 96“ във Велико Търново. Срещата започва в 13.45 ч. \r\nЦелта на инициативата е по-малките ученици да получат съвети и помощ при избор на специалност в гимназиите и средните училища, а по-големите – да се запознаят с възможностите за професионална реализация както след средното, така и след висшето образование, да опознаят профилите на различните професии и др.  \r\nДнес ще заработи и приемна на кариерните консултанти в информационния център в сградата на Община Велико Търново. В рамките на учебната година всеки четвъртък от 14.00 до 16.30 ч. експертите ще се срещат с ученици и млади хора. Целта на новата услуга е да се популяризира и разшири дейността по ранното и навременно кариерно консултиране и  ориентиране на младите хора като част от общата подкрепата на учениците при избора им на образование и професия.", "date": "2019.02.21", "title": "Велико Търново: Час по професионално ориентиране ще се проведе в Професионалната гимназия по моден дизайн"}
{"url": "http://www.focus-news.net/news/2019/02/21/2626161/plovdiv-avtobus-s-35-patnitsi-e-propadnal-v-kanavka-na-patya-plovdiv-markovo-nyama-postradali.html", "text": "Автобус с 35 пътници е пропаднал в канавка на пътя Пловдив - Марково. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е получен към 08.00 часа тази сутрин. По първоначални данни автобусът е излязъл извън пътя и е пропаднал в канавка, след като е бил засечен от микробус. Няма пострадали хора. Шофьорът на автобуса е на 35 години, няма данни за употреба на алкохол. Микробусът е управляван от 36-годишен мъж с изтекло свидетелство за правоуправление. Резултатът от теста му с дрегер е отрицателен, предстои да бъде изпробван и за употреба на наркотици в сектор „Пътна полиция“. Движението в района на инцидента не е затруднено. \r\nТони МИХАЙЛОВ", "date": "2019.02.21", "title": "Пловдив: Автобус с 35 пътници е пропаднал в канавка на пътя Пловдив - Марково, няма пострадали"}
{"url": "http://www.focus-news.net/news/2019/02/21/2626155/tsvetan-tsvetanov-gerb-ako-ima-veto-varhu-izborniya-zakon-shte-se-saobrazim-samo-s-preferentsiyata.html", "text": "Ако има вето върху изборния закон, ще се съобразим само с редакцията преференцията. Това каза председателят на ПГ на ГЕРБ и зам.-председател на партията Цветан Цветанов в предаването  „Тази сутрин“   по  бТВ . Цветанов заяви, че ГЕРБ е сменила позицията си само по една от темите, за които претендират от БСП – прага на преференцията. \r\nЦветанов заяви, че с повишаването на прага на преференцията не са нарушени изборните права на гражданите. „Преференцията не е лишаване от избирателни права, защото в България има 136 партии, които участват в изборния процес. В България има пропорционална система, която до 2007 г. не е имала никаква преференция. Когато през 2007 г. се въвежда преференцията, тя впоследствие не може да бъде сработена, защото прагът е много голям. Това беше точно, когато те (БСП) са управлявали. За да имаме 7% преференция е станало точно в парламентарни мнозинства, в които ГЕРБ е участвала“, коментира той. \r\nЦветанов заяви, че той винаги е бил за преференцията, но в политиката не винаги това, което ти харесва, може да го направиш. „Правят се много компромиси, както в живота така и в политиката. В политиката е изкуство да можеш да постигнеш баланс и консенсус“, добави председателят на ПГ на ГЕРБ.", "date": "2019.02.21", "title": "Цветан Цветанов, ГЕРБ: Ако има вето върху изборния закон, ще се съобразим само с преференцията"}
{"url": "http://www.focus-news.net/news/2019/02/21/2626160/yambol-obshtinata-zapochna-ezhegodnite-deynosti-po-poddrazhka-na-zelenite-teritorii-v-grada.html", "text": "С почистване на жилищен комплекс „Диана“ Община Ямбол започна ежегодните дейности по поддръжка на зелените територии в града. Това съобщиха от пресцентъра на  Общината . Целта е продължаване на мерките за подобряване приветливия вид на кварталите, както и изпълнение на ангажиментите на Общината в съответствие с Наредба № 1 за опазване на озеленените площи и декоративната растителност.  \r\nПремахват се изсъхнали и болни дървета, издънкова и самонастанена растителност, особено в основи на сгради и съоръжения, както и дървета, застрашаващи сигурността на гражданите, безопасността на движението, сградите, съоръженията и инженерната инфраструктура. В тази графа попадат също неподходящи по вид и разположение за градската среда дървета и храсти. Дейностите включват още оформяне на короните на наличната дървесна растителност - ясен, чинар, липа, акация, гледичия и др., с възрастов състав над 20 години. Прочистването и подрязването се осъществява след направен предварителен оглед на растителността от комисия, с участието на ландшафтен архитект и експерт по озеленяването, които задължително присъстват и при самата интервенция на терен.  \r\nДейностите продължават в другите части на града с усилени темпове, тъй като месеците февруари и март са най-подходящия за това сезон, преди раззеленяването на растенията.  \r\nОбщина Ямбол напомня на гражданите, че съгласно нормативната уредба, поддържането и опазването на озеленените площи и декоративната растителност се организира и осъществява от общините и техните служби. Декоративната растителност е в основата на обособяването на зеленените площи, както и на насажденията по алеи, улици и площади и точно поради тази причина тя е защитена от закона.  \r\nДекоративните растения са онези растения, които се използват за украсяване на пространството и се отглеждат с естетическа цел, за разлика от други видове (като ядливи или лечебни растения). В тази връзка всяко засаждане на растителност на територии общинска собственост следва да става след съгласуване и разрешение от Община Ямбол.", "date": "2019.02.21", "title": "Ямбол: Общината започна ежегодните дейности по поддръжка на зелените територии в града"}
{"url": "http://www.focus-news.net/news/2019/02/21/2626166/kancho-stoychev-sotsiolog-bsp-e-nay-silnata-opozitsiya-u-nas-za-triysette-godini-prez-koito-ima-demokratsiya.html", "text": "БСП е най-силната опозиция у нас за трийсетте години, през които има демокрация. Това каза за сутрешния блок „Добро утро, България“ на  Радио „Фокус“  социологът Кънчо Стойчев. Според него въпреки ярките им действия и изказвания в лицето най-вече на лидера на левицата Корнелия Нинова, действията им, включително тези по напускане на пленарната зала, водят до реални резултати и подобрения в управлението.  „БСП имат силно и ярко присъствие. Да, на моменти кресливо, дори опърничаво, но ако погледнем със своята напориста опозиционност какво постигна БСП- постигна добри неща за България. Постигна един малко по-засилен контрол, от какъвто има нужда страната. На няколко пъти острите протести и напускания на парламента, доведоха до реални резултати“, обясни той. Що се касае до открояващата се все по-силна позиция на ДПС в подкрепа на управлението, Кънчо Стойчев коментира, че това не е предпоставка за официално коалиране. Такова според него не е необходимо, тъй като управляващите нямат дефицит по отношение на мнозинството. Техните проблеми касаят нарушения диалог, неефективното, некомпетентно и неморално управление.  \r\nЕлеонора ЧОЛАКОВА", "date": "2019.02.21", "title": "Кънчо Стойчев, социолог: БСП е най-силната опозиция у нас за трийсетте години, през които има демокрация"}
{"url": "http://www.focus-news.net/news/2019/02/21/2626163/varna-ogranicheno-e-dvizhenieto-na-prevozni-sredstva-nad-10-tona-po-pat-i-9-v-uchastaka-kranevo-varna-pri-km-83.html", "text": "Предимно сухи са пътните настилки в областта, предаде репортер на  Радио „Фокус“ – Варна . Времето по Черноморието е предимно облачно, видимостта е добра. Ограничено е движението на превозни средства над 10 тона по път I-9 в участъка Кранево – Варна, съобщиха от Агенция „Пътна инфраструктура“. Ограничението важи при км 83, като осигуреният обходен маршрут е през направлението Кичево и Оброчище. Очаква се забраната да отпадне до края на месец февруари. До края на март продължават ремонтните дейности по автомагистрала „Черно море“ от км 0 до км 8. Водачите трябва да се движат с повишено внимание, тъй като движението се осъществява изцяло в платното за Бургас. \r\nБояна АТАНАСОВА", "date": "2019.02.21", "title": "Варна: Ограничено е движението на превозни средства над 10 тона по път I-9 в участъка Кранево – Варна при км 83"}
{"url": "http://www.focus-news.net/news/2019/02/21/2626167/der-kurier-sebastian-kurts-be-posreshtnat-uvazhitelno-v-beliya-dom.html", "text": "Канцлерът на Австрия Себастиан Курц бе посрещнат с огромна доза уважение при посещението си в Белия дом за среща с държавния глава на САЩ Доналд Тръмп, отбелязват в редакцията на виенския ежедневник  Der Kurier . \r\nПрез последните две години медиите обръщат голямо внимание на времето, което Тръмп отделя за ръкостискане с гостите си. Е, това с Курц бе необичайно кратко – или поне далеч от рекордните 29 секунди на ръкостискането на Тръмп с държавния глава на Франция Еманюел Макрон. Но за сметка на това разговорът на четири очи между австрийския канцлер и президента на САЩ бе два пъти по-дълъг от очаквания. Почести бяха оказани и на делегацията на Курц. Това предполага, че „добрият, млад човек“ се възприема много сериозно в Белия дом, коментира изданието.  \r\nКанцлерът на Австрия, който призна, че Тръмп е постигнал известен успех във външната си политика, очевидно изказва несъгласие с президента на САЩ по важни въпроси - от митата за внос в страната на европейски автомобили до доставките на природен газ от Русия. Едва ли някой, включително и Курц, е в състояние да убеди човек като Доналд Тръмп да отстъпи и със сантиметър от доктрината си за „Америка на първо място“. Но Курц спечели уважението на държавния глава на САЩ, който възприема младия политик от Европа като човек, към който следва да се отнася внимателно.  \r\nПреди всичко обаче срещата в Белия дом бе от полза на Курц, а защо не и на Европа. Тереза Герова", "date": "2019.02.21", "title": "Der Kurier: Себастиан Курц бе посрещнат уважително в Белия дом"}
{"url": "http://www.focus-news.net/news/2019/02/21/2626154/s-kvorum-ot-122-narodni-predstaviteli-zapochna-plenarnoto-zasedanie.html", "text": "С кворум от 122 народни представители започна пленарното заседание, предаде репортер на   Агенция „Фокус“.  Необходимите за кворума са 121 депутати. От ПГ на „БСП за България“ вече втори ден отсъстват от парламента. Това е част от решението им да напуснат българското Народно събрание, взето на Пленум в неделя. По програма депутатите трябва да се занимаят с процедурните правила за избор на нов състав на ЦИК, което е едно от условията опозицията да се върне в зала. Народните представители ще разгледат и оставката на председателя на Комисията за финансов надзор Карина Караиванова.  \r\nДеница КИТАНОВА", "date": "2019.02.21", "title": "С кворум от 122 народни представители започна пленарното заседание"}
{"url": "http://www.focus-news.net/news/2019/02/21/2626168/vidin-2-tona-furazh-sa-izgoreli-pri-pozhar-v-plevnya-v-selo-targovishte.html", "text": "2 тона фураж са изгорели при пожар в плевня в село Търговище. Това съобщиха от  ОДМВР - Видин . Сигналът е подаден на 20 февруари в 1.00 часа. Съобщено е за пожар в плевня в село Търговище. Огнеборци с един автомобил потушили пламъците. Огънят е унищожил 80 кв. м покривна конструкция, два тона фураж, две туристически ремаркета и две каруци. Спасени са близките две сгради. Оперативна група извършила оглед на местопроизшествието. Причината за пожара е в процес на установяване. По случая в РУ - Белоградчик е образувано досъдебно производство.", "date": "2019.02.21", "title": "Видин: 2 тона фураж са изгорели при пожар в плевня в село Търговище"}
{"url": "http://www.focus-news.net/news/2019/02/21/2626164/erol-mehmed-dps-s-othvarlenite-promeni-na-dps-v-izborniya-kodeks-gerb-se-hvalyat-che-e-nalozhena-diskriminatsiya-na-15-mln-balgarski-grazhdani-i-chakat-aplodismenti.html", "text": "С отхвърлените промени на ДПС в Изборния кодекс ГЕРБ се хвалят, че  е наложена дискриминация на 1, 5 млн. български граждани и чакат аплодисменти. Това каза в декларация от името на група народният представител от ПГ на ДПС Ерол Мехмед по повод Международния ден на майчиния език, предаде репортер на  Агенция „Фокус“ . „Преди три дни министър-председателят на страната и председател на ГЕРБ и тази сутрин Цветан Цветанов абсурдно се оплакват на журналисти, че се пишело за коалиция с ДПС, за преференции се пишело, а хората не виждали, че уседналостта била останала, че майчиният език като предложение било отхвърлено. В превод на майчин български език - те се хвалят, че е наложена дискриминация на 1,5 млн. български граждани, техни сънародници“, обясни Ерол Мехмед. По думите му от ГЕРБ чакат аплодисменти за това от българското общество и заяви, че това е разпад на ценности.  \r\n„Още един пример ще дам и той е твърде актуален. Премиерът Борисов миналата седмица беше в Сърбия и западните покрайнини и се радваше на толерантността на сърбите, които възстановиха с официална табела на сградата на общината, написана на български език старото име на Димитровград – Цариброд. При нас имената на хиляди местности, села и градове, са сменени още през 1934 г. след военния преврат, но се сменят и сега“, допълни Ерол Мехмед и отбеляза, че конституционното право е суспендирано. „По този начин българската демокрация е дискредитирана. Конституционните съдии, избрани от нас, но след това извисени в своите тоги, странно мълчат по този въпрос. Странно мълчи и президентът на Републиката, който уж обединява всички ни. Още по-странна е амбицията на омбудсмана да обжалва пред Конституционния съд промените в Изборния кодекс, касаещи преференцията, но не и за отнетото избирателно право и забраната за общуване на майчин език. Българските граждани, независимо какъв етнически произход имат, къде живеят и какъв е майчиният им език, са свободни да избират и да бъдат избирани“, допълни Ерол Мехмед.  \r\nДеница КИТАНОВА", "date": "2019.02.21", "title": "Ерол Мехмед, ДПС: С отхвърлените промени на ДПС в Изборния кодекс ГЕРБ се хвалят, че е наложена дискриминация на 1,5 млн. български граждани и чакат аплодисменти"}
{"url": "http://www.focus-news.net/news/2019/02/21/2626147/prof-todor-kantardzhiev-mediatorite-sa-klyuchat-za-spravyane-s-nezhelanieto-za-vaksinatsiya-protiv-morbili-sred-romskoto-naselenie.html", "text": "Медиаторите са ключът за справяне с нежеланието за ваксинация против морбили сред ромското население. Това каза за сутрешния блок „Добро утро, България“ на  Радио „Фокус“  директорът на Националния център по заразни и паразитни болести проф. Тодор Кантарджиев, като уточни, че именно това са хората, изграждащи връзката на здравните власти с населението от ромски произход. Той обясни, че сред останалата част от обществото по-малко от 1% от майките отказват да ваксинират децата си, но при епидемична обстановка хората, наречени „антиваксери“ стават по-пасивни и процентът им намалява. Две са основните причините изобщо да има деца, които не са преминали необходимата ваксинация против морбили, обърна внимание проф. Кантарджиев. „На първо място – не се обяснява на майките от ромски произход защо да си ваксинират децата. Неваксинираните деца по-често са в семейства, които отиват за сезонна работа в чужбина и докато няколко месеца работят в западноевропейски държави и оставят децата неимунизирани. От друга страна има деца, които се гледат от баби и дядовци. Въпреки че ромите в тази възраст са образовани, понякога забравят да заведат децата да се имунизират. Другият проблем е в големите градове, където някои майки просто решават, че няма да ваксинират децата си. Обикновено такива мнения се чуват, когато няма епидемични взривове, в момента- не се чуват“, обясни експертът. Проф. Тодор Кантарджиев отправи апел към големите градове и РЗИ да вземат добрия пример от София и да разкрият допълнителни имунизационни кабинети като този в столичния квартал Христо Ботев, където бяха констатирани два случая на заразени с морбили. Специалистите в момента работят в посока да няма епидемичен взрив в страната извън разложко, допълни той. Според него в страната ни ще има отделни случаи на зараза с морбили и дори епидемични взривове, но работата на специалистите в посока превенция на такива случаи продължава. \r\nЕлеонора ЧОЛАКОВА", "date": "2019.02.21", "title": "Проф. Тодор Кантарджиев: Медиаторите са ключът за справяне с нежеланието за ваксинация против морбили сред ромското население"}
{"url": "http://www.focus-news.net/news/2019/02/21/2626169/vratsa-politsiyata-izdirva-51-godishen-mazh-za-poboy-i-grabezh-na-vazrastna-zhena.html", "text": "Полицията издирва 51-годишен мъж за побой и грабеж на възрастна жена. Това съобщиха от  ОДМВР - Враца . Сигналът е подаден на 20 февруари 2019 г. в 19.40 часа в РУ - Враца. Съобщено е, че на таванско помещение на жилищен блок в града неизвестно лице е нанесло удари на 56-годишна жена и откраднало от нея мобилен телефон. След проведени бързи издирвателни мероприятия полицейските служители са установили, че деянието е извършено от 51-годишен мъж от град Враца, който се укрива. Лицето  е обявено за издирване Образувано е досъдебно производство.", "date": "2019.02.21", "title": "Враца: Полицията издирва 51-годишен мъж за побой и грабеж на възрастна жена"}
{"url": "http://www.focus-news.net/news/2019/02/21/2626170/pregled-na-osnovnite-temi-vav-varnenskiya-pechat.html", "text": "„Екскурзоводи менте излагат Варна пред туристите“ е водещото заглавие на вестник  „Черно море“ . По време на туристическия сезон често във Варна с чужди групи гастролират псевдоекскурзоводи, които обикновено не са запознати коректно с информацията за културните ни забележителности. Най-често това става с гости от Молдова, Украйна и Полша. Случвало се тези „гидове“ дори да уронват престижа на страната ни, защото не са наясно с конкретните исторически факти. От Съюза на екскурзоводите ще искат да не се допускат неподготвени или неквалифицирани хора да водят туристически групи на турове из културно-историческите забележителности. „Диагностицират рак на простатата с ПЕТ скенер“ е друго заглавие във вестника. През март в клиниката по нуклеарна медицина и метаболитна терапия в МБАЛ “Св. Марина“ – Варна, ще стартира нова високотехнологична процедура за диагностика при простатен карцином и невроендокринни тумори. Тя ще бъде основана на използването на галий – белязани радиофармацевтици, което се въвежда за първи път не само в България, но и в Източна Европа, а „Св. Марина“ се нарежда сред малкото болници в ЕС, предлагащи подобна услуга. Изследването на простатния карцином и невроендокринни тумори ще се извършва с така наречения ПЕТ скенер, или позиторно и емисионен томограф, който работи в болницата от 2009 г. „Деца от 6 градини се включиха в нов метод за обучение“ е друго заглавие в изданието. Шест варненски детски градини, ученици и педагогически специалисти от училищата се включиха в първата за страната среща, посветена на STEM обучението (съставено от първите букви на думите наука (science), технология  (technology), инженерство (engineering) и математика (maths). Това е концепция, която се стреми да вдъхнови младите хора да се развиват в сферата на науката и технологиите. В деня за STEM участниците от различните образователни институции споделиха опит и обмениха идеи за нови проекти и сътрудничество, посочват от дирекция “Образование и младежки дейности“. „Над 90% от защитените змиорки умряха в Аквариума“ е заглавие от четвърта страница на вестника. По-голямата част от конфискуваните европейски змиорки на летище София са умрели още в превозваните пакети, каза за Радио „Фокус“ - Варна доц. д-р Веселина Михнева, ръководител, отдел „Хидролгия“ при Института по рибни ресурси – Варна. По думите ѝ високата смъртност е вследствие на значителния период, в който те са транспортирани в нетипична за тях среда. „Рибари вече дебнат за калкан и писия“ е още едно заглавие. Водата на Черно море още е студена, но най-запалените рибари вече мислят как да хванат първия си елитен улов за годината. Любопитното е, че първи в полезрението им попада именно калканът. Деликатесната риба се „гони“ от март до средата на април, защото после настъпва забраната до средата на юни. При 7 градуса започва нашествието му към брега, вече има екземпляри, дошли да си хвърлят хайвера в наши води. Засега „атаката“ срещу тях с въдици остава без резултат, оплакват се запалени риболовци.", "date": "2019.02.21", "title": "Преглед на основните теми във варненския печат"}
{"url": "http://www.focus-news.net/news/2019/02/21/2626171/kmetat-na-kyustendil-petar-paunov-kyustendil-nito-e-grad-na-omrazata-nito-na-straha-nito-na-golyovtsite.html", "text": "Кюстендил нито е град на омразата, нито на страха, нито на Гольовците. Това е градът на Майстора, на минералните извори и всеки, които не е пристрастен към алкохола и психотропните вещества живее спокойно. Това каза в предаването „Здравей, България“ по  Нова телевизия  кметът на Кюстендил Петър Паунов по повод напрежението в града след масовия бой в неделя, при който загина 35-годишен мъж. Във връзка с получените заплахи от някои от жителите на града, Паунов отбеляза, че те най-вероятно са от фалшиви профили във „Фейсбук“ и целят създаване на допълнително напрежение. По думите му тези профили се следят от ГДБОП и се реагира на всеки подаден сигнал за подобни заплахи.   \r\n„Предпочитам да не квалифицирам инцидента“, заяви Петър Паунов, като показа снимка от нощта на инцидента, на която се виждат прегърнати извършителят на убийството и  момче село Слокощица, между които по-късно възниква конфликтът. „Странно защо след 4 часа тези момчета след това участват в тази свада. Ние ясно казахме, че това е тържество на алкохола и психотропните вещества и когато има нощен, пиянски поход по заведенията, може да се стигне до това нещо. Квалификациите предпочитам повече да не ги давам, просто, като погледнете тази снимка, за нас е важно да се знае, че няма етническо напрежение“, подчерта Паунов. „4 часа преди деянието двете момчета са прегърнати заедно. В заведението е бил и провокаторът на спречкването. Нека да сме наясно – Кюстендил нито е град на омразата, нито на страха, нито е градът на Гольовциге. Такива хора изобщо нямат място нито в ромския квартал, нито в град Кюстендил. За съжаление се оказва, че на места в някои заведения са били добре приети, това тепърва ще се установява от органите. Нашите съграждани поискаха да се анализира работа на заведението. Обсъждаме  и законодателни промени в местните разпоредби и срещи с бизнеса“, заяви още кметът на Кюстендил. Той уточни, че извършителят на убйството първо се е бил прибрал в дома си и след това се е върнал.  „Охранителят се е справил блестящо, като е успял да отнеме пистолета му, но той е избягал с ножа“, обясни още кметът.", "date": "2019.02.21", "title": "Кметът на Кюстендил Петър Паунов: Кюстендил нито е град на омразата, нито на страха, нито на Гольовците"}
{"url": "http://www.focus-news.net/news/2019/02/21/2626165/parlamentat-prekrati-predsrochno-mandata-na-karina-karaivanova-kato-predsedatel-na-kfn.html", "text": "Парламентът прекрати предсрочно мандата на Карина Караиванова като председател на КФН, предаде репортер на  Агенция „Фокус“ . „За“ оставката ѝ гласуваха 113 народни представители, „против“ – 3 и 8 „въздържал се“, с което тя бе приета. От 1 март 2019 г.  Карина Караиванова се присъединява към екипа на Европейската банка за възстановяване и развитие (ЕБВР). Караиванова е номинирана от Министерски съвет за представител на България в Съвета на директорите на ЕБВР. Кариерата ѝ започва като експерт в Министерство на финансите, като достига до позицията заместник-министър, която заема в два кабинета. Тя беше избрана за председател на КФН през 2016 г., поемайки поста тя представи концепция с ясно разписани ангажименти, които трябваше да изпълни в шестгодишен мандат.   \r\nДеница КИТАНОВА", "date": "2019.02.21", "title": "Парламентът прекрати предсрочно мандата на Карина Караиванова като председател на КФН"}
{"url": "http://www.focus-news.net/news/2019/02/21/2626172/stoyan-stoyanov-obshtina-kyustendil-naredba-shte-reglamentira-razpredelenieto-na-sredstvata-za-sportnite-organizatsii-v-obshtinata.html", "text": "Наредба ще регламентира разпределението на средствата за спортните организации в Кюстендил. Това каза пред  Радио „Фокус” – Кюстендил  Стоян Стоянов, експерт „Спортни дейности” към Общината. По думите му новата наредба е във връзка с новия закон за физическо възпитание и спорта, който е обнародван в Държавен вестник от 18 октомври 2018 година и е влязъл в сила на 18 януари тази година. Съгласно член 133, в който е упоменато, че условията и реда за финансиране и подпомагане на физическата активност, физическото възпитание, спорта и спортно-туристическата дейност се определят с наредба на Общинския съвет предстои да бъде изпратен проект за наредба до всички спортни клубове на територията на общината. Това е с цел обсъждане и предложения, след което да бъде гласувана на февруарската сесия на Общинския съвет и след приемането ѝ ще може да се кандидатства за финансиране на спортните клубове. „Кандидатстването ще бъде спрямо постигнати спортно-технически резултати от състезателите и отборите, обхвата възрастови групи от занимаващи се, както и степента на участие в общинските, държавни  и международни прояви като тази година средствата за спорт ще бъдат с 10%  повече от тези за миналата година”, каза Стоян Стоянов. \r\nВенцеслав ИЛЧЕВ", "date": "2019.02.21", "title": "Стоян Стоянов, Община Кюстендил: Наредба ще регламентира разпределението на средствата за спортните организации в общината"}
{"url": "http://www.focus-news.net/news/2019/02/21/2626174/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Посещението на австрийския канцлер Себастиан Курц в САЩ, процесът срещу каталунските сепаратисти, резултатите от преговорите между премиера на Обединеното кралство Тереза Мей с председателя на ЕК Жан-Клод Юнкер за Брекзит и първата по рода си среща на върха за сексуалните посегателства в Католическата църква са част от основните теми, върху които акцентират водещите европейски печатни издания. \r\n***  След десетилетия на скандали папа Франциск открива първата по рода си среща на върха, посветена на темата за сексуалните посегателства в Католическата църква, съобщава германският национален ежедневник  Die Frankfurter Allgemeine Zeitung . \r\nЗаедно с епископите на Ватикана, папата ще се опита да намери начин за предотвратяване на отдавна скритата сексуална злоупотреба с деца. Преди началото на срещата жертвите на посегателства поискаха от предстоятеля на Римокоталоческата църква конкретни действия, подчертава изданието. \r\n***  Канцлерът на Австрия Себастиан Курц бе посрещнат с огромна доза уважение при посещението си в Белия дом за среща с държавния глава на САЩ Доналд Тръмп, отбелязват в редакцията на виенския ежедневник  Der Kurier . \r\nПрез последните две години медиите обръщат голямо внимание на времето, което Тръмп отделя за ръкостискане с гостите си. Е, това с Курц бе необичайно кратко – или поне далеч от рекордните 29 секунди на ръкостискането на Тръмп с държавния глава на Франция Еманюел Макрон. Но за сметка на това разговорът на четири очи между австрийския канцлер и президента на САЩ бе два пъти по-дълъг от очаквания. Почести бяха оказани и на делегацията на Курц. Това предполага, че „добрият, млад човек“ се възприема много сериозно в Белия дом, коментира изданието.  \r\nКанцлерът на Австрия, който призна, че Тръмп е постигнал известен успех във външната си политика, очевидно изказва несъгласие с президента на САЩ по важни въпроси - от митата за внос в страната на европейски автомобили до доставките на природен газ от Русия. Едва ли някой, включително и Курц, е в състояние да убеди човек като Доналд Тръмп да отстъпи и със сантиметър от доктрината си за „Америка на първо място“. Но Курц спечели уважението на държавния глава на САЩ, който възприема младия политик от Европа като човек, към който следва да се отнася внимателно.  \r\nПреди всичко обаче срещата в Белия дом бе от полза на Курц, а защо не и на Европа. \r\n***  Дванадесетте обвиняеми за ролята им в провеждането на референдума и последвалото обявяване на независимост на Каталуния изтъкват липсата на „морален авторитет“ в съдебната система на Мадрид, съобщава електронното издание на испанския ежедневник  El Pais . \r\nПетият бивш член на каталунското правителство бе изслушан във Върховния съд, където подчерта, че предложението от 2017 г. за отцепване на североизточния регион е логичен отговор на „мандата, даден от избирателите“. \r\nЖозеп Рул, който по-рано отговаряше за регионалните въпроси на Барселона, заяви, че решението за провеждане на референдум и обявяването на независимост е оправдано поради липсата на „морален авторитет на испанския конституционен съд“. \r\nРул, който е изправен пред 16 години затвор за организиране на бунт и злоупотреба с публични средства, последва линията на защита на четиримата обвиняеми, които се явиха в съда преди него. Всички те твърдят, че в събитията от 2017 г. са се стремили да намерят баланс между спазването на закона и зачитането на „мандата, даден от народа\". \r\nРул призна, че е игнорирал до шест предупреждения от Конституционния съд срещу пътната карта, която бе изготвена за независимостта на Каталуния; че е подписал указ за референдума от 1 октомври 2017 г. и че е гласувал с „да“ за едностранната декларация за независимост, приета на 27 октомври с.г. в регионалния парламент в Барселона.  \r\nБившият член на правителството на Каталуния подчерта, че въпреки че Конституционният съд е изключил възможността за референдум за независимост на основание, че това ще наруши Основния закон на страната, „в него е предвидена възможност за провеждането на такъв, ако има политическа воля\". \r\n***  Председателят на Европейската комисия поля със студена вода възможността за пробив в разговорите за Брекзит, когато се срещна с Тереза Мей в Брюксел, пише британският вестник  Independent . \r\nПремиерът пътува до столицата на ЕС, за да се срещне с Жан-Клод Юнкер и да се опита да убеди блока да промени споразумението, за да го направи по-приемлив за консервативните депутати. \r\n„Имам голямо уважение към Тереза Мей, за нейната смелост и отстояване. Утре ще проведем приятелски разговор, но не очаквам пробив“, каза Юнкер преди срещата. \r\nЗапитан за посещението, говорител на Европейската комисия заяви пред репортери в Брюксел: „Всеки път, когато премиерът изрази желанието си да дойде, ние винаги ще се радваме да я чуем и да видим какво има да каже“. \r\nТой потвърди, че лидерите не планират да провеждат пресконференция. \r\nСлед срещата лидерите на Обединеното кралство и ЕС публикуваха съвместно изявление. В него се казва, че двамата обсъждат какви допълнителни гаранции могат да бъдат дадени на депутатите и „и двете потвърдиха ангажимента си да избегнат твърда граница на остров Ирландия и да зачитат целостта на вътрешния пазар на ЕС и на Обединеното кралство“. \r\nГоворейки на излизане от срещата, британският премиер заяви пред репортери: „Тази вечер имах конструктивна среща с председателят Юнкер. Подчертах необходимостта да видим правно обвързващи промени за предпазния механизъм, които да гарантират, че той не може да бъде неопределен, това е необходимо, ако се стигне до гласуване на споразумение в Камарата на общините. \r\nПредишните посещения на премиера също преминаха без значителен напредък. Министрите на Тереза Мей Стивън Баркли и Джефри Кокс също пристигнаха в понеделник и се очаква да се върнат тази седмица. \r\nВ изказване в Берлин преди срещата външният министър на Великобритания Джереми Хънт заяви, че ЕС ще сподели отговорността за увреждащ провал, ако няма споразумение. \r\nТой настоя, че правителството на Обединеното кралство би могло да сключи сделка за Брекзит чрез парламента въпреки поредицата от загуби, но само ако има правно обвързващи промени за защитния механизъм. \r\nХънт каза, че „единственият начин да се преодолее сегашната ситуация“ е ЕС да се съгласи с промяна на ирландската предпазна мярка. \r\nМинистърът на външните работи добави: „В този важен момент, върху всички нас се е стоварила голяма отговорност“. \r\n***", "date": "2019.02.21", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/02/21/2626175/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-fevruari.html", "text": "„Софийска вода” временно ще прекъсне водоснабдяването в някои части на столицата на 22 февруари. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. Локорска“ в кв. „Орландовци“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Съзнание“ от ул. „София“ до ул. „Локорска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Съзнание“ ъгъла с ул. „Локорска“. \r\nВъв връзка с монтаж на водомерен възел на ул.“Еловица“ в кв. „Драгалевци“ се налага спиране на водоподаването от 10.00 до 15.00 часа на клиентите на „Софийска вода”, живеещи в района на: ул. „Кимчовец“, ул. „Казаните“,по ул. „Момино венче“ от ул. „Казаните“ до ул. „Кимчовец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еловица“ ъгъла с ул. „Кимчовец“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.21", "title": "„Софийска вода” временно ще прекъсне водоснабдяването в някои части на столицата на 22 февруари"}
{"url": "http://www.focus-news.net/news/2019/02/21/2626177/kancho-stoychev-sotsiolog-neobhodima-e-poveche-kontsentratsiya-varhu-chestnoto-provezhdane-na-izborite-a-ne-samo-varhu-rezultata-ot-tyah.html", "text": "Необходима е повече концентрация върху честното провеждане на изборите, а не само върху резултата от тях. Това каза за  Радио „Фокус“  социологът Кънчо Стойчев във връзка с последните промени в Избирателния кодекс, които предизвикаха спорове между управляващи и опозиция. Той уточни, че ходенето до урните е начин за преброяване на позициите, но и преди и след избори управлението трябва да е в интерес на целия народ. Същността на демокрацията не е в провеждането на избори и оставянето на всичко след вота в ръцете на коалицията, която формира мнозинство, коментира социологът. Смисълът според него е в общото управление, дискусията и свещената защита на правата на малцинството. „Най-важното за изборния процес е доверието на хората в резултата. Какво доверие се изгражда, след като без никакви сериозни причини се отива за промяна на Изборния кодекс в ключови негови характеристики. Прави се с маратонско темпо, за една две нощи се претупва, накрая се взимат глупави решения. Това е едно безумие. Освен това, защо трябва една партия, която ръководи случая- ГЕРБ, да променя няколко месеца преди изборите ключови моменти в този ИК. Кое го налага? Остава лошото усещане, че това е някакво вманиачаване във властта, печалба на всяка цена и потъпкване на всички основни принципи“, обясни той. Според Кънчо Стойчев на този етап няма основания да се говори за предсрочни парламентарни избори. Що се касае до европейските, той обърна внимание на това, че е важно опитите за градивен диалог да се засилят, така че да се гарантира спокойствието на гражданите. Желателно е да продължи разглеждането на Изборния кодекс в посока повече прозрачност и провеждане на честни избори, коментира социологът. Той прогнозира, че ниският процент гласуващи – около 2,5 млн. души – няма нито драстично да се повиши, нито да спадне на предстоящите избори.  \r\nЕлеонора ЧОЛАКОВА", "date": "2019.02.21", "title": "Кънчо Стойчев, социолог: Необходима е повече концентрация върху честното провеждане на изборите, а не само върху резултата от тях"}
{"url": "http://www.focus-news.net/news/2019/02/21/2626179/veliko-tarnovo-yasen-todorov-ot-svishtov-poluchi-bronzov-medal-ot-darzhavno-parvenstvo-po-kiokushin-karate.html", "text": "Четирима състезатели представиха град Свищов и клуб „Академик“ на тазгодишното издание на Държавното първенство на Българска карате киокушин федерация, което се проведе в Пловдив, съобщиха от пресцентъра на  Община Свищов . В надпреварата участваха общо 220 състезатели във възрастовите групи: деца до 12 и деца до 14 години. \r\nВъзпитаник на сенпай Митко Божанов – Ясен Тодоров постигна най-добро класиране. След две поредни победи, достигна до полуфиналния кръг на надпреварата. След последното съревнование Ясен остана трети. За постижението си състезателят беше награден с грамота и бронзов медал. \r\nДо престижните отличия не успяха да достигнат Кристиян Кирилов, Иван Петров и Йоан Захариев. \r\nВсички каратисти от школата на Митко Божанов продължават подготовката си за следващите събития от държавния спортен календар  на Българска карате киокушин федерация.", "date": "2019.02.21", "title": "Велико Търново: Ясен Тодоров от Свищов получи бронзов медал от Държавно първенство по киокушин карате"}
{"url": "http://www.focus-news.net/news/2019/02/21/2626173/ministar-krasimir-valchev-instrumentat-selfie-e-proveden-v-900-uchilishta-v-stranata-negovata-tsel-ne-e-da-opredeli-polovata-prinadlezhnost.html", "text": "Инструментът SELFIE е проведен в 900 училища в страната, неговата цел не е да определи половата принадлежност. Това каза пред журналисти министърът на образованието и науката Красимир Вълчев, предаде репортер на  Агенция „Фокус“ . Коментарът на министъра идва ден, след като се появи информацията, че учениците над 9-годишна възраст у нас попълват анкета от платформата SELFIE, в която трябва да отбележат и пола си. Вариантите са 4 - момче, момиче, друго и предпочитам да не казвам.  \r\n„Инструментът SELFIE, съдържа еднакви елементи за всички страни в ЕС, разработен е от ЕК. Ние сме разпространили инструмента, над 900 училища са участвали в тази самооценка в ерата на дигиталността. „Тя е много важна за политиките, които провеждаме в системата, за самите училища. Целта на инструмента не е да определи половата принадлежност. Първоначалната информация, която имаме е, че причината да има и такъв отговор е, че някои страни са възприели допълнителни нормативни решения. Има такава възможност“, обясни министър Вълчев. „Аз винаги съм казвал, че не подкрепям проповядването на джендър идеологията в училище“, заяви той. Попитан дали може да бъде премахнат инструментът  от програмите на тези училища, той отговори: „Не можем да го махнем, дори не е преведен от нас. Ако има обществено напрежение би се поставило на обсъждане, а аз не съм усетил - не сме получавали никакви сигнали от тези 900 училища, в които е въведен“.  „Фокус“ припомня:  На 29 ноември 2018 г. инструментът SELFIE беше представен пилотно у нас. Чрез него учители и ученици от цялата страна могат да направят оценка на дигиталната среда в училищата и на придобитите в клас дигитални.  \r\nУчилищата, са включени в измерването, използват специално разработена от Европейската комисия платформа с въпросник към ръководствата, педагогическите колективи и учениците. SELFIE обхваща шест ключови за дигиталното образование области - преподаване и учене, училищно управление, инфраструктура и оборудване, професионално развитие, практики за оценяване и дигитална компетентност на учениците. Всички отговори са анонимни, а попълването отнема между 20 и 30 минути. \r\nДаяна ДЮЛГЕРОВА", "date": "2019.02.21", "title": "Министър Красимир Вълчев: Инструментът SELFIE е проведен в 900 училища в страната, неговата цел не е да определи половата принадлежност"}
{"url": "http://www.focus-news.net/news/2019/02/21/2626162/krum-zarkov-bsp-parlamentat-sam-se-napravi-za-posmeshishte-v-pravna-komisiya.html", "text": "Парламентът сам се направи за посмешище в правна комисия. Това каза заместник-председателят на ПГ на „БСП за България“ Крум Зарков в сутрешния блок на  БНТ . „Преди да напуснем правната комисия близо 25 часа в комисия и в зала се опитвахме се правим две неща: първо - да защитим своите предложения и второ - да предпазим преференцията като начин на гласуване“, заяви той. \r\nЗарков сподели, че когато не ходят на работа, депутатите не получават заплати и дори ще подлежат на санкция по правилник. \r\n„Българското общество е изправено пред проблеми в здравеопазването, малкия и средния бизнес, потискан от всекидневно променящи се правила, а парламентът сам се направи за посмешище в правна комисия, за нас дневния ред е съвсем различен“, коментира той. \r\nСпоред Зарков проблемът с избирателните списъци е сложен не само заради т.н. мъртви души, а защото системата на ГРАО не може да засича онези български граждани, близо 2 млн. души, които не живеят в България. Той допълни, че между данните на ГРАО и НСИ има разлика от 1,5 млн. души, създава резерв от празни имена в тези списъци и съответно може да бъде използван. \r\n„Затова БСП предложи създаване на публичен регистър на избирателите, който с времето може да стане база на избирателите, както и последваща проверка за българите в чужбина дали някой не е гласувал от тяхно име“, отбеляза той.", "date": "2019.02.21", "title": "Крум Зарков, БСП: Парламентът сам се направи за посмешище в правна комисия"}
{"url": "http://www.focus-news.net/news/2019/02/21/2626181/varna-36-godishen-motorist-e-postradal-pri-katastrofa-na-krastovishteto-na-ul-georgi-stamatov-i-ul-parvi-may.html", "text": "36-годишен моторист е пострадал при катастрофа на кръстовището на ул. „Георги Стаматов“ и ул. „Първи май“. Това съобщиха от  ОДМВР - Варна . Инцидентът е станал на 20 февруари т.г. около 19.30 часа в град Варна. Шофьорът на лек автомобил „Рено“ с инициали И.Т. (на 26 г.) от Варна по време на движение при ляв завой не пропуска движението и е блъснат от мотоциклет „Сузуки“, който се движи направо. Вследствие на инцидента мотоциклетистът (на 36 г.) е получил фрактури на десен крак, прегледан е и настанен за лечение в МБАЛ „Св. Анна“, без опасност за живота. По случая има образувано досъдебно производство.", "date": "2019.02.21", "title": "Варна: 36-годишен моторист е пострадал при катастрофа на кръстовището на ул. „Георги Стаматов“ и ул. „Първи май“"}
{"url": "http://www.focus-news.net/news/2019/02/21/2626182/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.02.21", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/02/21/2626184/smolyan-darvo-e-padnalo-varhu-16-godishen-mladezh-pri-izvarshvane-na-sech-v-mestnostta-varadil.html", "text": "Дърво е паднало върху 16-годишен младеж при извършване на сеч в местността Варадил. Това съобщиха от  ОДМВР - Смолян . Сигналът за инцидента е подаден на 20 февруари 2019 г. в РУ - Смолян около 14.30 часа. Съобщено е, че в местността Варадил в землището на град Смолян при извършена сеч върху 16-годишен младеж от град Смолян е паднало дърво. На детето е причинена средна телесна повреда, изразяваща се в черепно-мозъчна травма. Пострадалият е транспортиран до МБАЛ - Смолян. Местопроизшествието е посетено от дежурна оперативна група при ОДМВР - Смолян и РУ - Смолян. Извършен е оглед и е образувано е досъдебно производство. Работата по случая продължава.", "date": "2019.02.21", "title": "Смолян: Дърво е паднало върху 16-годишен младеж при извършване на сеч в местността Варадил"}
{"url": "http://www.focus-news.net/news/2019/02/21/2626158/el-pais-protsesat-sreshtu-katalunskite-separatisti-obvinyaemite-iztakvat-lipsata-na-moralen-avtoritet-v-sadebnata-sistema.html", "text": "Дванадесетте обвиняеми за ролята им в провеждането на референдума и последвалото обявяване на независимост на Каталуния изтъкват липсата на „морален авторитет“ в съдебната система на Мадрид, съобщава електронното издание на испанския ежедневник  El Pais . \r\nПетият бивш член на каталунското правителство бе изслушан във Върховния съд, където подчерта, че предложението от 2017 г. за отцепване на североизточния регион е логичен отговор на „мандата, даден от избирателите“. \r\nЖозеп Рул, който по-рано отговаряше за регионалните въпроси на Барселона, заяви, че решението за провеждане на референдум и обявяването на независимост е оправдано поради липсата на „морален авторитет на испанския конституционен съд“. \r\nРул, който е изправен пред 16 години затвор за организиране на бунт и злоупотреба с публични средства, последва линията на защита на четиримата обвиняеми, които се явиха в съда преди него. Всички те твърдят, че в събитията от 2017 г. са се стремили да намерят баланс между спазването на закона и зачитането на „мандата, даден от народа\". \r\nРул призна, че е игнорирал до шест предупреждения от Конституционния съд срещу пътната карта, която бе изготвена за независимостта на Каталуния; че е подписал указ за референдума от 1 октомври 2017 г. и че е гласувал с „да“ за едностранната декларация за независимост, приета на 27 октомври с.г. в регионалния парламент в Барселона.  \r\nБившият член на правителството на Каталуния подчерта, че въпреки че Конституционният съд е изключил възможността за референдум за независимост на основание, че това ще наруши Основния закон на страната, „в него е предвидена възможност за провеждането на такъв, ако има политическа воля\". Тереза Герова", "date": "2019.02.21", "title": "El Pais: Процесът срещу каталунските сепаратисти – обвиняемите изтъкват липсата на „морален авторитет“ в съдебната система"}
{"url": "http://www.focus-news.net/news/2019/02/21/2626186/blagoevgrad-61-godishen-mazh-e-postradal-sled-bitov-skandal-v-selo-selishte-prerasnal-v-poboy.html", "text": "61-годишен мъж е пострадал след битов скандал в село Селище, прераснал в побой. Мъжът е настанен за лечение в УМБАЛСМ „Пирогов“. Това съобщиха от  ОДМВР - Благоевград . Пострадалият е без опасност за живота. Скандалът е възникнал около 18.30 часа на 20 февруари. Задържан е 38-годишен мъж, който е нанесъл побой на пострадалия. Работата по случая продължава.", "date": "2019.02.21", "title": "Благоевград: 61-годишен мъж е пострадал след битов скандал в село Селище, прераснал в побой"}
{"url": "http://www.focus-news.net/news/2019/02/21/2626178/ministar-krasimir-valchev-nyamame-predpostavki-za-zatvaryane-na-uchebni-zavedeniya-situatsiyata-sas-zabolelite-ot-morbili-se-sledi.html", "text": "Нямаме предпоставки за затваряне на учебни заведения, ситуацията със заболелите от морбили се следи. Това каза пред журналисти министърът на образованието и науката Красимир Вълчев, предаде репортер на  Агенция „Фокус“ . „Към момента нямаме данни и предпоставки за затваряне на учебни заведения. Притеснително е нарастването на случаите на заболелите. Медицинските работници следят тази ситуация. Към момента не мога да кажа, че имаме предпоставка за прекъсване на учебния процес“, обясни министър Вълчев.  „Фокус“ припомня:  До момента в страната са регистрирани 32 случая на морбили. 26 случая са съобщени от РЗИ Благоевград, 4 – от Столична РЗИ, 1 – от РЗИ София област и 1 от РЗИ Хасково. 7 са заболелите деца под 1 г., 16 са регистрираните случаи на морбили при деца от 1 до 4г., а 4 – от 5 до 9 г. По един са заболелите във възрастовите групи от 10 до 14 г. и от 15 до 19г. Два са регистрираните случая при възрастни от 25 до 29г. и един във възрастовата група 35-39г.  \r\nДаяна ДЮЛГЕРОВА", "date": "2019.02.21", "title": "Министър Красимир Вълчев: Нямаме предпоставки за затваряне на учебни заведения, ситуацията със заболелите от морбили се следи"}
{"url": "http://www.focus-news.net/news/2019/02/21/2626188/vidin-nivoto-na-reka-dunav-se-e-ponizhilo-s-18-sm-v-rayona-na-grada-prez-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 14 см и водният стоеж е 298 см, съобщиха от местната  Хидрометеорологична станция . Нивото на реката край Видин е 337 см, регистрираното понижение е от 18 см. Край Лом през последното денонощие е измерено понижение от 17 см и водният стоеж е 365 см. Нивото на реката край Оряхово е 258 см, като там е регистрирано понижение за последното денонощие от 12 см. Температурата на водата край Ново село е 5 градуса, край Оряхово е 6.8 градуса.", "date": "2019.02.21", "title": "Видин: Нивото на река Дунав се е понижило с 18 см в района на града през последното денонощие"}
{"url": "http://www.focus-news.net/news/2019/02/21/2626185/afp-huan-guaydo-se-nasochva-kam-granitsata-s-kolumbuya-za-da-prenese-lichno-humanitarnata-pomosht-ot-sasht.html", "text": "Венецуелският опозиционен лидер Хуан Гуайдо планира да отпътува към границата с Колумбия, за да внесе „лично“ хуманитарната помощ под формата на хранителните продукти и медикаменти, предоставени от САЩ за гражданите на латиноамериканската страна, предава  AFP . \r\nОчаква се това да се случи през почивните дни, поради което са налице опасения за възможни конфронтации през уикенда.  \r\nГуайдо, който  определи като краен срок за внасяне в страната на хуманитарната помощ от САЩ събота, 23 февруари, планира да се насочи към венецуелската граница с „керван“ от автобуси, който ще потегли днес с членове на контролираното от опозицията Национално събрание в Каракас.  \r\nПо заповед на държавния глава Николас Мадуро военните засилиха сигурността по границите и барикадираха голям граничен мост, за да възпрепятстват транспортирането на хуманитарните помощ във Венецуела.  \r\nВъпреки че не е ясно какво точно възнамерява да предприеме Гуайдо, той твърди, че в последните дни е привлякъл стотици хиляди доброволци, които да подпомогнат вкарването в страната и разпределението на хуманитарните помощи.  \r\n„Макар да ни насочват оръжия - всички сме получавали заплахи, не се страхуваме\", увери Гуайдо от камион сред тълпа от поддръжници. В сряда той успя да привлече водачи на автобуси, с които „керванът“ да потегли към границата с Колумбия. \r\nДоставките на храни и лекарства за населението, засегнато от кризата, се превърнаха в ключов фокус на борбата за власт между Мадуро и Гуайдо, припомня агенцията. Тереза Герова", "date": "2019.02.21", "title": "AFP: Хуан Гуайдо се насочва към границата с Колумбуя, за да пренесе „лично“ хуманитарната помощ от САЩ"}
{"url": "http://www.focus-news.net/news/2019/02/21/2626187/parlamentat-prie-protsedurni-pravila-za-izbor-na-nova-tsik.html", "text": "Парламентът прие процедурни правила за избор на нова ЦИК, предаде репортер на  Агенция „Фокус“ . „За“ правилата гласуваха 102  народни представители, „против“ –  0  и „въздържал се“ -  1, с което те бяха приети.    \r\nСъгласно Изборния кодекс парламентът има право да избере председателя, заместник-председателите и секретаря на ЦИК. Останалите членове на комисията се назначават от президента на републиката въз основа на предложение на парламентарно представените партии и коалиции, както и партиите и коалициите, които имат избрани с техните кандидатски листи членове на Европейския парламент, но не са парламентарно представени.  \r\nСъгласно приетите правила предложенията за членове на Централната избирателна комисия се правят от народни представители, парламентарни групи, както и от партии и коалиции, които имат избрани с техни кандидатски листи членове на Европейския парламент, но не са парламентарно представени, в писмена форма чрез деловодството на Народното събрание  до Комисията по правни въпроси. Срокът за това е 14 дни от приемането на процедурните правила.    \r\nИзборът на председател, заместник-председател и секретар на ЦИК ще бъде направен от Народното събрание и ще бъдат гласувани поотделно. Гласуването ще е явно чрез компютъризираната система за гласуване. За избран ще се смята кандидатът, получил повече от половината от гласовете на присъстващите народни представители. Ако няколко кандидати за една длъжност са получили повече от половината от гласовете на присъстващите народни представители, избран е кандидатът, получил най-много гласове „за“.Когато това не се случи е провежда повторно гласуване, в което участват двамата кандидати, получили най-много гласове „за“. Ако и при повторното гласуване никой от кандидатите не получи необходимите гласове, Народното събрание приема решение за откриване на нова процедура за избор.  \r\nДеница КИТАНОВА", "date": "2019.02.21", "title": "Парламентът прие процедурни правила за избор на нова ЦИК"}
{"url": "http://www.focus-news.net/news/2019/02/21/2626190/yordan-yordanov-kmet-na-dobrich-izborat-na-mesten-ombudsman-e-v-naprednal-stadiy-predstoi-priemane-na-pravilnik-i-izbirane-na-kandidat.html", "text": "Изборът на местен омбудсман е в напреднал стадий, предстои приемане на правилник и избиране на кандидат. Това каза в сутрешния блок „Добро утро, България“ на  Радио „Фокус“   Йордан Йорданов, кмет на Добрич. Той коментира темата за посещението на Мая Манолова в общината, което е било във връзка с желанието да бъде създадена институция на местен омбудсман. Кметът заяви, че хората имат полярни мнения относно институцията на местен омбудсман – някои защитават тезата, че няма нужда от такава фигура, а други, че има изключително голяма нужда. Кметът на Добрич коментира и проектът за подобряването на водния сектор и заяви, че проектът е към своя край. „Прокетът за воден цикъл в частта си „Подмяна на водопровод“ е над 95%, очакваме може би в рамките на този месец, най-късно в началото на март да приключат изкопните дейности. Паралелно с това обаче започва и възстановяване на настилки – асфалтиране. Заедно и с почистващата фирма, строителят има задължението да почисти строителната площадка и всъщност очакваме до края на май месец, когато приключат договрите в частта на водопровода, всичко да е почистено и възстановено“, коментира Йорданов. Йордан Йорданов заяви, че се наблюдава тенденцията за все по-малко водни аварии и нормално водоснабдяване по високите етажи в града. Кметът на Добрич заяви, че на 23ти февруари ще се проведе трето издание на областен конкурс, рецитал „За да я има България“, организиран от Община Добрич и драматичен театър „Йордан Йовков“. Деца ще рецитират произведения от българската поезия, проза и драматургия, посветени на България, нейните герои, традиции, обичаи и природа. Конкурсът е посветенл на 3ти март. На 28и февруари ще се проведе и тържество „Пътят към свободата“. Колкото до 3ти март - ще бъде прочетена панахида в храм „Свети Георги“ в памет на загиналите за Освобождението, ще има празничен водосвет и тържествен ритуал с отдаване на военни почести, заяви още той.    \r\nЕлеонора ЧОЛАКОВА", "date": "2019.02.21", "title": "Йордан Йорданов, кмет на Добрич: Изборът на местен омбудсман е в напреднал стадий, предстои приемане на правилник и избиране на кандидат"}
{"url": "http://www.focus-news.net/news/2019/02/21/2626189/kyustendil-do-kraya-na-mesetsa-tabelite-po-republikanskite-patishta-v-posoka-granichnite-punktove-sas-severna-makedoniya-shte-badat-zameneni-s-novi.html", "text": "До края на месеца табелите по републиканските пътища в посока граничните пунктове със Северна Македония ще бъдат заменени с нови, на които е изписано новото име на държавата. Това съобщиха за  Радио „Фокус” – Кюстендил  от пресцентъра на Агенция „Пътна инфраструктура”. На територията на област Кюстендил ще бъдат обновени табелите преди ГКПП „Олтоманци“ на път III-601 Кюстендил – с. Долно Уйно – Олтоманци и преди ГКПП „Гюешево“ на път I-6 Кюстендил – Гюешево.  \r\nВ област Благоевград ще бъдат обновени табелите преди ГКПП „Логодаж“ (Станке Лисичково) на път III-106 Благоевград – Логодаж и преди ГКПП „Златарево“ на път III-198 Петрич – Златарево.  Поетапно новото име на държавата ще бъде отразено и на останалите табели по пътищата в региона, насочващи към границата с Република Северна Македония. \r\nВенцеслав ИЛЧЕВ", "date": "2019.02.21", "title": "Кюстендил: До края на месеца табелите по републиканските пътища в посока граничните пунктове със Северна Македония ще бъдат заменени с нови"}
{"url": "http://www.focus-news.net/news/2019/02/21/2626192/pazardzhik-obshtina-panagyurishte-specheli-proekt-za-preustroystvo-na-bivsh-filial-na-dg-prolet-v-domashen-sotsialen-patronazh-i-detska-mlechna-kuhnya.html", "text": "Община Панагюрище е с одобрен проект „Преустройство на сграда в Домашен социален патронаж и Детска млечна кухня“, съобщи за  Радио „Фокус“ – Пазарджик  Радка Костуркова от Общината. Тя обясни, че с Решение на Управителния съвет на проект „Красива България“ на Министерство на труда и социалната политика е одобрено проектното предложение „Преустройство на сграда в Домашен социален патронаж и Детска млечна кухня“. „Проектното предложение предвижда преустройство на бивш филиал на ДГ „Пролет“ в Домашен социален патронаж и Детска млечна кухня и благоустрояване на прилежащото пространство. В рамките на съществуващото застрояване ще се обособят два отделни обекта – Детска млечна кухня и Домашен социален патронаж. Двата обекта ще са функционално самостоятелни. Общи ще са административните им части, битовите помещения и стаята за почивка. Проектното предложение е на обща стойност 390 490 лева, от които 69.3% – финансиране от Община Панагюрище. Проектът е поредна стъпка за развитие системата на социалните услуги с фокус повишаване качеството на живота на жителите в община Панагюрище“, уточни Костуркова. \r\nВаня НИКОЛОВА", "date": "2019.02.21", "title": "Пазарджик: Община Панагюрище спечели проект за преустройство на бивш филиал на ДГ „Пролет“ в Домашен социален патронаж и Детска млечна кухня"}
{"url": "http://www.focus-news.net/news/2019/02/21/2626191/blagoevgrad-13-godishno-momiche-e-blasnato-ot-lek-avtomobil-na-peshehodnata-pateka-v-grada.html", "text": "13-годишно момиче е блъснато от лек автомобил на пешеходната пътека в града. Това съобщиха от  ОДМВР - Благоевград . Инцидентът е станал около 07.50 часа на 20 февруари, като детето е пресичало на пешеходната пътека. Пострадалото момиче е с охлузвания на лявата ръка и дясното бедро. Пробата на водача на автомобила за употреба на алкохол е отрицателна.", "date": "2019.02.21", "title": "Благоевград: 13-годишно момиче е блъснато от лек автомобил на пешеходната пътека в града"}
{"url": "http://www.focus-news.net/news/2019/02/21/2626176/deputatite-prieha-protsedurni-pravila-za-izbor-na-predsedatel-na-kfn.html", "text": "Депутатите приеха процедурни правила за избор на председател на КФН, предаде репортер на  Агенция „Фокус“ . Предложение за кандидат за председател на Комисията за финансов надзор се прави от народни представители или парламентарни групи. То се внася в писмена форма до Комисията по бюджет и финанси чрез председателя на Народното събрание в 7-дневен срок от приемането на тези процедурни правила от Народното събрание. \r\nКандидатите трябва да бъдат изслушани от Комисията по бюджет и финанси, като кандидатите ще бъдат избрани от пленарна зала. За избран ще се смята кандидатът, получил повече от половината от гласовете на присъстващите народни представители. Ако няколко кандидати за една длъжност  са получили повече от половината от гласовете на присъстващите народни представители, избран е кандидатът, получил най-много гласове „за“. Ако и при повторното гласуване никой от кандидатите не получи необходимите гласове, Народното събрание приема решение за откриване на нова процедура за избор.  \r\nДеница КИТАНОВА", "date": "2019.02.21", "title": "Депутатите приеха процедурни правила за избор на председател на КФН"}
{"url": "http://www.focus-news.net/news/2019/02/21/2626183/danail-kirilov-gerb-opozitsiyata-ne-e-v-plenarna-zala-pri-obsazhdaneto-na-protsedurnite-pravila-za-nov-sastav-na-tsik-otsastvieto-otrazyava-tselta-na-publichnata-ataka.html", "text": "Опозицията не е в пленарна зала при обсъждането на процедурните правила за нов състав на ЦИК, отсъствието ѝ отразява целта на публичната атака. Това каза народният представител от ПГ на ГЕРБ и председател на Правна комисия Данаил Кирилов по време на дебатите по процедурните правила за нов състав на ЦИК, предаде репортер на  Агенция „Фокус“ . „Опозицията не е в пленарната зала“, каза той и отчете, че тази процедура неминуемо е свързана и с реакциите на БСП. „Отсъствието отразява според мен отношението и целта на  публичната атака“, каза Кирилов, но посочи, че няма да говори за политическите мотиви и аргументи. „Взех думата, за да уведомя колегите за правната уредба на Изборния кодекс“, каза Кирилов и уточни, че в тази уредба има заложени проблеми от 2014 г. „Тогава, когато се прекрати предсрочно принудително мандата на тогавашната ЦИК, за да може с аргумента, че с нов изборен кодекс трябва да се назначи нова ЦИК. Тази ЦИК беше формирана с претенцията това да е една постоянно действаща професионална администрация, която да ръководи изборния процес. Пет години след това със съжаление можем да установим, че тази цел не се състоя“, обясни още Кирилов.  \r\nДеница КИТАНОВА", "date": "2019.02.21", "title": "Данаил Кирилов, ГЕРБ: Опозицията не е в пленарна зала при обсъждането на процедурните правила за нов състав на ЦИК, отсъствието ѝ отразява целта на публичната атака"}
{"url": "http://www.focus-news.net/news/2019/02/21/2626193/ministar-mladen-marinov-provede-dvustranna-sreshta-s-ministara-na-bezhantsite-i-migratsiyata-na-afganistan.html", "text": "Министър Младен Маринов проведе двустранна среща с министъра на бежанците и миграцията на Афганистан. Това съобщиха от пресцентъра на  МВР . Срещата бе осъществена в рамките на Шестата министерска конференция на Будапещенския процес. В разговора с афганистанския министър Саид Хюсеин Алими Балхи, Младен Маринов потвърди подкрепата на България за мира и стабилността в Афганистан и продължаващата българска помощ в тази връзка. Той представи накратко миграционната ситуация в страната ни, като подчерта, че афганистанските граждани са основна нация, подаваща молби за убежище. Българският вътрешен министър отбеляза доброто сътрудничество до момента с посолството на Афганистан у нас за издаване на документи за доброволно завръщащи се лица и изрази очакване това сътрудничество да се активизира, така че афганистанските граждани, които са изчерпали всички възможности за престой, да могат да се завърнат в своята страна.  \r\nМинистър Маринов изрази готовността на България отново да организира през 2019 г. обучение за  полицейски служители от Афганистан. От своя страна афганистанският министър благодари за българската подкрепа. Той изтъкна, че отдават сериозен приоритет на борбата с трафика на мигранти и в този смисъл потвърди готовност за съвместна работа по проекти за управление на миграцията. Отбеляза важността на изпълнението на Съвместния път напред между Афганистан и ЕС и определи точка за контакт, която да подпомага сътрудничество с посолството в София при издаването на документи.  \r\n\"България е готова за взаимодействие по всички въпроси от взаимен интерес за противодействие на престъпността\", заяви министър Маринов.", "date": "2019.02.21", "title": "Министър Младен Маринов проведе двустранна среща с министъра на бежанците и миграцията на Афганистан"}
{"url": "http://www.focus-news.net/news/2019/02/21/2626180/lokalno-makedoniya-nad-hilyada-politseyski-sluzhiteli-sa-mobilizirani-za-protesta-na-opozitsiyata-v-albaniya.html", "text": "Между 1000 и 1200 полицейски служители ще бъдат мобилизирани за протеста на опозицията в албанската столица Тирана с цел да се предотврати насилие, съобщава македонското електронно издание  „Локално“ . \r\nВ Тирана се подготвят за евентуален опит за щурмуване на сградата на парламента, поради което бяха отложени заседанията. Председателят на  законодателния орган Грамош Ручи предупреди, че политическата ситуация в страната „се влошава в последно време, което е в ущърб за имиджа на държавата“.  \r\nПолицията призова демонстрантите да се въздържат от насилие. Същото настоя и държавния глава на страната Илир Мета, както и посланиците на няколко западни страни в Тирана, съобщиха албанските медии, цитирани от македонското издание.  Тереза Герова", "date": "2019.02.21", "title": "„Локално“ (Македония): Над хиляда полицейски служители са мобилизирани за протеста на опозицията в Албания"}
{"url": "http://www.focus-news.net/news/2019/02/21/2626194/ministar-krasimir-valchev-pravim-proverka-na-pomoshtnoto-uchilishte-v-targovishtkoto-selo-davidovo-za-koeto-imame-informatsiya-che-ne-se-stopanisva-dobre.html", "text": "Правим проверка на помощното училище в село Давидово (Търговище), за което имаме информация, че не се стопанисва добре. Това каза пред журналисти министърът на образованието и науката Красимир Вълчев относно изнесена информация в публичното пространство, че за помощното училище в село Давидово, което е затворено още през 2009 г., продължават да се отпускат средства за поддръжка, а имуществената сграда на учебното заведение не се стопанисва, предаде репортер на  Агенция „Фокус“ . „За съжаление имаме голям брой училищни сгради, предимно общински, но и държавни, които са освободени в резултат на закриване и оптимизация на училищната мрежа. Тези сгради се поддържат от така наречените „приемащо училище“, което е по заповед. Директорът на това училище е отговорен за опазване на имуществото. Не малка част от сградите се поддържат и от регионалните управления по образованието“, обясни министър Вълчев. „Там, където е налице инвеститорски интерес се започват действия за тяхната продажба, ако няма перспективи да се променят демографските тенденции и няма нужда от образователната инфраструктура“, отбеляза той. „В малките населени места ситуацията е предимно такава. Училищата, които са към Министерството на образованието и науката, включително и това, което стопанисва въпросното училище в село Давидово, получават една условна добавка за поддържане на тези училища. Това не са целеви средства. Това са допълнителни средства. Директорът не е задължен да ги разходва за тази цел, но е задължен да опази това имущество. Правим проверка към момента, може би до една седмица ще имаме информация за случая. Имаме първоначални данни, че имуществото не е било добре стопанисвано, но директорът не е нарушил бюджетните разпоредби“, допълни образователният министър. \r\nДаяна ДЮЛГЕРОВА", "date": "2019.02.21", "title": "Министър Красимир Вълчев: Правим проверка на помощното училище в търговищкото село Давидово, за което имаме информация, че не се стопанисва добре"}
{"url": "http://www.focus-news.net/news/2019/02/21/2626195/tsentralniyat-savet-na-dps-shte-provede-zasedanie-v-stolitsata.html", "text": "На 22 февруари от 11.00 часа в хотел \"Рамада\" в София ще се проведе заседание на Централния съвет на ДПС. Това съобщиха от пресцентъра на  ПП ДПС . Ръководството на партията ще даде брифинг от 13.30 часа.", "date": "2019.02.21", "title": "Централният съвет на ДПС ще проведе заседание в столицата"}
{"url": "http://www.focus-news.net/news/2019/02/21/2626197/ministrite-mladen-marinov-i-syuleyman-soylu-dadoha-visoka-otsenka-na-postignatoto-dvustranno-satrudnichestvo-v-borbata-s-prestapnostta-i-v-opazvaneto-na-granitsite.html", "text": "Министрите Младен Маринов и Сюлейман Сойлу дадоха висока оценка на постигнатото двустранно сътрудничество в борбата с престъпността и в опазването на границите. Това съобщиха от пресцентъра на  МВР . Министър Сюлейман Сойлу отправи специална благодарност за участието на министър Маринов в Конференцията на Будапещенския процес и подкрепата на нейните цели. Двамата министри отново дадоха висока оценка на сътрудничеството в борбата с престъпността и в опазването на границите. Министър Маринов сподели, че редовно запознава партньорите министри от ЕС с постиженията на отличното  сътрудничество с турските власти в областта на охрана на границите и противодействието на трафика на наркотици. Двамата потвърдиха своята договореност за развитието на сътрудничеството между жандармериите и пътните полиции на двете страни и очертаха възможностите за взаимодействие в областта на киберсигурността и в други области от взаимен интерес.", "date": "2019.02.21", "title": "Министрите Младен Маринов и Сюлейман Сойлу дадоха висока оценка на постигнатото двустранно сътрудничество в борбата с престъпността и в опазването на границите"}
{"url": "http://www.focus-news.net/news/2019/02/21/2626198/die-welt-alternativa-za-germaniya-vnese-isk-za-vazstanovyavane-na-razhodite-za-tnar-garantsii-za-bezhantsite.html", "text": "Дясната „Алтернатива за Германия“ внесе иск за възстановяване на разходите за т.нар. гаранции за бежанците, съобщава националният ежедневник  Die Welt , като подчертава, че по този начин партията се опитва да попречи на държавата да плаща за търсещите убежище, получили право на престой заради предоставени фалшиви данни.  \r\nПрез последните години много хора и институции поеха гаранции за бежанците. Какво всъщност означава това? Гаранцията за бежанците е писмо за ангажимент за покриване разходите за живот на лице от трета страна (извън Европейския съюз). Това създава икономическа предпоставка за получателя на разрешение за пребиваване в Германия. Благодарение на гаранциите няколко хиляди сирийци влязоха в страната през 2014 и 2015 г., без да се налага да използват нелегални канали.  \r\nС оглед на гражданската война в Сирия, 15 от 16-те  федерални провинции започнаха свои собствени програми за приемане на бежанци в страната. Предпоставка за тях бе издаването на гаранция от роднини на бежанците, живеещи в Германия или трети страни, които се ангажират с издръжката на новопристигналите.  \r\nСега обаче става ясно, че голяма част от предоставените гаранции са фалшиви, което означава, че в крайна сметка бежанците увисват на врата на германската социална система, т.е на данъкоплатеца. Няколко съдилища в Германия вече забелязаха пропуска в системата и алармираха за загуби в размер на най-малко шестцифрени суми.  \r\nОттук и настояването на „Алтернатива за Германия“ -  бежанците с гаранции дължат милиони на Берлин. Причината – местните власти в някои провинции са се съгласили да бъдат гаранти на бежанци. Става въпрос за отделни случаи, а не за практика, пояснява изданието. Според медийни доклади само Министерството на вътрешните работи в Хановер е отпуснало общо 15 милиона евро. Отговорността е и на властите, които не са извършили проверки за това дали гарантите имат достатъчно средства за издържането на бежанците. Тереза Герова", "date": "2019.02.21", "title": "Die Welt: „Алтернатива за Германия“ внесе иск за възстановяване на разходите за т.нар. гаранции за бежанците"}
{"url": "http://www.focus-news.net/news/2019/02/21/2626199/sport-hana-yoberg-specheli-titlata-na-15-km-kadeva-zavarshi-16-a.html", "text": "Олимпийската шампионка от Пьончан 2018 Хана Йоберг от Швеция спечели титлата на 15 км от европейското първенство по биатлон, което започна в олимпийския център \"Раубичи\" край столицата на Беларус - Минск. Втора се класира Юлия Журавок (Украйна), а бронзовия медал спечели Ирина Кривко от Беларус.   \r\nСилно състезание направи българката Даниела Кадева, която се нареди 16-а с четири пропуснати мишени и изоставане от 3 минути и 50 секунди. Милена Тодорова е 37-а, Емилия Йорданова завърши 70-а, а Десислава Стоянова не стартира.", "date": "2019.02.21", "title": "Спорт: Хана Йоберг спечели титлата на 15 км, Кадева завърши 16-а"}
{"url": "http://www.focus-news.net/news/2019/02/21/2626201/burgas-prodalzhavat-proverkite-za-ustanovyavane-na-sobstvenika-na-gazoviya-pistolet-s-koyto-se-narani-16-godishno-momche.html", "text": "Продължават проверките за установяване на собственика на газовия пистолет, с който се нарани 16-годишно момче. Това каза за  Радио „Фокус“ - Бургас  Цветелина Рандева, говорител на ОДМВР - Бургас. „Показанията на момчетата са противоречиви“, каза още Рандева. „Фокус“ припомня , че 16-годишното момче пострада при инцидент с газов пистолет, открит от него и негов приятел в района на бл. 55, вх. 5 в жк. „Изгрев“. Оръжието е нанесло повърхностно нараняване в областта на лявата половина на главата на момчето. Медиците са дали мнение, че се касае за повърхностно нараняване без опасност за живота. \r\nДеница ДИМИТРОВА", "date": "2019.02.21", "title": "Бургас: Продължават проверките за установяване на собственика на газовия пистолет, с който се нарани 16-годишно момче"}
{"url": "http://www.focus-news.net/news/2019/02/21/2626203/burgas-v-grada-shte-se-provede-lektsiya-na-yana-ivanova-posvetena-na-razvitieto-na-obrazovanieto-v-oblastta-prez-vtorata-polovina-na-20-vek.html", "text": "В града ще се проведе лекция на Яна Иванова, посветена на развитието на образованието в областта през втората половина на 20 век. „Образованието в Бургас през втората половина на 20 в.“ е тема на музейната лектория на 23 февруари 2019 г. Това съобщиха от пресцентъра на  Община Бургас . Автор е специалистът по най-нова история Яна Иванова. Тя ще представи развитието на учебното дело и разгръщането на училищната мрежа в Бургас и региона през миналия век. През втората половина на 20 век значително се увеличава броят на заведенията за предучилищно възпитание и целодневните детски градини. Подемът  на образованието е повлиян и от динамиката в икономиката, поради нарасналите изисквания за квалифицирани специалисти. За целта се създават техникуми и средни професионално – технически училища, които дават необходимата професионална подготовка.  Голям е и броят на новопостроените учебни заведения и подновената материална база.  През 60-те години се открива и първото академично учебно заведение в града – Висшият химико-технологичен институт „Проф. д-р Асен Златаров“. Традиционната музейна лектория се провежда всяка събота от 11.30 часа в Етнографската експозиция (ул. Славянска 69, зад църквата „Св. св. Кирил и Методий“). Входната такса е преференциална – за възрастни 2 лв., а за учащи и пенсионери – 1 лв.", "date": "2019.02.21", "title": "Бургас: В града ще се проведе лекция на Яна Иванова, посветена на развитието на образованието в областта през втората половина на 20 век"}
{"url": "http://www.focus-news.net/news/2019/02/21/2626204/vitseprezidentat-iliyana-yotova-dnes-nay-tezhka-e-bitkata-za-vrashtaneto-na-sotsialna-evropa.html", "text": "Днес най-тежка е битката за  връщането на социална Европа. Това заяви вицепрезидентът Илияна Йотова, която бе официален гост на отбелязването на националния празник на България 3 март в Европейската комисия в Брюксел, съобщиха от  прессекретариата на държавния глава . Честването бе организирано от еврокомисаря по цифровата икономика и общество Мария Габриел.  \r\n„Пред изпитание днес са и воювани с десетилетия права. Свободата на всички европейци сякаш е поставена на изпитание – свободата да изразяваш мнение и да се бориш за своите убеждения, свободата на избор, свободата да живееш достоен живот“, посочи вицепрезидентът. Илияна Йотова отбеляза важността на следващите няколко месеца преди европейските избори за това каква Европа ще имаме: такава на езиковото многообразие или такава, в която се използва езикът на омразата, конфронтацията и отхвърлянето.  \r\n„Предизвикателството пред нас, политиците и държавниците, е да върнем доверието на хората, като докажем, че работим за тях и можем да решаваме проблемите им. Да покажем, че ги има истинските лидери, от които се нуждае Европа“, заяви вицепрезидентът. \r\nПо време на тържественото отбелязване на националния празник на България беше открита изложба с компютърните рисунки на победителите в конкурса „България в Европа: минало, настояще, бъдеще“, организиран от българския еврокомисар Мария Габриел. \r\n„На 3 март 1878 г., след Освободителната Руско-турска война, се сбъдва дълго жадуваният и изстрадан блян на българския народ. Ражда се нова България, възкръсва българската държава“, каза Илияна Йотова. Вицепрезидентът изтъкна, че 3 март е символ на единението и величието на българския народ. По думите на Илияна Йотова свободата нямаше да бъде възможна без Българското възраждане, без жертвите на националните борби. „Славните ни герои напоиха с кръвта си българската земя, за да бъдем ние днес свободни и равни на другите европейски народи. Твърдения, че сме получили даром свободата си, са поругаване на тяхната памет“, отбеляза вицепрезидентът. \r\nВ тържеството участваха ученици от българското училище „Пейо Яворов“ към посолството на България в Белгия и от българската секция на Европейското училище в Брюксел.", "date": "2019.02.21", "title": "Вицепрезидентът Илияна Йотова: Днес най-тежка е битката за връщането на социална Европа"}
{"url": "http://www.focus-news.net/news/2019/02/21/2626205/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "Темите в днешното издание на съвместното предаване на  Радио „Фокус“  и Община Добрич „Добрич – Блян вихрен, понесен над степ ековита…“ са обединени от един акцент и той е добротворчеството, с неговите проекции от миналото до нашето съвремие. Филологът и специалист в отдел „Литература“ в Дом-паметник „Йордан Йовков“ Магдалена Трифонова припомня за две от светлите личности в нашата история и разказва за начинание в образователната сфера, което обединява познание за историческата ни памет със съвременни методи на обучение, насочено към най-малките. Доброжънци - така са нарекли себе си група от ентусиасти, които организират и развиват дейност, насочена към доброволчеството, опазване на природата, създаване на красива градска среда, насърчаване на здравословен и активен начин на живот, на добротворчество и още много други полезни и хубави неща. Богдан Богдев е един от тях и разказва за общата кауза. Община град Добрич и Регионален исторически музей обявиха началото на интерактивна образователна игра „Търси се България“. Инициативата е част от богата програма на Община по повод националния ни празник 3 март. Играта обединява три институции – Регионален исторически музей, Художествена галерия и Регионална библиотека „Дора Габе“. Разработена е с активното участие на възпитаници на Профилираната гимназия по туризъм и предприемачество „Райко Цончев“, по чиято идея са името, логото и още много други неща, свързани с играта. Младежите са приели възторжено и с въодушевление голямата идея от своя преподавател по история Надежда Иванова. Тя разказва какво е провокирало начинанието. Допълва я един от учениците - Кристиан Найденов. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.02.21", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/02/21/2626206/plovdiv-zhitelite-na-dve-sela-ot-oblastta-sa-s-narusheno-vodopodavane-zaradi-avarii.html", "text": "Жителите на две села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Мулдава и Брани поле. Очаква се авариите да бъдат отстранени до 17.00 часа. Частично нарушено е водоподаването и на територията на градовете Съединение, Хисаря и Сопот, заради аварии и подмяна на пожарни хидранти. Без вода е и района на Промишлена зона „Север“ в Асеновград, заради авария на водопровод на бул. „България“. Екипите на водоснабдителното дружество работят по отстраняването на няколко аварии в град Пловдив. С нарушено водоподаване до 17.00 часа са живущите в района на улиците „Захари Стоянов“, „Стою Шишков“ и „Леденика“.  Заради подмяна на сградно водопроводно отклонение, без вода до 17.00 часа са и домакинствата в района на ул. „Стойчо Мошанов“ в областния град. \r\nТони МИХАЙЛОВ", "date": "2019.02.21", "title": "Пловдив: Жителите на две села от областта са с нарушено водоподаване заради аварии"}
{"url": "http://www.focus-news.net/news/2019/02/21/2626202/plovdiv-vse-oshte-ne-e-ustanovena-samolichnostta-na-zhenata-koyato-beshe-namerena-vav-vodite-na-reka-maritsa.html", "text": "Все още не е установена самоличността на жената, която беше намерена във водите на река Марица. Това съобщи за  Радио „Фокус“ - Пловдив  говорителят на ОДМВР - Пловдив. Тялото бе открито вчера след 17.00 часа зад бензиностанция на бул. „Марица“. Жената е на видима възраст около 50 години. При първоначалния оглед не са открити следи от насилие. По случая е образувано досъдебно производство. \r\nМария РУСЕВА", "date": "2019.02.21", "title": "Пловдив: Все още не е установена самоличността на жената, която беше намерена във водите на река Марица"}
{"url": "http://www.focus-news.net/news/2019/02/21/2626207/burgas-v-biznes-inkubatora-shte-se-provede-bezplaten-kurs-po-predpriemachestvo.html", "text": "В Бизнес инкубатора ще се проведе безплатен курс по предприемачество. Това съобщиха от пресцентъра на  Община Бургас . Това е прекрасна възможност за предварителна подготовка на всеки, който планира да започне собствен бизнес, но иска да навлезе в това начинание с добър набор от базисни знания. Допустими са всички работещи и безработни, които не са студенти, пенсионери, самоосигуряващи се лица или собственици на фирми. Курсът е с продължителност 60 часа. Той започва на 5 март и ще продължи до 6 април. Курсът ще се провежда всеки вторник и четвъртък от 18.00 до 19.30 часа, а в събота – от 10.00 до 17.00 ч. Крайният срок за записване е 1 март. Местата са ограничени.", "date": "2019.02.21", "title": "Бургас: В Бизнес инкубатора ще се проведе безплатен курс по предприемачество"}
{"url": "http://www.focus-news.net/news/2019/02/21/2626200/vesela-lecheva-bsp-tova-koeto-dnes-satvoryava-parlamentat-e-zaguba-za-tsyaloto-obshtestvo.html", "text": "Това, което днес сътворява парламентът, е загуба за цялото общество. Затова казахме, че нашата работа е навън, при хората и да търсим работещи решения. Управляващите ни предлагат нестабилност и непредвидимост. Това заяви зам.-председателят на ПГ на „БСП за България“ Весела Лечева в сутрешния блок на Българска свободна телевизия, съобщиха от  пресцентъра на партията.  Според нея парламентаризмът е ударил дъното. „Хората го оценяват с 8% одобрение. Това е начинът, по който управляващите се отнасят към най-висшия законодателен орган в страната. Няма как да присъстваме в това събрание, което не зачита основния дневен ред на българските граждани и най-вече нарушава правовия ред в страната“, категорична е тя. По нейните думи това, което се случва в последните няколко месеца, създаде правен хаос. „Не мога да разбера- как точно Граждани за европейско развитие на България си позволиха да отнемат вече дадени демократични права на българите чрез изборното законодателство“, каза още тя и припомни, че преференциите са дошли като насъбран гняв на хората срещу политически върхушки, които през годините въртяха едни и същи народни представители. „Беше дадена възможност на българските граждани да избират своите представители“, допълни Лечева. „Не им прилича на ГЕРБ да не се съобразяват със законодателството, което изисква една нормална демократична процедура - изтичането на мандата на ЦИК“, коментира зам.-председателят на ПГ на „БСП за България“. Тя е на мнение, че списъците трябва да се изчистят от мъртвите души, да се създаде активен регистър и гласовете на 1.5  млн. души да не отиват в урните, когато те не са гласували. \r\nЛечева обясни, че дейността на народния представител не се свързва единствено със законодателна дейност. „Ще се срещнем с НПО, браншови организации, хора от малкия и среден бизнес, всичко онова, което касае бита и ежедневието на българските граждани. Нашият глас в това Народно събрание не беше чут, въпреки 26 часовите дебати, излагане и защитаване на аргументи“, посочи народният представител. По нейните думи с оправданието, че се приема европейска директива, между редовете се вкарват допълнителни изисквания, които отнемат демократични свободи на хората, налага се цензура. Като пример посочи Закона за личните данни.", "date": "2019.02.21", "title": "Весела Лечева, БСП: Това, което днес сътворява парламентът, е загуба за цялото общество"}
{"url": "http://www.focus-news.net/news/2019/02/21/2626208/veliko-tarnovo-izlozhba-na-velikotarnovskiya-muzey-gostuva-v-bukuresht-po-sluchay-141-godini-ot-osvobozhdenieto-na-balgariya.html", "text": "Великотърновският музей гостува в Букурещ с изложба по случай 141 години от Освобождението на България. Тя е изработена по съвместен проект заедно с ВТУ „Св. св. Кирил и Методий“ и Букурещкия университет, поясни за  Радио „Фокус“ – Велико Търново  д-р Светла Атанасова, един от кураторите. Експозицията е озаглавена „България и Румъния пред прага на новото време – забравени снимки и гравюри от Руско-турската война”. До момента тя е представяна последователно в Българското средно общообразователно училище „Христо Ботев“ в Букурещ и в сградата на Демократичния съюз на българите в Румъния. „Самата изложба се състои от 12 визии, в които са поставени 59 изображения – гравюри, публикувани във френското издание “L’univers illustre“ по време на войната. Те са слабо познати за българското и румънското общество. Една част от снимките са правени от военни фотографи и коресподнети именно по време на Руско-Турската освободителна война. Част от тях пресъздават конкретни важни сражения, в които участват румънски и руски войни“, каза още Светла Атанасова. \r\nОт 25 февруари до 3 март експозицията ще бъде в Национална опера – Букурещ в рамките на културна седмица „България – Румъния”. На 3 март изложбата ще бъде показана в Посолството на Република България в румънската столица, а след това ще гостува и в Академията на научните служители. Представянето ѝ в Букурещ е със съдействието на Демократичният съюз на българите в Румъния. Автори на изложбата са доц. д-р Светла Атанасова, Наталия Борисова и Емил Врежаков. \r\nЛуиза ТРАНЧЕВА", "date": "2019.02.21", "title": "Велико Търново: Изложба на Великотърновския музей гостува в Букурещ по случай 141 години от Освобождението на България"}
{"url": "http://www.focus-news.net/news/2019/02/21/2626213/dimitar-margaritov-kzp-targovtsite-da-ostanat-korektni-i-pri-kontsentratsiyata-na-poveche-hora-za-provezhdaneto-na-svetovnata-kupa-v-bansko.html", "text": "Специално формираните пакети за предстоящата Световна купа по ски алпийски дисциплини в Банско следва да осигурят на закупилите ги, освен хотелското настаняване и съпътстващите го услуги, също и съответния достъп до състезанието. Отговорността всички услуги да бъдат изпълнени според договореното е на този, на когото потребителят е платил. Това важи със същата сила дори ако в предоставената информация, ваучери или други документи, има координати на трети лица – превозвачи или контрагенти на предоставилия пакета. Това обясни по БНР председателят на Комисията за защита на потребителите (КЗП) Димитър Маргаритов преди началото на кръг от едно от най-значимите спортни събития, който ще се проведе между 22 и 24 февруари, съобщиха от пресцентъра на  КЗП . \r\n„Онези, които по-рано са резервирали своята почивка и пребиваването си в курорта по време на състезанието, ще бъдат по-спокойни, защото са могли да проверят точно къде ще бъдат настанени. Ако нещо ги е притеснявало или им е било неизвестно, са се поинтересували допълнително”, отбеляза Маргаритов. За тези, които ще направят резервациите си в последния момент, той напомни да настояват да получат пълната информация за обекта, в който ще се настанят, както и какви допълнителни услуги могат да използват срещу заплащаната цена.  \r\nНа тръгване хората не трябва да забравят да вземат със себе си всички издадени при заплащането на пакета документи – договор, ваучери, платежни документи, касови бонове или платежни нареждания за съответните банкови преводи. „Ако разполагат с кореспонденция, водена по електронна поща например, също е полезна информация и тя би могла да бъде доказателство при някакво неблагоприятно стечение на обстоятелствата наложи ли се при нашата проверка да събираме информация за това как е било договаряно, какво е обещано и какво не е предоставено на място и оттам е станал проблемът, за който потребителите са ни сигнализирали”, добави Маргаритов.  \r\nПредседателят на КЗП отправи апел към търговците да се стремят да изпълняват стриктно и точно поетите ангажименти, защото „и с такъв тип значими събития, и по принцип ние се борим да защитим все по-налагащото се не само у нас, но и в Европа присъствие на България като зимна туристическа дестинация, и ще бъде жалко сега, когато имаме един чудесен  сезон – със сняг, с хубаво време, със Световна купа, да пропилеем шансовете и да изгубим клиенти, които биха могли да станат почитатели и любители на зимните спортове и зимния туризъм в България”.  \r\nМаргаритов изрази мнение, че се наблюдават известни спекулации с цените по време на подобни събития. „В условията на свободен пазар това преценяват икономическите субекти. Но ние се стремим да елиминираме друг проблем и той е свързан с предоставянето на некоректна информация. Всички са наясно, че когато отидат на зимна почивка, цените в курортите ще са по-високи в сравнение с тези в традиционно обитаваните от тях места. Проблемът се заключава в това, че понякога информацията за по-високите цени се поднася по начин, който неприятно изненадва хората в последния момент. Това вече е нещо, за което ние определено можем да се намесим. Всички търговци са длъжни коректно да обявяват цените, в менютата в заведенията информацията да бъде поне на български език. Не в последния момент да се казва понеже е уикендът със Световната купа 20% отгоре или нещо подобно. Абсолютно невъзможно е това да бъде законосъобразно”, подчерта председателят на КЗП. Той добави, че екипите на контролния орган са на терен и в готовност да реагират при всяка нередност на пазара.", "date": "2019.02.21", "title": "Димитър Маргаритов, КЗП: Търговците да останат коректни и при концентрацията на повече хора за провеждането на Световната купа в Банско"}
{"url": "http://www.focus-news.net/news/2019/02/21/2626211/plovdiv-apelativniyat-sad-otkaza-uslovno-predsrochno-osvobozhdavane-na-mazh-osaden-za-predizvikvane-na-katastrofa-pri-koyato-e-zaginalo-dete.html", "text": "Апелативният съд отказа условно предсрочно освобождаване на мъж, осъден за предизвикване на катастрофа, при която е загинало дете. Това съобщиха от пресцентъра на  Съдебната палата в Пловдив . Апелативният съд за втори път отказа условно предсрочно освобождаване на Г. С., от Стара Загора. Така той ще трябва да изтърпи остатък от 1 година и 10 дена от наложеното му наказание, което е шест години лишаване от свобода. Той е признат за виновен за това, че на 02 юни 2014 г. при управление на МПС е нарушил правилата за движение и по непредпазливост е причинил смъртта на 4-годишно дете с инициали П. И. в Стара Загора. \r\nЦялостната оценка на затворническата администрация е, че при изпълнението на наказанието на лишения от свобода Г. С.  преобладават положителните тенденции и, че корекционният процес е довел до значителни позитивни резултати.  \r\nВ предходно свое определение от 12 юли 2018 г. Пловдивският апелативен съд е обърнал внимание, че цялото това поведение на лишения от свобода е било отчетено от затворническата администрация, особено когато е изтърпявал наказанието при ОБЩ режим и многократно е награждаван с ДОМАШЕН ОТПУСК, а след преминаване на лек режим с „Ползване на годишна почивка, извън затворническото общежитие“.  \r\nВсичко това показва добро поведение, което обаче е задължение на всеки лишен от свобода.  \r\nПоради това не може да се приеме доводът в жалбата, че след като затворническата администрация е счела, че корекционният процес е приключил, тези становища обвързват съда и той не може да направи самостоятелна внимателна и обективна преценка в тази насока.  \r\nВ мотивите към атакувания съдебен акт апелативните съдии са изследвали подробно всички представени становища от администрацията на затвора и с основание е посочено, че доброто поведение в затвора, участието в трудови и други мероприятия и липсата на нарушения на реда е необходимо да са правило при изпълнение на наказанието „лишаване от свобода“, а не да се приемат като изключение, водещо задължително до предсрочно условно освобождаване, въпреки привидно изпълнените критериите за това. \r\nОпределението на Апелативния съд е окончателно.", "date": "2019.02.21", "title": "Пловдив: Апелативният съд отказа условно предсрочно освобождаване на мъж, осъден за предизвикване на катастрофа, при която е загинало дете"}
{"url": "http://www.focus-news.net/news/2019/02/21/2626209/plovdiv-katastrofa-mezhdu-avtobus-na-gradskiya-transport-i-lek-avtomobil-e-stanala-v-asenovgrad.html", "text": "Катастрофа между автобус на градския транспорт и лек автомобил е станала в Асеновград. Това съобщи за  Радио „Фокус“ - Пловдив  говорителят на ОДМВР - Пловдив. Пътният инцидент е възникнал на ул. „Марица“ в Асеновград на 20 февруари. Автобусът е преминал покрай паркиран лек автомобил и засегнал страничното му огледало. На място водачът, на 60 години, е тестван с дрегер за алкохол и резултатът бил над 2 промила. Задържан е за едно денонощие. Образувано е бързо производство. \r\nМария РУСЕВА", "date": "2019.02.21", "title": "Пловдив: Катастрофа между автобус на градския транспорт и лек автомобил е станала в Асеновград"}
{"url": "http://www.focus-news.net/news/2019/02/21/2626212/ministar-krasimir-valchev-do-kraya-na-2019-g-vsichki-uchilishta-shte-imat-izgradena-wi-fi-mrezha.html", "text": "До края на 2019 г. всички училища ще имат изградена wi-fi мрежа. Това каза министърът на образованието и науката Красимир Вълчев по време на Национална конференция за дигитално образование, предаде репортер на  Агенция „Фокус“ . „Спектърът от политиките, които трябва да реализира една дигитална платформа включва всички инструменти и всички неща трябва да се правят едновременно. Когато говорим за обучение с информационни технологии, ние трябва да имаме структура, години наред се инвестира в опорната мрежа. Това, което можем да кажем, че ще изпълним, е до края на 2019 г. всички училища да имат wi-fi мрежи. В края на 2018 г. инвестирахме и в последните училища, които нямаха изградени локални мрежи“, посочи министър Вълчев. Според него обаче не трябва да се обсъжда само въпросът изграждането на интернет мрежи, а по-важният диалог е за това как децата да имат защитена среда. Министър Вълчев обясни, че за подобряване на дигиталната среда и уменията на учениците в дигиталния свят ще бъде изградена платформа „облак“. „Той ще бъде насочен и чрез него ще реализираме политики за дигитални умения. Реализиране на „облак“ ще даде възможност за достъпно безплатно образователно съдържание“, заяви той.    \r\nМинистърът Красимир Вълчев обясни, че в бъдеще образованието ще бъде базирано на електронни технологии, за това е необходимо и учителите да бъдат обучавани в тази насока.  \r\nДаяна ДЮЛГЕРОВА", "date": "2019.02.21", "title": "Министър Красимир Вълчев: До края на 2019 г. всички училища ще имат изградена wi-fi мрежа"}
{"url": "http://www.focus-news.net/news/2019/02/21/2626214/pazardzhik-rayonniyat-sad-shte-gleda-delo-sreshtu-schetovoditel-v-arheologicheskiya-muzey-v-grad-septemvri-za-prisvoyavane-na-pari.html", "text": "Районният съд ще гледа дело срещу счетоводител в Археологическия музей в град Септември за присвояване на пари, съобщи за  Радио „Фокус“ – Пазарджик  Маринела Георгиева от администрацията на Съда. Делото е образувано по обвинителен акт на Районна прокуратура – Пазарджик. Срещу подсъдимата е повдигнато обвинение за това, че за периода от 21 юни 2011 г. до 27 февруари 2013 г. като длъжностно лице – счетоводител на Археологически музей в град Септември е присвоила чужди пари в общ размер на 19 410 лева. Началото на съдебното заседание е в 15.00 часа, а съдия-докладчик по селото е Елисавета Радина. \r\nВаня НИКОЛОВА", "date": "2019.02.21", "title": "Пазарджик: Районният съд ще гледа дело срещу счетоводител в Археологическия музей в град Септември за присвояване на пари"}
{"url": "http://www.focus-news.net/news/2019/02/21/2626215/der-spiegel-bukureshtkiya-bumerang-zastigna-evropeyskite-sotsialdemokrati.html", "text": "Като че ли социалдемократите в Европа си нямат достатъчно проблеми, за да се стовари върху главата им още един. Според последните прогнози, на изборите през май те ще загубят повече от една четвърт от местата си в Европейския парламент, а шансовете на водещия им кандидат за поста председател на Европейската комисия Франс Тимерманс се смятат за нищожни. Сега правителството на Румъния сложи брадвата на върховенството на закона, което поставя под сериозен въпрос предизборната кампания на европейските социалдемократи, коментират в редакцията на водещото германско издание  Der Spiegel . \r\nСтава въпрос за разследването срещу Лаура Кьовеси, която се счита за обещаващ кандидат за поста прокурор на ЕС. Специален отдел на румънската прокуратура обвини Кьовеси в корупция и я покани на разпит миналия петък - в деня, в който тя трябваше да бъде изслушана в Брюксел за длъжността прокурор на ЕС. \r\nВъв вторник премиерът на Румъния Виорика Данчила издаде извънредна заповед. Тя забрани на главния прокурор Августин Лазар да отменя решенията на специалните сили. Лазар подкрепи Кьовеси - и очевидно се превърна трън в страната на правителството. Защото Кьовеси бе ръководител на Антикорупционния отдел на Прокуратурата в Букурещ, пояснява изданието.  \r\nТри месеца преди европейските избори, Румъния заплашва да се превърне в тежест за европейските социалдемократи. Преди това те се надяваха да отбележат победи в предизборната кампания, акцентирайки на „провала“ на християндемократите в опита им да „вкарат в релси“ на премиера на Унгария Виктор Орбан. Неговата партия ФИДЕС е член на Европейската народна партия (ЕНП), водещ кандидат на която е Манфред Вебер. Тереза Герова", "date": "2019.02.21", "title": "Der Spiegel: Букурещкия бумеранг застигна европейските социалдемократи"}
{"url": "http://www.focus-news.net/news/2019/02/21/2626217/umbal-plovdiv-patsientite-tryabva-da-badat-osobeno-vnimatelni-kam-silnoto-glavobolie-s-vnezapno-nachalo-kakto-i-kogato-e-s-po-golyama-prodalzhitelnost.html", "text": "Главоболие отвежда все повече пациенти до лекарските кабинети през последните дни в УМБАЛ - Пловдив, съобщиха за  Радио „Фокус“ - Пловдив  от здравното заведение. Някои от тях се оплакват още, че се чувстват отпаднали, потиснати и дори депресирани. Опитали са да си помогнат сами, като са пили какви ли не медикаменти, но без  резултат. Според началника на отделението по неврология в здравното заведение главоболието може да бъде ранен симптом на пролетна умора, който зачестява през февруари и март. Възможно е да показва психични, неврологични, както и соматични, т.е. общи заболявания, като високо кръвно налягане, възпаления – вирози, синузити, грип. То може да бъде първично – при мигрена, тензионно (с характер на напрежение), тригеминално – в едната половина на главата или вторично – например увреждане в областта на главата и шията, съдови заболявания, нарушения в очите, ушите, носа, зъбите или устната кухина. \r\nРазличните типове главоболие са разнородни при двата пола и в определените етапи от живота. Например мигрената е по-честа при жени от 18 - 50 години, а клъстъровото, или периодично повтарящото се – при мъже. Самолечението, ако се практикува често, би могло да стане опасно и да доведе до затруднения в лечението на по-късен етап, напомни неврологът. Според него този вреден навик не рядко е причина за пропускане на сериозни заболявания и откриването им във вече напреднал стадий, когато лекарят може да направи твърде малко да пациента. Затова самолечението, особено в продължителен период от време, не бива да се допуска. \r\nПациентите трябва да бъдат особено внимателни към силното главоболие с внезапно начало, както и когато е с по-голяма продължителност или протича с нетипични характеристики за самия пациент. Според лекаря, ако главоболието е придружено с други симптоми като високо кръвно налягане, зрителни нарушения, изтръпване на крайници и др., е показател за търсене на специализирана неврологична помощ. \r\nПричините може да са най-различни – от съвсем безобидни и банални като недоспиване и стрес до по-сериозни – хормонални проблеми, неврологични или съдови заболявания. Най-важното е те да се установят навреме. Диагностицирането става с различни методи, сред които кръвни изследвания, неврологичен статус снет от невролог, КАТ на глава, ЕЕГ, магнитно–ядрен резонанс, ангиография и доплер, които се извършват в неврологичното отделение на УМБАЛ - Пловдив.", "date": "2019.02.21", "title": "УМБАЛ - Пловдив: Пациентите трябва да бъдат особено внимателни към силното главоболие с внезапно начало, както и когато е с по-голяма продължителност"}
{"url": "http://www.focus-news.net/news/2019/02/21/2626218/burgas-v-doma-na-pisatelya-shte-badat-predstaveni-stihovete-na-poetesata-anamariya-koeva.html", "text": "На 22 февруари от 18.00 часа в Дома на писателя ще започне поетична вечер за представяне на нови стихове от талантливата млада жена от Бургас Анамария Коева. Това съобщиха от пресцентъра на  Община Бургас . Анамария Коева е родена през 1993 г. Завършила е Природо-математическа гимназия „Акад. Никола Обрешков“, а в момента учи архитектура в The University of Edinburgh във Великобритания и работи като архитектурен асистент. От септември 2015 г. е и преподавател в неделното българско училище в Единбург.", "date": "2019.02.21", "title": "Бургас: В Дома на писателя ще бъдат представени стиховете на поетесата Анамария Коева"}
{"url": "http://www.focus-news.net/news/2019/02/21/2626210/danail-kirilov-gerb-vsyaka-edna-promyana-na-izborniya-kodeks-se-izpolzva-za-eskalatsiya-na-naprezhenie-i-politicheska-bitka.html", "text": "Всяка една промяна на Изборния кодекс се използва за ескалация на напрежение и политическа битка. Това каза народният представител от ПГ на ГЕРБ и председател на Правна комисия Данаил Кирилов пред журналисти в Народното събрание, предаде репортер на  Агенция „Фокус“.  Кирилов поясни, че управляващите се стремят да действат в рамките на Изборния кодекс на Мая Манолова. „Всяка една промяна се използва за ескалация на напрежение и за политическа битка“, каза още депутатът от ГЕРБ. Кирилов обърна внимание, че се конструира нова ЦИК точно преди да се знае кои ще бъдат новите представители в ЕП. „В един момент ще имаме чисто нова формирана ЦИК, но неадекватност спрямо представителите в ЕП\", обясни Данаил Кирилов. Според него би следвало да има правна възможност партиите, избрани в новия ЕП да подадат заявление до президента за излъчване на техен представител в новата ЦИК.  \r\nКирилов коментира, че има кандидати, които биха могли да кандидатстват. „Не искам да влизам в коментар на това, че правим избори само и само БСП да си актуализират представителите, съобразно политическата лоялност към ръководителката г-жа Нинова, но в крайна сметка ще видим какво ще се случи като персонален състав на ЦИК“, допълни Кирилов. По думите му остават два месеца за подготовка за евроизборите. Той посочи, че ако съставът на ЦИК е нов би било трудно на членовете да се стиковат толкова бързо. Кирилов допълни, че по неофициална информация сегашният ЦИК е готов с хронограмата.  \r\nДеница КИТАНОВА", "date": "2019.02.21", "title": "Данаил Кирилов, ГЕРБ: Всяка една промяна на Изборния кодекс се използва за ескалация на напрежение и политическа битка"}
{"url": "http://www.focus-news.net/news/2019/02/21/2626196/prof-todor-kantardzhiev-13-pati-po-visoka-e-zabolevaemostta-ot-morbili-v-evropa-prez-izminalata-godina-spryamo-2016.html", "text": "13 пъти по-висока е заболеваемостта от морбили в Европа през изминалата година спрямо 2016. Това каза за сутрешния блок „Добро утро, България“ на  Радио „Фокус“  директорът на Националния център по заразни и паразитни болести проф. Тодор Кантарджиев във връзка с установените вече 32 случая на заразата и у нас. Той уточни, че в европейски мащаб случаи се наблюдават от 3 години, като броят на заразените през 2017 година е бил около 70 хиляди, половината от които – в Украйна. Проф. Кантарджиев препоръча на работодателите по Черноморието да проверяват дали персонала, който наемат от тази част на континента, е имунизиран и да предоставят съответните ваксини в случай на липса. От Европа обаче болестта се пренася и у нас, обясни той и коментира кои възрастови групи са най-застрашени от заразата с морбили. „Нека не плашим хората, защото 40-50 годишните много се притесняват карали ли са заразата с морбили. Първо – за възрастните не е толкова опасно. Второ – поколението от 50 години нагоре са прекарвали заболяването и имат имунитет. При 30-40 годишните ваксинацията се е извършвала акуратно, така че населението е ваксинирано. Опасно е сега, ако родителите са изпуснали да имунизират децата си: малките, които са навършили 13 месеца и не са ваксинирани – това обхваща децата от 1 до 7-8 годишна възраст. Най-опасно е за малките едногодишни кърмачета, които все още не са имунизирани“, обясни експертът. Проф. Тодор Кантарджиев препоръча да погледнем имунизационния си календар и да се допитаме до личния си лекар, за да сме сигурни преминали ли сме необходимата имунизация. В случай на липса на такава, той увери, че броят на тривалентната ваксина е достатъчен за ваксинацията на населението у нас. Деблокирана е част от резерва от ваксината, РЗИ също разполагат с оперативен резерв, а ваксина може да се направи и в подвижните кабинети и в градските болници, уточни проф. Кантарджиев.  \r\nЕлеонора ЧОЛАКОВА", "date": "2019.02.21", "title": "Проф. Тодор Кантарджиев: 13 пъти по-висока е заболеваемостта от морбили в Европа през изминалата година спрямо 2016"}
{"url": "http://www.focus-news.net/news/2019/02/21/2626221/predsedatelyat-na-ns-tsveta-karayancheva-i-predsedatelyat-na-pg-na-gerb-tsvetan-tsvetanov-shte-se-sreshtnat-s-advokati-ot-visshiya-advokatski-savet-zaradi-zakona-za-merkite-sreshtu-izpiraneto-na-pari.html", "text": "Председателят на НС Цвета Караянчева и председателят на ПГ на ГЕРБ Цветан Цветанов ще се срещнат с адвокати от Висшия адвокатски съвет заради Закона за мерките срещу изпирането на пари. Това съобщи народният представител от ПГ на ГЕРБ и председател на Правна комисия Данаил Кирилов пред журналисти в Народното събрание, предаде репортер на  Агенция „Фокус“ . Кирилов коментира протестите на адвокатите срещу нови разпоредби на Закона за мерките срещу изпиране на пари, които влязоха в сила в петък. Протестиращите адвокати са смятат, че текстовете потъпкват адвокатската тайна, тъй като законът ги принуждава да докладват за клиентите си на ДАНС. \r\n„Подкрепям притесненията на колегите адвокати в тази връзка. Припомням, че това изискване на закон не се появява за пръв път в правния мир. Такова правило имаше 1996 г. - първият закон, който регулираше дейността на финансовото разузнаване и мерките срещу изпирането на пари. Адвокатската професия е конституционно защитена и тайната на взаимоотношенията между доверител и довереник се гарантира по смисъла на Конституцията и закона. В този смисъл би следвало да се търси точен баланс между осъществяване на адвокатската дейност и функция и постигане на обществения интерес и обществения ред и сигурност“, заяви Кирилов.  \r\nТой обясни, че водещата комисия в Народното събрание – тази по вътрешен ред и сигурност, е положила е старание и повече от три месеца работната група е дискутирала становището на всички професионални организации по темата. Според него трябва да се използват възможностите за предварително обсъждане между двете четения, за да не се стига до закъснели реакции по отношение на балансиране на обществения интерес.  \r\nДеница КИТАНОВА", "date": "2019.02.21", "title": "Председателят на НС Цвета Караянчева и председателят на ПГ на ГЕРБ Цветан Цветанов ще се срещнат с адвокати от Висшия адвокатски съвет заради Закона за мерките срещу изпирането на пари"}
{"url": "http://www.focus-news.net/news/2019/02/21/2626222/dots-georgi-iliev-umbal-sv-marina-varna-tendentsiyata-prez-poslednite-godini-e-za-obostryane-na-alergiite-prez-zimniya-sezon.html", "text": "За съжаление през последните години тенденцията е, че заболяванията като алергии, за които бяхме свикнали да казваме, че се срещат през пролетно-есенния сезон, сега се срещат и през зимния период и дори целогодишно. Това каза в интервю за  Радио „Фокус“ – Варна  Доц. Георги Илиев, преподавател и лекар в Университетска многопрофилна болница за активно лечение „Света Марина“ във Варна в Клиника „Уши, нос, гърло“. Според него през студения сезон заболяванията на дихателната система като синузити, вирусни заболявания и дори алергии се обострят и задълбочават. Той отбеляза, че традиционно малките пациенти и по-възрастните през студените месеци са по-засегнати от вирусните заболявания. „През зимата се обострят синузитите при всички пациенти, които имат затруднено носно дишане, носна полипоза, хипертрофия на носните конхи или са с изкривена носна преграда“, добави доц. д-р Георги Илиев. По думите му влажният климат на територията на Варна и областта също оказва влияние върху здравословното състояние на населението. Доц. Георги Илиев обясни, че при по-леките случаи, когато не се налага оперативно лечение, пациентите могат да се възползват от положителния ефект на солните стаи. „Ефектът е като проведена физиотереапия. Не може да бъде радикално лечение, но е един  вариант за повлияване и при всички случай има предимства“, каза още експертът.  \r\nДамян Пашов, който е вносител на оборудване за солни стаи, посочи за Радио „Фокус“ – Варна, че солта действа благотворно на дихателната система, кожата и спомага за понижаване на стреса. „Солната стая пресъздава солна пещера, а лечебната сила на солта е известна от векове наред. Установено е, че миньорите, които работели в солните мини в Полша, почти не страдали от заболявания на дихателната система“, каза още Дамян Пашов. По думите му фино разпрашената във въздуха медицинска сол съдържа 99.9% натриев хлорид без други примеси и предотвратява възпаленията. „Противопоказания има за хора с високо кръвно налягане, което не контролират. Халотерапията не е препоръчителна и за хора с онкологични проблемни в ремисия“, каза още експертът. Дамян Пашов допълни, че в период на грип и настинки профилактичното подлагане на халотерапия повишава имунитета и организмът става по устойчив на вируси и възпаления. \r\nСияна БУХЛАРСКА", "date": "2019.02.21", "title": "Доц. Георги Илиев, УМБАЛ „Св. Марина“ - Варна: Тенденцията през последните години е за обостряне на алергиите през зимния сезон"}
{"url": "http://www.focus-news.net/news/2019/02/21/2626220/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Пореден скандал в Букурещ, който може да се окаже сериозен удар върху европейските социалдемократи в навечерието на изборите, разкрития за фалшиви данни, позволили на десетки бежанци да влязат легално във ФРГ и първата по рода си среща на върха за сексуалните посегателства в Католическата църква са част от основните теми, върху които акцентират водещите германски печатни издания. \r\n***  След десетилетия на скандали папа Франциск открива първата по рода си среща на върха, посветена на темата за сексуалните посегателства в Католическата църква, съобщава германският национален ежедневник  Die Frankfurter Allgemeine Zeitung . \r\nЗаедно с епископите на Ватикана, папата ще се опита да намери начин за предотвратяване на отдавна скритата сексуална злоупотреба с деца. Преди началото на срещата жертвите на посегателства поискаха от предстоятеля на Римокоталоческата църква конкретни действия, подчертава изданието. \r\n***  Като че ли социалдемократите в Европа си нямат достатъчно проблеми, за да се стовари върху главата им още един. Според последните прогнози, на изборите през май те ще загубят повече от една четвърт от местата си в Европейския парламент, а шансовете на водещия им кандидат за поста председател на Европейската комисия Франс Тимерманс се смятат за нищожни. Сега правителството на Румъния сложи брадвата на върховенството на закона, което поставя под сериозен въпрос предизборната кампания на европейските социалдемократи, коментират в редакцията на водещото германско издание  Der Spiegel . \r\nСтава въпрос за разследването срещу Лаура Кьовеси, която се счита за обещаващ кандидат за поста прокурор на ЕС. Специален отдел на румънската прокуратура обвини Кьовеси в корупция и я покани на разпит миналия петък - в деня, в който тя трябваше да бъде изслушана в Брюксел за длъжността прокурор на ЕС. \r\nВъв вторник премиерът на Румъния Виорика Данчила издаде извънредна заповед. Тя забрани на главния прокурор Августин Лазар да отменя решенията на специалните сили. Лазар подкрепи Кьовеси - и очевидно се превърна трън в страната на правителството. Защото Кьовеси бе ръководител на Антикорупционния отдел на Прокуратурата в Букурещ, пояснява изданието.  \r\nТри месеца преди европейските избори, Румъния заплашва да се превърне в тежест за европейските социалдемократи. Преди това те се надяваха да отбележат победи в предизборната кампания, акцентирайки на „провала“ на християндемократите в опита им да „вкарат в релси“ на премиера на Унгария Виктор Орбан. Неговата партия ФИДЕС е член на Европейската народна партия (ЕНП), водещ кандидат на която е Манфред Вебер. \r\n***  Дясната „Алтернатива за Германия“ внесе иск за възстановяване на разходите за т.нар. гаранции за бежанците, съобщава националният ежедневник  Die Welt , като подчертава, че по този начин партията се опитва да попречи на държавата да плаща за търсещите убежище, получили право на престой заради предоставени фалшиви данни.  \r\nПрез последните години много хора и институции поеха гаранции за бежанците. Какво всъщност означава това? Гаранцията за бежанците е писмо за ангажимент за покриване разходите за живот на лице от трета страна (извън Европейския съюз). Това създава икономическа предпоставка за получателя на разрешение за пребиваване в Германия. Благодарение на гаранциите няколко хиляди сирийци влязоха в страната през 2014 и 2015 г., без да се налага да използват нелегални канали.  \r\nС оглед на гражданската война в Сирия, 15 от 16-те  федерални провинции започнаха свои собствени програми за приемане на бежанци в страната. Предпоставка за тях бе издаването на гаранция от роднини на бежанците, живеещи в Германия или трети страни, които се ангажират с издръжката на новопристигналите.  \r\nСега обаче става ясно, че голяма част от предоставените гаранции са фалшиви, което означава, че в крайна сметка бежанците увисват на врата на германската социална система, т.е на данъкоплатеца. Няколко съдилища в Германия вече забелязаха пропуска в системата и алармираха за загуби в размер на най-малко шестцифрени суми.  \r\nОттук и настояването на „Алтернатива за Германия“ -  бежанците с гаранции дължат милиони на Берлин. Причината – местните власти в някои провинции са се съгласили да бъдат гаранти на бежанци. Става въпрос за отделни случаи, а не за практика, пояснява изданието. Според медийни доклади само Министерството на вътрешните работи в Хановер е отпуснало общо 15 милиона евро. Отговорността е и на властите, които не са извършили проверки за това дали гарантите имат достатъчно средства за издържането на бежанците. \r\n***", "date": "2019.02.21", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/02/21/2626224/burgas-v-doma-na-neftohimika-shte-se-provede-krag-ot-natsionalniya-folkloren-konkurs-badnost-za-talantite-na-balgariya.html", "text": "На 23 февруари от 16.00 часа в Културен дом на нефтохимика ще се проведе регионален кръг от Националния фолклорен фестивал-конкурс „Бъдност за талантите на България“. Това съобщиха от пресцентъра на  Община Бургас . Конкурсът се провежда в шест квалификационни етапи. Фолклорната надпревара ще приключи в София на 10, 11 и 12 май и е част от Националната кампания „Да запалим и съхраним огъня български…!“.  \r\nКонкурсът се организира от Български арт и фолклорен център „Нестия“, фондация „Бъдност за талантите на България“ и Делта център за изкуства и култура. Първите районни кръгове се състояха в Добринище, Гоце Делчев, Сандански, Ботевград, Хасково, Пловдив и Пазарджик. След Бургас фестивалът продължава в Сливен, Ямбол и Стара Загора.", "date": "2019.02.21", "title": "Бургас: В Дома на нефтохимика ще се проведе кръг от националния фолклорен конкурс „Бъдност за талантите на България“"}
{"url": "http://www.focus-news.net/news/2019/02/21/2626225/dobrich-krayniyat-srok-za-podavane-na-zayavleniya-za-finansovo-podpomagane-na-knigoizdavaneto-i-knigorazprostranenieto-e-16-yuni.html", "text": "Крайният срок за подаване на заявления за финансово подпомагане на книгоиздаването и книгоразпространението в Добрич е 14 юни 2019 г. Това съобщиха от пресцентъра на  Общината . Срокът е определен на заседание на Постоянната комисия „Култура, вероизповедания и етнически въпроси“. Заявленията се приемат в Центъра за услуги и информация. Образецът на Заявлението и Правилата за реда и условията за финансово подпомагане на книгоиздаването и книгоразпространението могат да се намерят в интернет страницата на Община град Добрич.  \r\nПрез 2018 г. Община Добрич подпомогна финансово 10 добрички автори и творби, свързани с историята и развитието на Добрич. Следващото заседание на Експертната комисия за финансово подпомагане на книгоиздаването и книгоразпространението ще се проведе 30 юли 2019 година от 16.00 часа в Община град Добрич.", "date": "2019.02.21", "title": "Добрич: Крайният срок за подаване на заявления за финансово подпомагане на книгоиздаването и книгоразпространението е 16 юни"}
{"url": "http://www.focus-news.net/news/2019/02/21/2626230/burgas-postanovkata-v-polite-na-vitosha-na-teatar-balgarska-armiya-shte-bade-predstavena-v-doma-na-neftohimika.html", "text": "Постановката „В полите на Витоша“ на Театър „Българска армия“ ще бъде представена в Дома на нефтохимика на 28 февруари. Това съобщиха от пресцентъра на  Община Бургас . Автор е Пейо К. Яворов, а сценичната версия и постановка е на Красимир Спасов. Сценографията и костюмите са на Нина Пашова, а музикалното оформление е на Красимир Спасов. В спектакъла участват: Веселин Анчев, Радина Кърджилова, Иван Радоев, Стефка Янорова, Тигран Торосян, Явор Бахаров и др.  \r\nБогатото семейство на Мила е против любовта ѝ към умния политик Христофоров и иска да я омъжи за глуповатия ѝ втори братовчед д-р Чипиловски. Развръзката е трагична като живота на самия автор. За прототипа на Мила – Мина Тодорова – Яворов пише: „Блага вест я нарекох аз в своя живот. И тя радваше очите ми подобно на бяла лилия, сред поле през май, покрито с цветя, подобна на една лилия, от която не е по-бял снега, по-висока от другите, но навела своята ароматна главица. Тя радваше очите ми – и опияняваше душата ми“. Тези авторови чувства струят от редовете на драмата и правят „В полите на Витоша“ шедьовър в българската драматургия. За поддържаща мъжка роля номинация „ИКАР 2015“ получава Иван Радоев за ролята му на Стефан Драгоданоглу. Театър „Българска армия“ отбелязва стогодишнината от смъртта на поета с нов прочит на класическата му творба. Билети се продават на касата на НХК. За повече информация тел.: 0894 898 098 – Маруся Русева (организатор).", "date": "2019.02.21", "title": "Бургас: Постановката „В полите на Витоша“ на Театър „Българска армия“ ще бъде представена в Дома на нефтохимика"}
{"url": "http://www.focus-news.net/news/2019/02/21/2626219/korneliya-ninova-vav-feysbuk-gerb-plashat-kmetove-da-ne-se-sreshtat-s-predsedatelya-na-bsp.html", "text": "\"Ще ви разкажа какво ми се случи днес. Ще ви покажа нагледно как управлява режимът Борисов. Поканена съм от Сдружението на кметове на малки общини на среща във Видин. Приех поканата. Уговорено е срещата да се проведе в залата на общината. Участие са заявили кметове от цялата страна от различни партии. Разбира се, режимът взима мерки\". Това написа лидерът на БСП Корнелия Нинова във  Фейсбук . \"Уведомена съм от сдружението, че вчера залата е отказана. Пусната е заповед до кметовете да не участват в работно време в срещи, извън работните им места. Кметовете на ГЕРБ са заплашени, че ако се срещнат с мен, ще носят тежки последици (това го знам от някои от тях, които въпреки това ще дойдат). Странно звучи нали? ГЕРБ плаши кметове на ГЕРБ да не се срещат с председателя на БСП. Спешно, по същото време им е организирано обучение (разбира се в работно време, извън работното място). Не ви се оплаквам. Аз работата ще си я свърша. Както ми казаха от сдружението - пет души да сме е важно да си до нас, защото така не може повече да се живее. Среща ще има заради тежкия живот на  българите, живеещи в малките населени места. Ще намерим и решение на проблемите им. Но решението - ще се противопоставим ли на този режим на управление със заплахи, държане в подчинение и всяване на страх, е ваше\", пише още Нинова.", "date": "2019.02.21", "title": "Корнелия Нинова във Фейсбук: ГЕРБ плашат кметове да не се срещат с председателя на БСП"}
{"url": "http://www.focus-news.net/news/2019/02/21/2626226/yordanka-fandakova-kmet-na-sofiya-nay-vazhnoto-e-obuchenieto-na-uchitelite-v-sferata-na-informatsionnite-tehnologii.html", "text": "За мен обучението на учителите в сферата на информационните технологии остава най-важно. Това каза кметът на София Йорданка Фандъкова по време на Национална конференция за дигитално образование, предаде репортер на  Агенция „Фокус“ . „Дигиталната технология е инструмент, който учениците могат да използват, за да се обучават по-добре. Той зависи от най-важния фактор в образователната система - учителя. Обучението на учителите, въвличане им в информационните технологии, за мен остава най-важното“, отбеляза тя.  \r\n„Информационните технологии в нашия град се развиват с изключителна активност, особено през последните 2-3 години. Секторът се развива и привлича стратегически важни и световни лидери в сферата на технологиите. Те създават изключително добри работни места за специалистите. Инвеститори в сферата на иновациите създават високотехнологични производства, които допринасят висока добавена стойност“, обясни Фандъкова. Според нея технологиите представляват изключително важен сектор, защото атрактивността в учебния процес в голяма част зависи от тях. Фандъкова отбеляза, че ролята на учителя е решаваща, тъй като той трябва да прецени и да направи така, че се спазват правилата на употреба на новите технологии. „За мен като представител на общината е важно да създаваме условия и инфраструктура, и да подкрепяме училищата и класовете“, посочи Фандъкова. „Бъдещето изисква добро владеене и използване на технологиите във всеки един сектор, без изключение“, подчерта тя. \r\nДаяна ДЮЛГЕРОВА", "date": "2019.02.21", "title": "Йорданка Фандъкова, кмет на София: Най-важното е обучението на учителите в сферата на информационните технологии"}
{"url": "http://www.focus-news.net/news/2019/02/21/2626228/sport-pszh-pobedi-monpelie-s-51-v-otlozhen-mach.html", "text": "Шампионът Пари Сен Жермен победи у дома Монпелие с 5:1 в отложен от мач от 17-ия кръг на френската Лига 1 и взе аванс от 15 точки на върха пред втория Лил. Парижани бяха без контузените си звезди Неймар и Единсон Кавани. Въпреки това те стигнаха до успеха без проблеми, като можеше да запишат и по-изразителна победа, но два техни гола бяха отменени заради засада. \r\nПари Сен Жермен е убедителен лидер с 65 точки, на 15 пред втория Лил. Монпелие е на шеста позиция с 38 точки.", "date": "2019.02.21", "title": "Спорт: ПСЖ победи Монпелие с 5:1 в отложен мач"}
{"url": "http://www.focus-news.net/news/2019/02/21/2626227/burgas-v-galeriya-atelie-r-shte-bade-otkrita-obshta-izlozhba-na-12-hudozhnichki.html", "text": "На 28 февруари в галерия „Ателие Р“ ще бъде открита художествена изложба. Това съобщиха от пресцентъра на  Община Бургас . Тя ще представи творчеството на цяла дузина талантливи дами. Изложбата ще бъде открита в 18.00 часа в галерията на ул. „Възраждане“ №5.", "date": "2019.02.21", "title": "Бургас: В галерия „Ателие Р“ ще бъде открита обща изложба на 12 художнички"}
{"url": "http://www.focus-news.net/news/2019/02/21/2626229/targovishte-75-godishna-zhena-e-stanala-zhertva-na-telefonna-izmama-sas-sumata-ot-1-800-lv.html", "text": "75-годишна жена е станала жертва на телефонна измама със сумата от 1 800 лв. Това съобщиха от  ОДМВР - Търговище . Сигналът за измамата е подаден на 20 февруари 2019 г. в РУ - Търговище. Съобщено е, че на същия ден в Търговище за времето от 17.00 до 18.00 часа неизвестен извършител чрез обаждане на стационарния телефон е въвел в заблуждение 75-годишна жена. Под предлог, че е необходимо тя да окаже съдействие на полицейски служители, провеждащи операция по задържането на извършители на телефонни измами, жената е дала на телефонните измамници от 1 800 лв. По случая е образувано досъдебно производство по чл. 209, ал. 1 от Наказателния кодекс по описа на РУ - Търговище. \r\nОт ОД МВР - Търговище отново напомнят на гражданите: \"Никога не давайте пари, поискани ви в телефонен разговор от хора, представящи се за полицейски служители. Полицията не търси финансово съдействие от граждани при провеждане на операции за задържане на извършители на престъпления. Получите ли телефонно обаждане с подобно искане, незабавно прекъснете връзката, сигнализирайте на тел. 112 или в най-близкото поделение на МВР\".", "date": "2019.02.21", "title": "Търговище: 75-годишна жена е станала жертва на телефонна измама със сумата от 1 800 лв."}
{"url": "http://www.focus-news.net/news/2019/02/21/2626216/danail-kirilov-gerb-otsastvayki-ot-parlamenta-deputatite-ot-bsp-poluchavat-13-ot-osnovnoto-si-vaznagrazhdenie-koeto-e-srednata-zaplata-na-raboteshtiya-balgarin.html", "text": "Отсъствайки от парламента, депутатите от БСП получават 1/3 от основното си възнаграждение, което е средната заплата на работещия българин. Това каза народният представител от ПГ на ГЕРБ и председател на Правна комисия Данаил Кирилов пред журналисти в Народното събрание, предаде репортер на  Агенция „Фокус“ .   \r\n„Отсъствието на колегите действително налага обследване на правилника с оглед санкционните последици във връзка с неприсъствието. Не е вярно и е спекулативно твърдението на колегите, че отсъствайки те не получавали нищо. Не е така, отсъствайки, получават 1/3 от основното си възнаграждение. Това не е нищожен размер. Все пак е сериозен размер. Особено пък във възприятието на работещия българин, когато тази една трета му е средната работна заплата. При всички положение се налага да се съобразят санкциите и правилата във връзка с това, когато имаме отсъствие на цяла една парламентарна група, могат ли да се извиняват отсъствия“, заяви Кирилов и добави, че е ревно въпросът за санкциите да бъде обсъден в правна комисия. Той посочи, че очаква да се появят извинителни бележки от ръководството на парламентарната група.  \r\n„Редно е голяма част от разходите да не бъдат покрити и санкциите да бъдат пределно ясни и да се знае. Ние като бяхме извън парламента юни и юли месец 2013 г. не получавахме абсолютно нищо от Народното събрание“, поясни Кирилов.  \r\nДеница КИТАНОВА", "date": "2019.02.21", "title": "Данаил Кирилов, ГЕРБ: Отсъствайки от парламента, депутатите от БСП получават 1/3 от основното си възнаграждение, което е средната заплата на работещия българин"}
{"url": "http://www.focus-news.net/news/2019/02/21/2626223/reuters-siriyskite-sili-evakuirat-poslednite-tsivilni-ot-anklava-na-islyamska-darzhava.html", "text": "Очаква се в четвъртък да приключи евакуацията на цивилни граждани от последния останал анклав на близкоизточната радикална групировка „Ислямска държава“ в Източна Сирия, предава  Reuters . \r\nТова, което ще последва, е обкръжаването на последните джихадисти в страната от членовете на „Сирийските демократични сили“ (СДС).  \r\nМалко населено място в провинция Дейр ез-Зор на границата с Ирак е последният остатък от територията, контролирана от „Ислямска държава“ след поредица от поражения, припомня агенцията. Тереза Герова", "date": "2019.02.21", "title": "Reuters: Сирийските сили евакуират последните цивилни от анклава на „Ислямска държава“"}
{"url": "http://www.focus-news.net/news/2019/02/21/2626232/kardzhali-zadarzhani-sa-dvama-mazhe-obyaveni-za-obshtodarzhavno-izdirvane.html", "text": "Задържани са двама мъже, обявени за общодържавно издирване. Това съобщиха от  ОДМВР - Кърджали . Те са установени на територията на полицейските управления в Кирково и Кърджали. На ГКПП „Маказа“ при влизане в България служители на РУ - Кирково проверили 52-годишен, който се оказал обявен за издирване с мярка „принудително довеждане“ като обвиняем по досъдебно производство на РУ - Трявна. Около 11.00 часа вчера полицейски инспектор проверил 58-годишен мъж в Кърджали и при справка се изяснило, че мъжът е с мярка „принудително довеждане“ като обвиняем по досъдебно производство на РУ - Димитровград. са Уведомени са инициаторите на издирването и лицата са предадени на конвойната служба.", "date": "2019.02.21", "title": "Кърджали: Задържани са двама мъже, обявени за общодържавно издирване"}
{"url": "http://www.focus-news.net/news/2019/02/21/2626234/ministar-krasimir-valchev-tryabva-da-se-tarsi-balans-mezhdu-traditsionnite-i-novite-metodi-na-obuchavane.html", "text": "Трябва да се търси баланс между традиционните и новите методи на обучаване. Това каза министърът на образованието и науката Красимир Вълчев по време на Национална конференция за дигитално образование, предаде репортер на  Агенция „Фокус“ . „Факт е, че днешните деца по-трудно се мотивират за учебния процес“, отбеляза Вълчев и добави, че затова е необходима промяна в подхода на преподаване. Министърът обясни, че това няма да бъде лесно, защото преподавателите в продължение на 20-30 години са представяли учебния материал по друга система. „Поради тази култура трябва да се смени структурата по цялата верига, като се тръгне от Министерството на образованието, през директорите на училища и родителите“, заяви той. По думите му затова креативните учители трябва да почувстват подкрепата на системата. \r\n„Трябва да се търси баланс между традиционните и новите методи на обучаване“, подчерта Вълчев. Според него не е задължително учителите да следват безусловно разчетената програма по учебния предмет, защото има вероятност в опит да се вземе целия материал, да не остане време за практическите методи на обучение. Министър Вълчев каза, че дигиталната медийна грамотност при учениците не трябва да започва от 11 клас. „Дигиталната грамотност и заниманията по интереси трябва да са заложени в по-ранен етап“, изтъкна той. \r\nДаяна ДЮЛГЕРОВА", "date": "2019.02.21", "title": "Министър Красимир Вълчев: Трябва да се търси баланс между традиционните и новите методи на обучаване"}
{"url": "http://www.focus-news.net/news/2019/02/21/2626237/sofiya-politseyski-patrul-s-radar-e-razpolozhen-sled-tunel-praveshki-hanove-na-am-hemus-v-posoka-varna.html", "text": "Полицейски патрул със софийска регистрация 9876 и с радар е разположен след тунел „Правешки ханове“ на АМ „Хемус“ в посока Варна, предаде репортер на  Агенция „Фокус“ .", "date": "2019.02.21", "title": "София: Полицейски патрул с радар е разположен след тунел „Правешки ханове“ на АМ „Хемус“ в посока Варна"}
{"url": "http://www.focus-news.net/news/2019/02/21/2626233/ot-varna-pp-abv-zapochva-dopitvane-sred-grazhdanite-chrez-anketa-po-klyuchovi-natsionalni-temi.html", "text": "Анкетното проучване на ПП АБВ, чиято цел е да определи нагласите на гражданите по ключови социални и политически въпроси, стартира от Варна. Сондажът ще се проведе сред 50 000 човека в цялата страна, съобщиха от пресцентъра на  партията . \r\nОсвен на хартия, анкетата на АБВ вече е достъпна и онлайн, през официалната страница на партията  \r\nАнкетата съдържа 11 въпроса, свързани с националната сигурност и енергийната политика, преодоляване на демографската криза.  \r\nНачалото на кампанията даде председателят на ПП АБВ Румен Петков.  \r\n„Стартирането от Варна е въпрос на стратегическо разбиране и на уважение към варненци”, каза той. \r\nВ контекста на темата за национална сигурност, Румен Петков посочи, че това е тема особено актуална за Варна. \r\n„Това е важно за Варна и въобще за черноморските ни общини, защото ние трябва да кажем, че на наша територия и в наша акватория е недопустимо да се разгръщат допълнителни военни континенти. Защото напрежението, което предизвиква безумното действие на президента на Украйна в Черноморския басейн, може да доведе до допълнително натягане и до пренатоварване на България, с което рискуваме да я направим обект”. \r\nПредседателят на ПП АБВ каза още, че партията настоя писмено пред правителството и пред Народното събрание на територията на  страната ни да не се допуска разполагането на допълнителни военни контингенти.  \r\nСред останалите въпроси, залегнали в анкетата на ПП АБВ, са България да инициира дебати за промяна на системата за европейска сигурност, за борба срещу двойните стандарти в ЕС, за сваляне на санкциите срещу Русия, за изграждане на АЕЦ „Белене”, за доставка на газ от Русия през страната ни и за възстановяване на двустранни търговски отношения с Азия, Близкия Изток, Африка и Латинска Америка. АБВ разчита на нагласата на гражданите и по отношение на въвеждането на еднократна финансова помощ в размер на 30 000 лева за трето дете, нова данъчна политика с 5% ДДС за стоки от първа необходимост, въвеждане на необлагаем минимум до нивото на минималната работна заплата и промяна на държавното устройство и установяване на президентска република.", "date": "2019.02.21", "title": "От Варна ПП АБВ започва допитване сред гражданите чрез анкета по ключови национални теми"}
{"url": "http://www.focus-news.net/news/2019/02/21/2626238/burgas-v-grada-shte-se-provede-vtoroto-izdanie-na-natsionalen-breyk-dens-turnir-battle-time.html", "text": "Общината, Младежки културен център – Бургас, брейк клуб „Black Style“ и инициативата „Бургас харесва младите“ организират второто издание на Национален брейк денс турнир „Battle time“. Това съобщиха от пресцентъра на  Община Бургас . Танцовата битка ще се осъществи на 30 март в Бургас. Заявки за участие се приемат до 27 февруари на battletimeburgas@gmail.com или на marieslavova@gmail.com. Турнирът е за отбори от 5 до 8 деца на възраст до 16 години. Брейк състезанието ще бъде разделено на два етапа. Първият етап са предварителните квалификации – брейк битки между различните отбори. Надпреварата се води до определяне на двата най-добри отбора. Този етап ще се проведе при закрити врата в Младежки културен център – Бургас на 30 март. Вторият етап – Show е насочен към широката публика и ще бъде наситен със зрелищни демонстрации, техники и хореографии от всички групи. Краят на шоуто ще бъде битката между финалистите, определени от предишния етап. Танцовото брейк шоу ще се проведе в 19.00 часа в зрителната зала на Дома на нефтохимика.  \r\nБилети за брейк турнира ще се продават на касите на НХК. \r\nЗа повече информация гражданите могат да се обърнат към брейк клуб „Black Style“ – Мари Славова – marieslavova@gmail.com, тел.: +359883498418 или battletimeburgas@gmail.com.", "date": "2019.02.21", "title": "Бургас: В града ще се проведе второто издание на Национален брейк денс турнир „Battle time“"}
{"url": "http://www.focus-news.net/news/2019/02/21/2626239/stara-zagora-okrazhniyat-sad-nalozhi-prisada-ot-2-godini-zatvor-na-31-godishen-mazh-obvinen-za-bludstvo-i-zakana-s-ubiystvo.html", "text": "Окръжният съд наложи присъда от 2 години затвор на 31-годишен мъж, обвинен за блудство и закана с убийство. Това съобщиха от пресцентъра на  Апелативна прокуратура - Пловдив . По обвинителен акт на Районна прокуратура - Стара Загора мъжът с инициали А.А. е осъден. Той беше обвинен за това, че на неустановена дата през месец март 2018 г. в гр. Стара Загора, извършил действие с цел да възбуди и удовлетвори полово желание без съвкупление с лице, навършило 14-годишна възраст. \r\nи за това, че на неустановена дата, през първата седмица на месец септември 2018 г., в гр. Стара Загора, се заканил с убийство на 73-годишната жена с думите: „Ще те утрепя и ще те сложа в гроба“ и това заканване е възбудило основателен страх за осъществяването му. \r\nРайонен съд - Стара Загора е разгледал делото по реда на съкратеното съдебно следствие в едно съдебно заседание. Подсъдимият е признал вината си и всички факти и обстоятелства, описани в обвинителния акт. Районен съд - Стара Загора е наложил на А.А. наказание от две години „Лишаване от свобода“ при първоначален „общ” режим. \r\nВ хода на образуваното срещу А.А. досъдебно производство е установено, че той и пострадалата живеели в общо домакинство.  Тя се грижила за децата на подсъдимия. В началото на 2018 г. подсъдимият А. А. започнал да се държи арогантно и агресивно с пострадалата, блъскал я, отправял ѝ обиди. На неустановено дата през месец март 2018 г. той влязъл в стаята на пострадалата и чрез употреба на сила и заплашване извършил действия с цел да възбуди или удовлетвори полово желание без съвкупление. Агресивното му поведени ескалирало и в началото на месец септември 2018 г., когато А.А. отправил закана с убийство към пострадалата, която сигнализирала роднините си и органите на полицията. \r\nПрисъдата подлежи на обжалване и протестиране пред Окръжен съд – Стара Загора.", "date": "2019.02.21", "title": "Стара Загора: Окръжният съд наложи присъда от 2 години затвор на 31-годишен мъж, обвинен за блудство и закана с убийство"}
{"url": "http://www.focus-news.net/news/2019/02/21/2626231/predsedatelyat-na-pg-gerb-tsvetan-tsvetanov-razgovarya-s-d-r-gerhard-valers-ot-fondatsiya-konrad-adenauer.html", "text": "Председателят на ПГ ГЕРБ и зам.-председател на партията Цветан Цветанов проведе работна среща с д-р Герхард Валерс, заместник главен секретар и ръководител на Отдела за европейско и международно сътрудничество на Фондация “Конрад Аденауер”. Това съобщиха от пресцентъра на  ПП ГЕРБ . Валерс е на посещение в София по повод 25-ата годишнина от откриването на представителство на фондацията у нас. В срещата участва и Торстен Гайслер, ръководител на бюрото на фондацията в България.  \r\nД-р Герхард Валерс подчерта, че с годините ГЕРБ се е доказала като важен партньор и решаващ фактор за запазване на политическата стабилност, както и за поддържане на евроатлантически курс за развитие на страната. Отговорното поведение на ГЕРБ като системна партия и предсказуем партньор, на който може да се разчита от страна на международните ни партньори в ЕС и НАТО, са допринесли за запазване и развиване на демокрацията в България, подчерта Валерс.  \r\nЦветан Цветанов на свой ред благодари за активната работа на фондацията и нейния представител в България в лицето на Тортен Гайслер за утвърждаване и популяризиране на общите европейски ценности. Цветанов запозна д-р Валерс с политическата ситуация в страната, като бяха обсъдени и предстоящите европейски избори. Двамата се обединиха около идеята, че тези избори ще са ключови за бъдещето на Европа и затова трябва решително да се противодейства на опитите за изкривяване на изборните резултати и общественото мнение чрез инструментите на хибридната война, особено фалшивите новини, от страна на Русия. Цветанов подчерта, че особено в страни като България е важно да се покаже на гражданите какво е постигнато с европейската подкрепа и солидарност, защото именно чрез тях устойчиво се повишава стандарта на живот, строят се детски градини и училища, изгражда се инфраструктура, която е жизнено важна за привличането на инвеститори и откриването на нови работни места.  \r\nЦветанов и Валерс обсъдиха и планираните съвместни проекти между Сдружение ГЕРБ и фондацията за 2019-та година. Цветан Цветанов отбеляза, че двете организации работят изключително добре, включително и с Центъра за европейски изследвания \"Вилфрид Мартенс\" като вече има установени формати, които биват организирани традиционно всяка година.", "date": "2019.02.21", "title": "Председателят на ПГ ГЕРБ Цветан Цветанов разговаря с д-р Герхард Валерс от Фондация “Конрад Аденауер”"}
{"url": "http://www.focus-news.net/news/2019/02/21/2626242/silistra-28-godishen-mazh-e-namushkan-s-nozh-sled-skandal-v-igralna-zala-v-dulovo.html", "text": "28-годишен мъж е намушкан с нож след скандал в игрална зала в Дулово. Това съобщиха от  ОДМВР - Силистра . Сигналът е подаден тази нощ около 03.45 часа. 24-годишен е заподозрян в причиняване на средна телесна повреда на пострадалия. В игрална зала в Дулово след възникнало спречкване той нанесъл прободна рана в областта на слабините на 28-годишния мъж. Пострадалият е настанен в болница, няма опасност за живота му. По случая е образувано досъдебно производство.", "date": "2019.02.21", "title": "Силистра: 28-годишен мъж е намушкан с нож след скандал в игрална зала в Дулово"}
{"url": "http://www.focus-news.net/news/2019/02/21/2626245/dobrich-chetirima-mazhe-sa-zadarzhani-za-izvarshvane-na-telefonni-izmami.html", "text": "Четирима мъже са задържани за извършване на телефонни измами. Това съобщиха от  ОДМВР - Добрич . Специализираната полицейска операция с цел установяване и задържане извършители на телефонни измами е проведена на 18 и 19 февруари на териториите на областите Плевен и Добрич под ръководството на ГД „Национална полиция“. На 18 февруари в Първо РУ - Добрич получена информация за 84-годишна жена от Добрич, която получила обаждане по домашния си телефон и убедена да „помогне на полицаи в задържането на измамници“ тя се приготвила да изхвърли през терасата плик със събраната сума. По план, разпореден от директора на ОДМВР - Добрич и в резултат на предприетите бързи действия от служители на сектори „КП“ при Първо РУ Добрич и ОДМВР - Добрич, в момент на вземането на 7 500 евро, били задържани 37-годишен варненец, изпратен на домашния адрес като „куриер“ и друг 52-годишен варненец.   \r\nПо същото време на територията на град Левски служители от ОД МВР - Плевен задържат в лек автомобил двама рецидивисти от гр. Павликени – на 31 г. и 23 г., за които е установена съпричастност към извършеното в гр. Добрич престъпление. В рамките на извършените процесуално-следствени действия са открити веществени доказателства, съотносими към подготовката и реализирането на измамата. Четиримата мъже са задържани в полицейския арест до 24 часа. По случая е образувано досъдебно производство, като работата по него продължава под наблюдението на прокуратурата и в посока установяване и на други участници към извършеното престъпление. На две от лицата са повдигнати обвинения за извършеното престъпление, като са постановени мерки за неотклонение \"Задържане под стража\" от РС - Добрич. Работата по изясняване съпричастността на лицата към други извършени престъпления на територията на ОДМВР - Добрич продължава.", "date": "2019.02.21", "title": "Добрич: Четирима мъже са задържани за извършване на телефонни измами"}
{"url": "http://www.focus-news.net/news/2019/02/21/2626247/zam-ministar-milko-berner-otkri-seminar-za-upravlenie-na-riska-ot-navodnenie.html", "text": "Зам.-министър Милко Бернер откри семинар за управление на риска от наводнение. Това съобщиха от пресцентъра на  МВР . Съорганизатори на форума са МВР, МВнР, Посолството на Япония в България, домакин е ГД „Пожарна безопасност и защита на населението“.  \r\nВ приветствието си към участниците във форума заместник министър Милко Бернер подчерта значението на подобни срещи, при които експерти от различни държави и организации имат възможността да споделят своят опит и утвърдени добри практики при реализиране на политиките за намаляване на риска от бедствия.  По думите му интензитетът на бедствията, включително наводненията, в световен мащаб нараства, нараства и броят на засегнатите хора, както и нанесените материални щети. В този смисъл Бернер акцентира върху необходимостта от засилен диалог между държавите и обединени усилия на държавните структури и организациите от неправителствения сектор.  Заместник министър Бернер припомни, че през тази година ще бъдат отбелязани важни годишнини от началото и развитието на българо-японските отношения.   \r\nНа официалното откриване на семинара присъстваха зам.-министърът на външните работи Емилия Кралева, Н. Пр. посланикът на Япония в България Масато Ватанабе и директорът на ГД „Пожарна безопасност и защита на населението“ гл. комисар Николай Николов.  \r\nВ двудневния форум , посветен на управлението на риска от наводнение, участват експерти от различни държавни структури на България, Япония и страните от Западните Балкани. В рамките на събитието ще бъдат споделени опит, знания и добри практики, свързани с управлението на риска от бедствия, с акцент върху наводненията, климатичните промени и тяхното въздействие и др.  \r\nСеминарът ще засили сътрудничеството на България с Япония в рамките на японската Инициатива за сътрудничество със Западните Балкани.  \r\nТази година България и Япония ще отбележат три важни годишнини в двустранните отношения: 80 години от установяването на дипломатическите отношения, 60 години от тяхното възстановяване и 110 години от началото на официалните контакти между двете държави.", "date": "2019.02.21", "title": "Зам.-министър Милко Бернер откри семинар за управление на риска от наводнение"}
{"url": "http://www.focus-news.net/news/2019/02/21/2626243/halil-letifov-dps-chast-ot-parlamenta-raboti-po-neaktualen-dneven-red-a-druga-vaobshte-ne-raboti.html", "text": "Част от парламента работи по неактуален дневен ред, а друга въобще не работи. Ще ми се да водим дебат за какво част от парламента работи по неактуален дневен ред, а друга въобще не работи. Това каза председателят на ПГ на „ДПС Халил Летифов пред журналисти в Народното събрание във връзка с това, че ГЕРБ обмисля промени в правилника за работа на Народното събрание, с които при неизвинено отсъствие от работа народните представители да не 1/3 от основната си заплата, предаде репортер на  Агенция „Фокус“ . \r\n„Нека да вкарат тези предложения и ще ги обсъдим публично пред всички. Към момента правилникът е такъв, длъжни сме да го спазваме. Ще ми се да водим дебат за какво една част от парламента работи по някакъв дневен ред, който не е актуален, а другата част въобще не работи. Това е по-същественият дебат, а не толкова до това какво получават народните представители. Нека да влязат тези предложения, ще ги обсъдим в парламентарната група, ще вземем съответните решения“, заяви още Летифов. Той посочи, че работата на народните представители е да носят отговорността, за която са изпратени. „Смятам, че ние от ДПС правим точно това“, заяви Летифов. По думите му народните представители трябва да работят, те имат ангажименти в парламента и извън него. \r\nДеница КИТАНОВА", "date": "2019.02.21", "title": "Халил Летифов, ДПС: Част от парламента работи по неактуален дневен ред, а друга въобще не работи"}
{"url": "http://www.focus-news.net/news/2019/02/21/2626244/zam-ministar-irena-georgieva-vav-varna-v-satrudnichestvo-s-obshtinite-shte-rabotim-za-populyarizirane-na-po-neizvestnite-zabelezhitelnosti.html", "text": "В сътрудничество с общините ще работим за популяризирането на по-неизвестни, но изключително ценни туристически забележителности. Това каза зам.-министърът на туризма Ирена Георгиева, при откриването на първата екскурзоводска конференция във Варна, предаде репортер на  Радио „Фокус“ – Варна . Георгиева уточни, че от Министерството са поставили сериозен фокус върху развитието и на вътрешния туризъм, а предстоящата година е предизвикателна за напредъка на сектора. Ирена Георгиева припомни, че в момента вписаните професионалисти в Регистъра на правоспособните екскурзоводи у нас са 1249 души. По думите ѝ от влизането в сила на Наредбата за регламентиране на дейността през 2016 година, са проведени общо четири изпита, а тази година предстои да се организират още два. Първият се очаква да бъде в края на април или началото на май. „Екскурзоводството безспорно трябва да е сред професиите с високи стандарти за обективност, когато се пресъздава историята. Това е важно, за да получат туристите точна и пълна информация за културно-историческите паметници, природните обекти и предимствата на България като дестинация. Съюзът на екскурзоводите в България е най-старата екскурзоводска организация у нас, създадена през 1990 година. Бих искала да благодаря от името на министър Николина Ангелкова за ползотворното партньорство и да ви уверя, че винаги можете да разчитате на нашата помощ“, коментира зам.-министър Георгиева. Тя добави, че с Наредба № 1 към Закона за туризма от 2016 година, която предстои да бъде променена, в българското законодателство са се създали нормативни изисквания към екскурзоводската дейност, изключително важни за добрата реклама на страната ни и високото качество на нейния туристически продукт. \r\nДиана СТОЕВА", "date": "2019.02.21", "title": "Зам.-министър Ирена Георгиева във Варна: В сътрудничество с общините ще работим за популяризиране на по-неизвестните забележителности"}
{"url": "http://www.focus-news.net/news/2019/02/21/2626236/afp-svetat-ochakva-konkretni-merki-sreshtu-seksualnata-zloupotreba-s-detsa-zayavi-papa-frantsisk.html", "text": "При откриването на първата по рода си среща на върха за борбата срещу сексуалните посегателства срещу деца, папа Франциск заяви, че светът очаква „конкретни мерки“ срещу педофилията в Католическата църква, предава  AFP . \r\n„Хората наблюдават и чакат не прости и очевидни осъждания, а конкретни и ефективни мерки\", подчерта папата.  \r\nЗаедно с епископите на Ватикана, папата ще се опита да намери начин за предотвратяване на отдавна скритата сексуална злоупотреба с деца. Преди началото на срещата жертвите на посегателства поискаха от предстоятеля на Римокоталоческата църква конкретни действия. Тереза Герова", "date": "2019.02.21", "title": "AFP: Светът очаква конкретни мерки срещу сексуалната злоупотреба с деца, заяви папа Франциск"}
{"url": "http://www.focus-news.net/news/2019/02/21/2626248/galya-zaharieva-gerb-13-mln-lv-v-uchilishta-i-detski-gradini-e-investiralo-pravitelstvoto-v-sofiya-oblast.html", "text": "България се нуждае от 100% грамотно население. Това заяви заместник - председателят на Комисията по образование и наука в 44-то Народно събрание Галя Захариева, която участва в платформата за граждански диалог „Европа в нашия дом” в Самоков. Захариева каза още, че за разлика от 2007 г., когато учителите бяха по „седянките”, днес, 12 години по-късно те вече не са сами, защото зад тях стои държавата. Това съобщиха от пресцентъра на  ПП ГЕРБ . \r\n„Когато се говори за Европа си казваме, че тя е далеч и затова често се чуват приказки, че европейските избори са маловажни, но те поставят едно важно начало. В крайна сметка нещата в Европа се решават на базата на политики, а тези политики се определят представителите, които излъчваме ние - европейските граждани. Част от тези политики са свързани с редица европейски програми, които дават възможност за развитие на образованието”, заяви Галя Захариева и допълни, че освен средства от Европейския съюз в последно време българското правителство е инвестирало над 13 милиона лева в училища и детски градини на територията на София област, като при това никога не е делило общините на наши и чужди.  \r\nГаля Захариева заяви подкрепата си към иновативните училища и подчерта, че иновацията трябва да бъде неизменна част от българското образование. Тя изреди редица успехи в образователната сфера, но бе категорична, че трябва да се продължи с надграждането на постигнатото до този момент. Българският учител трябва да е креативен, да бъде мотивиран да работи и да има възможност за развитие, завърши Захариева. \r\nНа свой ред заместник – министърът на образованието и науката Деница Сачева заяви, че образованието е тема, която обединява всички. Тя посочи, че в образователната система предстои да бъдат инвестирани почти 2 милиарда и 400 милиона лева, като от тях милиард и 300 милиона ще бъдат заделени за двойно увеличение на учителските заплати до края на управленския мандат, други 700 милиона ще бъдат усвоени за подобряване на материалната база в учебните и детските заведения, а над 400 милиона са предвидени за дигитализация и иновативни технологии. „Основен приоритет в образованието остава привличането на млади хора в бранша. Да бъдеш учител е не само професия, а призвание и остава за цял живот”, категорична бе Деница Сачева. \r\nВ гражданският диалог по тема образование участваха още областният координатор на ГЕРБ – София област и зам.-областен управител на София област Галя Георгиева, народният представител от ГЕРБ – София област Валентин Милушев, началника на РУО София – регион Росица Иванова, както и директори, учители и хора, свързани с образованието от общините Долна баня, Ихтиман, Костенец и Самоков, които имаха възможност да зададат своите въпроси.", "date": "2019.02.21", "title": "Галя Захариева, ГЕРБ: 13 млн. лв. в училища и детски градини е инвестирало правителството в София област"}
{"url": "http://www.focus-news.net/news/2019/02/21/2626251/pp-gerb-organizira-grazhdanski-dialog-na-tema-obrazovanie-v-smolyan.html", "text": "На 22 февруари от 17.30 часа в заседателната зала на Община Смолян ще се проведе граждански диалог на тема образование. Това съобщиха от пресцентъра на  ПП ГЕРБ . В събитието ще участват министърът на образованието и науката Красимир Вълчев, евродепутатът от ГЕРБ/ЕНП Владимир Уручев, заместник-председателят на Комисията по образование в НС Галя Захариева, народните представители от ГЕРБ д-р Даниела Дариткова и д-р Красимир Събев, кметът на Община Смолян Николай Мелемов, областният управител Недялко Славов и Мария Семерджиева, началник на Регионалното управление на образованието.  \r\nИнициативата е част от събитията, включени в платформата на ПП ГЕРБ за граждански диалог „Европа в нашия дом“. В рамките на форума ще бъдат дискутирани националните и местните политики в сферата на образованието. На вниманието на обществеността ще бъде представено развитието на образователната инфраструктура в различните населени места и как европейската солидарност е допринесла за това. \r\nФорумът е отворен за всички представители на образователните институции, социални партньори, неправителствени организации, бизнеса и граждани.", "date": "2019.02.21", "title": "ПП ГЕРБ организира граждански диалог на тема образование в Смолян"}
{"url": "http://www.focus-news.net/news/2019/02/21/2626241/panos-kamenos-nyama-zaplaha-ot-severna-makedoniya-tova-e-20-minutna-rabota-za-tankovete.html", "text": "Бившият министър на отбраната в Атина и председател на „Независими гърци“ Панос Каменос критикува Преспанското споразумение, като заяви, че Гърция може да се справи с малкия си северен съсед за „20 минути“, ако използва танкове, съобщава електронното издание на водещия атински ежедневник  Kathimerini . \r\n„Ние не чувстваме никаква заплаха. Скопие е 20-минутна работа. Ако група от танкове реши да пресече границата, тя ще стигне до другия край на страната, до Сърбия”, цитира изданието думите на Каменос от интервю за телевизионния канал TRT. \r\nСлед това Каменос повтори твърдението си, че е бил „измамен” от премиера Алексис Ципрас, който първоначално е твърдял, че Преспанското споразумение ще бъде внесено за обсъждане в парламента след месец март.  \r\nБившият коалиционен партньор на правителството на Ципрас, който подаде оставка от министерския си пост след ратификацията на споразумението за новото име на Македония, отправи критика и към бившия външен министър на Гърция Никос Коциас, като заяви, че той е е „действал коварно\". Тереза Герова", "date": "2019.02.21", "title": "Панос Каменос: Няма заплаха от Северна Македония, това е 20-минутна работа за танковете"}
{"url": "http://www.focus-news.net/news/2019/02/21/2626252/lovech-politseyski-patrul-e-razpolozhen-na-patya-sofiya-pleven-pri-lukovit.html", "text": "Полицейски патрул е разположен на пътя София-Плевен при Луковит, предаде репортер на  Агенция „Фокус“ .", "date": "2019.02.21", "title": "Ловеч: Полицейски патрул е разположен на пътя София-Плевен при Луковит"}
{"url": "http://www.focus-news.net/news/2019/02/21/2626249/zam-ministar-irena-georgieva-vav-varna-otchitame-rast-ot-67-na-prenoshtuvalite-litsa-v-oblastta-prez-2018-godina.html", "text": "Пренощувалите лица в местата за настаняване в област Варна с десет и повече легла пренощувалите лица през 2018 година са били повече от 1.28 млн. Увеличението спрямо предходната година е 6.7%. Това каза зам.-министърът на туризма Ирена Георгиева, при откриването на първата екскурзоводска конференция във Варна, предаде репортер на  Радио „Фокус“ – Варна . Според Георгиева реализираните нощувки във Варненско са над 5 милиона, като и тук има ръст, който е от 3.3%. Приходите от нощувки за миналата година надвишават над 312 млн. лева, достигайки също ръст от 6.7% в сравнение с 2017 година. „През миналата година чуждестранните туристически посещения в страната са били повече от 9.27 млн. Приходите от международен туризъм за 2018 година са над 7.3 млрд. лева, което е увеличение с 6.5 % спрямо предходната година“, добави зам.-министърът. По думите ѝ данните на ведомството показват, че ръстът на приходите изпреварва този на посещенията, което е показателно, че услугите в страната се подобряват и тя привлича все повече платежоспособни туристи. „Тази година очакваме да се запази устойчивото развитие в сектора, а работата на екскурзоводите има важен принос за неговото нарастване като обем приходи“, каза още зам.-министър Ирена Георгиева. \r\nДиана СТОЕВА", "date": "2019.02.21", "title": "Зам.-министър Ирена Георгиева във Варна: Отчитаме ръст от 6.7% на пренощувалите лица в областта през 2018 година"}
{"url": "http://www.focus-news.net/news/2019/02/21/2626235/varna-rzi-prizovava-roditelite-da-obarnat-vnimanie-na-imunizatsionniya-status-na-detsata-si-sreshtu-morbili.html", "text": "РЗИ призовава родителите да обърнат внимание на имунизационния статус на децата си срещу морбили, съобщиха от  Регионалната здравна инспекция – Варна . От институцията апелират, неваксинираните деца да бъдат незабавно имунизирани или реимунизирани. Целта е да се предпазят неимунизираните и нереимунизираните деца от заболяване и да не се допусне епидемично разпространение на морбили на територията на страната, казват от РЗИ – Варна. „По повод на създалата се епидемична ситуация с морбили у нас, е необходимо Вашето съдействие, за да не допуснем разпространение на една тежка инфекциозна болест, която у неимунизираните лица често протича с усложнение, стигащи понякога и до инвалидизация“, гласи призива на РЗИ – Варна. От РЗИ съобщават, че единствената сигурна защита от морбили е чрез навременната ваксинация. Прилага се комбинирана ваксина срещу морбили, паротит и рубеола на 13-месечна възраст и на 12-годишна възраст. \r\nОт РЗИ – Варна припомнят, че морбили (дребна шарка, брусница) е силно контагиозно остро инфекциозно заболяване, което се причинява от вирус. Източник на инфекцията е единствено болния човек, като предаването на заразата става по въздушно-капков път – при говор, кихане, кашляне и при плач със сълзите. Обикновено заразяването става при близък контакт със заразения в закрити помещения, градски транспорт, училища и други. Входна врата за вируса е лигавицата на горните дихателни пътища и конюнктивите. Възприемчивостта към заболяването е почти 100%, т.е. всички контактни, които нямат изграден имунитет, се разболяват. Най-често заболяването възниква в края на зимата и през пролетта. Имунитетът след преболедуване от морбили е траен и пожизнен. Инкубационният период на заболяването (времето от момента на попадане на вируса в организма до пълната клинична изява) е кратък – 7-10 дни. Заболяването от морбили води до рязък спад на имунитета, поради което много често се наблюдават усложнения. Те се дължат от една страна на директните увреждания от вируса, а от друга – на вторично добавените бактериални причинители (пневмококи, стрептококи, стафилококи и др.).Усложненията от страна на белите дробове са под формата на бронхити, бронхиолити и пневмонии, а увреждането на нервната система протича като енцефалити и менинго-енцефалити.", "date": "2019.02.21", "title": "Варна: РЗИ призовава родителите да обърнат внимание на имунизационния статус на децата си срещу морбили"}
{"url": "http://www.focus-news.net/news/2019/02/21/2626254/dobri-belivanov-kmet-na-haskovo-ne-e-normalno-pryakata-obshtinska-subsidiya-za-chastnite-sportni-klubove-da-e-po-visoka-ot-sredstvata-za-obshtinskiya-sporten-kalendar.html", "text": "Не е нормално пряката общинска субсидия за частните спортни клубове да е по-висока от средствата за общинския Спортен календар. Това каза кметът на Хасково Добри Беливанов, съобщиха от пресцентъра на  Общината . По думите му общинските съветници са орязали почти наполовина средствата за провеждане на състезания и спортни прояви в Хасково през 2019 година.  \r\nНа заседание проведено на 20 февруари на комисия за определяне на Спортния календар на Общината за 2019 година общинските съветници, членове на комисията настояват средствата определени за спортни събития през година да бъдат намалени от 150 на 80 хиляди лева. Съветниците настояват да бъдат орязани средства дори за състезания, които вече са проведени и разплатени (Разходването на суми преди приемането на Бюджета на общината за настоящата година е законно в месечен размер до една 12 част от Бюджета за предходната година, затова разплатените до момента суми за провеждане на състезания съответстват на законовия ред).  \r\nКомисията първоначално е разгледала подробно всички план сметки предоставени от клубовете организатори за провеждане на събитията. Преценила е кои разходи могат да отпаднат за провеждането на дадено събитие и е определила минимални суми, гарантиращи провеждането на състезанието. \r\nСега предлаганият от комисията спортен календар за гласуване в Общински съвет не обезпечава необходимите минимални разходи за провеждане на събитията затова членовете на комисията, които са служители на община Хасково са против такова разпределение на средствата и подписват протокола с „Особенно мнение“. Това са Велин Балкански, заместник-кмет и председател на комисията, Янка Христозова - Директор Дирекция ХДОН, Светла Табакова-началник отдел ОКМДС, Андрей Делиев-Главен юрисконсулт, Деян Александров Младши експерт „Спортни дейности. \r\nОбщинските съветници членове на комисията, които са настояли за намаляване на сумите, са Александър Калемджиев, Митко Петров, Петьо Кирев, Димитър Траянов и Сунай Алиев членове на Постоянната комисия по спорт туризъм и младежки дейности към Общински съвет Хасково. Днес те полагат подписи под протокола от снощното заседание на комисията. \r\nЧленовете на комисията настояват в спортният календар да бъде записано например вместо платените вече 3 500 лева за Международен турнир по бадминтон „Братя Касабян“ да бъдат изписани 1000.  \r\nПланираното през март Републиканско първенство по карате – кадети кадетски, юноши и девойки е с планиран първоначално бюджет от 2 088 лева, сега обаче обкщинските съветници настояват той да бъде подпомогнат от Общината само с 1200 лева. \r\nВторият Международен турнир по художествена гимнастика „THE GUEEN OF AIDA“ е планиран за  5 000 лева, но ще бъде спонсориран само с 3 000 лева. \r\nПървият кръг от републикански шампионат по картинг първоначално е бил с одобрен бюджет от 2684 лева сега става с 1500 лева. \r\nДържавното първенство по спортна аеробика е планирано със 3960 лева , но е орязано до 2 000 лева. \r\nМеждународният  турнир по „ Джудо и джиу –джи цу „ в началото на месец май е планиран за 4 900 лева става 3 000 лева.  \r\nГолямо е намалението за субсидията за Държавния турнир по тенис за юноши и девойки до 14 години предвиден за 11-16 май от 4 651 лева се дават само 1500 лева. Пак за Държавен турнир за юноши и девойки до 12 години по тенис в края на август-началото на септември бяха отделени 4 651 лева , съветниците настояха да бъде спонсориран само 1000 лева. Тенис-фестивала във връзка с празниците за дните на Хасково през септември от 3 000 лева е орязан на 1000. \r\nАвтородео по време на дните на Хасково планирано за 4 000 лева е със субсидия от 2 000 лева. \r\nДетският спортен празник „Спортист на градината“ станал традиционен за Хасково е предвиден със 1000 лева но комисията преценя, че са достатъчни 445 лева.  \r\nЗа награждаването на спортист на годината на Община Хасково при юноши девойки, мъже жени , отбор и треньор са предвидени първоначално 11 хиляди лева, но съветниците решават, че те са прекалено много за премии на спортистите затова ги намалят на 6 000 лева. \r\nЗа финансиране на класираните училища на Финални състезания на „ Ученически игри“ са предвидени 5 000 лева но комисията преценя че са достатъчни 2 000 . За частично финансиране на спортни поряви през 2019 година първоначално са предвидени 20 333 лева, които в новият вариант на Спортен календар липсват. \r\nСпоред кмета на Община Хасково Добри Беливанов настояването за намаление на средствата за Спортен календар на общината е изключително недалновидно и той няма да одобри подобно орязване на средства. В риск за провеждането си са почти всички спортни събития в града.  Така основната част от децата и младежите на Хасково няма да имат възможност да се докоснат до спорта отбилзо, да могат да се „запалят“ и те да са като връстниците си да искат и те да спортуват, а знаем колко е важен спорта за развитието на децата и младите хора. Освен това домакинските състезания са от изключително значение за всеки един отбор  помним поговорката „У дома и стените помагат“. Но с така орязяният Спортен календар се лишават от домакинство хасковските отбори.  \r\n\"Не е нормално пряката общинска субсидия за частните спортни клубове да е по-висока от средствата за общинския Спортен календар. Отделен е въпросът, че със средствата раздавани „на калпак“ на частните клубове биха могли да се ремонтират общинсикте бази, които те използват срещу символични наеми. Нека припомним, че има клубове, които за миналата година получиха финансиране от общината над  60 хиляди лева, а днес говорим за целогодишен спортен календар с национални и международни състезания за всички спортове за 80 хиляди лева\", каза още кметът Добри Беливанов.", "date": "2019.02.21", "title": "Добри Беливанов, кмет на Хасково: Не е нормално пряката общинска субсидия за частните спортни клубове да е по-висока от средствата за общинския Спортен календар"}
{"url": "http://www.focus-news.net/news/2019/02/21/2626253/tass-sled-otmyanata-na-vizitata-si-v-moskva-netanyahu-provede-telefonen-razgovor-s-putin.html", "text": "Министър-председателят на Израел Беняним Нетаняху е провел телефонен разговор с държавния глава на Руската федерация Владимир Путин, след като посещението му в Москва бе отменено в последния момент, предава  TACC , като се позовава на съобщение от Кремъл. \r\n„В навечерието на работното посещение на израелския премиер в Москва, насрочено за близкото бъдеще, се проведе обмен на мнения по актуални въпроси от международния и двустранния дневен ред. Нетаняху също таак поздрави Путин за предстоящия национален празник - Деня на защитника на Отечеството\", се казва в съобщението, разпространено от пресслужбата на Кремъл. \r\nНетаняху трябваше да проведе среща с държавния глава на Руската федерация Владимир Путин в сряда, в рамките на която да бъде обсъдена ситуацията в Сирия. От пресслужбата му обаче обявиха, че пътуването няма да се състои. Причини за отлагането й не бяха приведени, но според информация в медиите решението е взето във връзка с вътрешнополитическата ситуация в Израел.  \r\nУточнено бе, че отлагането на визитата е съгласувано от двете страни. Нова дата за посещение ще бъде определена в следващите дни. \r\nПоследната среща между руския президент и премиера на Израел се състоя в кулоарите на 100-годишнината от отбелязването на края на Първата световна война, което се състоя през ноември миналата година в Париж. Тереза Герова", "date": "2019.02.21", "title": "ТАСС: След отмяната на визитата си в Москва: Нетаняху проведе телефонен разговор с Путин"}
{"url": "http://www.focus-news.net/news/2019/02/21/2626240/volen-siderov-ataka-nadyavame-se-gerb-da-se-vslushat-i-da-promenim-pravilnika-na-parlamenta-taka-che-pri-otsastvie-ot-rabota-da-otpadne-poluchavaneto-na-13-ot-vaznagrazhdenieto.html", "text": "Надяваме се ГЕРБ да се вслушат и да променим правилника на парламента така, че при отсъствие от работа да отпадне получаването на 1/3 от възнаграждението. Това каза председателят на ПГ на „Обединени патриоти“ и лидер на ПП „Атака“ Волен Сидеров пред журналисти в Народното събрание, предаде репортер на  Агенция „Фокус“ .  \r\nСидеров обърна внимание, че депутатите имат много добавки и уточни, че за ходене в комисии се получава допълнително заплащане. „Отделно се дават на депутатите едни представителни пари, които не са малко на месец. В момента какви са правилата - когато не ходиш на работа по неуважителни причини, дори и когато не ходиш цял месец, получаваш 1/3 от брутната заплата и 1/3 от представителните пари“, каза той и уточни, че това най-вероятно надхвърля 1000 лв. Сидеров попита кой в България не ходи на работа и взима 1000 лв. „Това е една нелоша заплата за българските стандарти. Ние искаме това да отпадне. Още 2013 г. „Атака“ настояваше по същия начин при неходене на работа без причини, да не се получават никакви пари. Тогава БСП не го прие това и се стигна до този вариант - 1/3. Това от тогава стои, но беше по наше настояване. Сега със същото настояване ГЕРБ са основната политическа сила. Надяваме се те да се вслушат“, допълни още Сидеров.   \r\nДеница КИТАНОВА", "date": "2019.02.21", "title": "Волен Сидеров, Атака: Надяваме се ГЕРБ да се вслушат и да променим правилника на парламента така, че при отсъствие от работа да отпадне получаването на 1/3 от възнаграждението"}
{"url": "http://www.focus-news.net/news/2019/02/21/2626255/mvr-dvama-dushi-sa-zadarzhani-za-krazhba-na-bizhuta-v-grad-zlatitsa.html", "text": "Двама души са задържани за кражба на бижута в град Златица. Това съобщиха от пресцентъра на  МВР . Операцията е проведена от служители на ГДНП, ОДМВР - София и СДВР, под надзора на Прокуратурата  \r\n В хода на проведените на 18 февруари т.г. полицейски действия са установени двама мъже – 27-годишен гражданин на Молдова и 36-годишен столичанин, съпричастни към кражба на скъпи вещи, извършена на 17 февруари в гр. Златица. При извършените претърсвания и обиски, у българския гражданин били  намерени част от инкриминираните вещи – бижута и скъпи часовници, както и други вещи и предмети, които имат отношение към престъпната му дейност.  \r\nЧужденецът е предаден на Дирекция „Миграция“ и предстои експулсирането му от страната, а на 36-годишния са повдигнати обвинения и мярката му за задържане е удължена до 72 часа.  \r\nРаботата по случая продължава под надзора на прокуратурата.", "date": "2019.02.21", "title": "МВР: Двама души са задържани за кражба на бижута в град Златица"}
{"url": "http://www.focus-news.net/news/2019/02/21/2626250/volen-siderov-ataka-izvinenieto-na-otsastviyata-ot-predsedatel-na-parlamentarna-grupa-sashto-shte-mine-prez-promyana-v-pravilnika.html", "text": "Извинението на отсъствията от председател на парламентарна група също ще мине през промяна в правилника. Това каза председателят на ПГ на „Обединени патриоти“ и лидер на ПП „Атака“ Волен Сидеров пред журналисти в Народното събрание, предаде репортер на  Агенция „Фокус“ . „Трябва да се променят правилата. Това не е трудно, ще стане бързо“, заяви още Сидеров. Според него със сигурност в БСП ще има недоволни депутати, ако им се орежат заплатите. „Вероятно някои от тях разчитат само на това заплащане. Има депутати със свой бизнес, за които не е фатално важно“, обясни Сидеров. „Няма значение от коя партия си, ако не идваш на работа, няма да получаваш пари“, коментира той. „Които от нашите не са редовни, ще се стреснат при това положение“, посочи лидерът на ПП „Атака“. \r\nДеница КИТАНОВА", "date": "2019.02.21", "title": "Волен Сидеров, „Атака“: Извинението на отсъствията от председател на парламентарна група също ще мине през промяна в правилника"}
{"url": "http://www.focus-news.net/news/2019/02/21/2626256/haskovo-deputatat-ot-gerb-evgeniya-angelova-shte-dade-start-na-kampaniyata-zaedno-sreshtu-alo-izmamnitsite.html", "text": "По повод 22 февруари - Световен ден в подкрепа на жертвите на престъпления, депутатът Евгения Ангелова дава старт на инициирана от нея кампания „Заедно срещу ало-измамниците“. Това съобщиха от пресцентъра на  ПП ГЕРБ . Кампанията ще се провежда по график на територията на цялата област Хасково с поредица от срещи в пенсионерски клубове и други места, където се събират хора от третата възраст. Първата среща от кампанията е на 22 февруари 2019 г. от 14.00 ч. в клуба на сдружение „Диабет 2012“ на ул. „Ген. Карцов“ 3, по инициатива на народния представител Евгения Ангелова, ще се проведе среща-дискусия на тема „Телефонните измами и как да ги разпознаем и избегнем”. Срещата е част от кампанията МВР за превенция и предотвратяване на телефонните измами. В същия ден ОДМВР - Хасково ще проведе такива срещи и във всички градове в областта.", "date": "2019.02.21", "title": "Хасково: Депутатът от ГЕРБ Евгения Ангелова ще даде старт на кампанията „Заедно срещу ало-измамниците“"}
{"url": "http://www.focus-news.net/news/2019/02/21/2626260/evgeniya-angelova-gerb-ikonomicheskite-reformi-v-evropeyskiya-sayuz-nosyat-rastezh-no-vinagi-tryabva-da-sme-gotovi-za-novi-predizvikatelstva.html", "text": "Народният представител от ГЕРБ Евгения Ангелова участва в Конференция за Европейския семестър и Интерпарламентарната конференция за стабилност, икономическа координация и управление в Европейския съюз, съорганизирана от Европейския парламент и от Парламента на Румъния. Това съобщиха от пресцентъра на  ПП ГЕРБ . Форумите се проведоха в Брюксел по време на Европейската парламентарна седмица 2019 г. В хода на дискусиите заместник председателят на ПК по бюджет и финанси в НС Евгения Ангелова подчерта, че е необходимо навременно приключване на преговорите по Многогодишната финансова рамка (МФР) на Европейския съюз, за да се гарантира нейното своевременно одобряване, както и приемане на секторното законодателство. „Това ще осигури гладък старт на програмите още от първата година на новия програмен период от 2021 до 2027 г. Не е редно да се прилага автоматично съкращаване на размера на финансовата рамка, заради оттеглянето на Великобритания, а трябва да се търси справедливо и балансирано споразумение за политиките на ЕС и финансирането им“, обясни българският депутат. Тя подчерта, че основен приоритет на България е осигуряването на адекватно  финансиране за традиционните политики на ЕС – Кохезионната политика и Общата селскостопанска политика.  \r\nСпоред Евгения Ангелова икономическите реформи в страните от ЕС носят растеж, но винаги трябва да сме готови за нови предизвикателства. „Насърчаването на инвестициите ще спомогне за по-нататъшно засилване на растежа и конкурентоспособността. Добрите фискални и макроикономически политики, заедно с добре насочени структурни реформи, са от съществено значение за намаляване на нивата на дълга и стимулиране на създаването на повече и по-добри работни места, с оглед бъдещите демографски предизвикателства”, категорична е тя. \r\nЧленове на Европейския парламент и на парламентите в страните от ЕС обсъдиха  икономически и социални европейски политики, паричния съюз, многогодишната финансова рамка. По време на Европейската парламентарна седмица  \r\nЗаместник-председателят на Европейската комисия Валдис Домбровскис заяви, че през 2019 г. за пръв път нито една страна от евро зоната няма да има бюджетен дефицит над 3% от брутния вътрешен продукт. А според  еврокомисарят по заетостта и социалната политика Мариане Тейсен, 240 милиона европейци сега имат работа, което е повече от всякога.  Европейската икономика е отбелязала 21 тримесечия на непрекъснат растеж и е създала 12 милиона работни места, стана ясно от изказването на испанския депутат Мария дел Мар Ангуло.", "date": "2019.02.21", "title": "Евгения Ангелова, ГЕРБ: Икономическите реформи в Европейския съюз носят растеж, но винаги трябва да сме готови за нови предизвикателства"}
{"url": "http://www.focus-news.net/news/2019/02/21/2626259/veliko-tarnovo-zapochna-proletnoto-miene-na-ulitsite-v-grada.html", "text": "Започна пролетното миене на улиците във Велико Търново, предаде репортер на  Радио „Фокус“ – Велико Търново . Вчера с водоноска бе измита ул. „Мармарлийска“. Измиването на улиците в града се прави традиционно преди празника на Велико Търново – 22 март. Дейността стартира от централните улици и поетапно обхваща основните отсечки в кварталите на Велико Търново. Дейностите се извършват основно в късните часове на денонощието, за да не пречат на трафика. С измиването на улиците е ангажирано Общинското предприятие „Зелени системи“. \r\nНадежда КРЪСТЕВА", "date": "2019.02.21", "title": "Велико Търново: Започна пролетното миене на улиците в града"}
{"url": "http://www.focus-news.net/news/2019/02/21/2626258/reuters-turtsiya-osadi-nepriemliviya-vot-na-ep-za-prekratyavane-na-pregovorite-za-chlenstvo.html", "text": "Турция осъди „неприемливия“ вот на Комисията по външни работи на Европейския парламент, с който бе призовано за прекратяване на преговорите за членството на Анкара в Общността, предава  Reuters . \r\nЕвродепутатите гласуваха в сряда искане Европейската комисия и страните-членки официално да преустановят преговорите за присъединяване на Турция към ЕС. Членовете на ЕП се позоваха на неуважение на правата на човека и гражданските свободи, намеса в правосъдието, както и на отношението на Турция към съседните й Гърция и Кипър. \r\n„Абсолютно неприемливо е необвързващ проектодоклад да призовава за пълно прекратяване на преговорите ни за членство в ЕС. Очакваме в окончателния текст да бъдат включени необходимите корекции“, посочи говорителят на МВнР в Анкара Хами Аксой. \r\nТурция е категорична, че членството в ЕС остава стратегическа цел, въпреки че преговорите, официално започнати през 2004 г., са в застой от години. Някои от лидерите на ЕС също искат прекратяването им. \r\nДокладът, изготвен от Комисията по външни работи на 14 ноември 2018 г., бе приет с 47 гласа „за“, седем „против“ и 10 „въздържали се“.  Документът препоръчва Комисията и Съветът на Европейския съюз, съгласно рамката за преговори, „официално да преустановят присъединителните преговори с Турция\", но да останат „ангажирани с демократичния и политически диалог с нея\". \r\nОсвен това той призовава Европейската комисия „да използва наличните ресурси, за да подкрепят турските граждани, защитниците на човешките права журналисти, и да се увеличат възможностите за контакти, диалог, достъп на турски студенти до европейски университети и медийни платформи за журналисти, които да защитават и насърчават принципите на демокрацията, човешките права и върховенството на закона“. Тереза Герова", "date": "2019.02.21", "title": "Reuters: Турция осъди „неприемливия“ вот на ЕП за прекратяване на преговорите за членство"}
{"url": "http://www.focus-news.net/news/2019/02/21/2626257/zam-ministar-irena-georgieva-vav-varna-do-kraya-na-mart-shte-e-gotov-proektat-za-promeni-v-naredbata-za-profesiyata-na-ekskurzovodite.html", "text": "До края на март работна група към Министерството на туризма трябва да предостави за обсъждане готовия проект за промени в Наредба № 1 от 2016 година за професията екскурзовод. Това каза зам.-министърът на туризма Ирена Георгиева, при откриването на първата екскурзоводска конференция във Варна, предаде репортер на  Радио „Фокус“ – Варна . Георгиева посочи, че в момента ведомството е в процес на обсъждане на промените с организациите на екскурзоводите в страната, а до момента са проведени две работни срещи. „След корекциите в документа, който регламентира дейността на професията на екскурзоводите, трябва да се хармонизира българското и европейското законодателства и разбира се да защитят професионалните интереси на тази общност за качествен български туристически продукт“, обясни зам.-министърът. Тя добави, че е прегледала становището на Съюза на екскурзоводите в България. Ирена Георгиева уточни, че не може да се ангажира да обещае, че всичко ще бъде взето предвид, защото има и мнения, които се различават от това на останалите участници в дискусията. „Нашата задача като администрация е да намерим оптималния баланс“, заяви тя. \r\nДиана СТОЕВА", "date": "2019.02.21", "title": "Зам.-министър Ирена Георгиева във Варна: До края на март ще е готов проектът за промени в Наредбата за професията на екскурзоводите"}
{"url": "http://www.focus-news.net/news/2019/02/21/2626246/volen-siderov-ataka-ako-initsiativata-na-bsp-prodalzhi-s-mesetsi-zadalzhitelno-v-pravilnika-tryabva-da-vavedem-novi-pravila-za-vaznagrazhdeniyata.html", "text": "Ако инициативата на БСП продължи с месеци, задължително в правилника трябва да въведем нови правила за възнагражденията. Това каза председателят на ПГ на „Обединени патриоти“ и лидер на ПП „Атака“ Волен Сидеров пред журналисти в Народното събрание във връзка с отсъствието на парламентарната група на „БСП за България“, предаде репортер на  Агенция „Фокус“ .  \r\nСидеров коментира изявления на депутати от БСП, които казват, че не взимали нищо. „Не е вярно, да не заблуждават хората - 1/3, но взимат. Други казват, че не знаят каква заплата взимат, което също е доста неубедително и неоснователно. Не може да не знаеш какви пари взимаш“, заяви Сидеров.  \r\nТой допълни, че ПП „Атака“ е имала предложение за промяна в правилника за работа на Народното събрание, с които при неоснователни отсъствия да не се взима и 1/3 от възнаграждениетп. „Вече имахме такова предложение в срещата си с Цвета Караянчева, на обичайните съвети във вторник. Писмено не сме го представили, ще го представим. ГЕРБ поискаха няколко дни да помислят и да имат някакви съображения. Няма проблем да изчакаме няколко дни. Ако тази инициатива на БСП продължи с месеци, задължително трябва да въведем тези нови правила. Няма да е честно да не идват на работа“, каза още Сидеров. Според него новите правила трябва да се отнасят за всички депутати. Сидеров обърна внимание, че депутатите са обект на внимание с основание. „Има агенции, министерства, където взимат повече пари, но там е тихо като в храм. Затова ще започнем да привикваме министри, да ги изслушваме, малко да нарушим тишината в храма на министерствата и агенциите да видим какво правят. Мисля, че за българите това е важно, защото те винаги са гледали с интерес кой какво получава и защо ги получава“, каза Сидеров и подчерта, че големи заплащания трябва да се взимат за сериозна работа. „Ако сравним със западни стандарти тук нашите заплащания ще изглеждат неголеми, но за българските те са сериозни, затова да въведем този справедлив вариант“, допълни лидерът на Атака. Според него този въпрос не трябва да се бави.  \r\nДеница КИТАНОВА", "date": "2019.02.21", "title": "Волен Сидеров, Атака: Ако инициативата на БСП продължи с месеци, задължително в правилника трябва да въведем нови правила за възнагражденията"}
{"url": "http://www.focus-news.net/news/2019/02/21/2626265/sport-i-rumanetsat-se-uplashi-da-se-kachi-na-ringa-sreshtu-pulev.html", "text": "Вицепрезидентът на промоутърската агенция Top Rank Карл Морети потвърди, че следващият мач на претендента за световната титла Кубрат Пулев-Кобрата ще се състои на 23 март. Американският дебют на Кобрата със сигурност ще се проведе в Калифорния като вариантите за зала са два - The Hangar в Коста Меса или казиното Pechanga в Темесула.  \r\nВсе обаче не е ясно кой боксьор ще се изправи срещу Пулев. Първо се провалиха преговорите с Роберт Хелениус (28 победи, 17 с нокаут и 2 загуби), който прецени, че за него не е много безопасно да се изправи срещу българина. Вчера до същия извод стигнаха и от екипа на румънеца Богдан Дину (18 победи, 14 с нокаут и 1 загуба), който загуби от Джарел Милър през ноември. \r\nESPN отбелязва, че след поражението от тогавашния световен шампион Владимир Кличко през 2014 година, Пулев е спечелил шест поредни битки. \r\nВенцислав ДРАГОМАНОВ", "date": "2019.02.21", "title": "Спорт: И румънецът се уплаши да се качи на ринга срещу Пулев"}
{"url": "http://www.focus-news.net/news/2019/02/21/2626267/blagoevgrad-v-bansko-zapochva-traditsionnata-kinopanorama-snow-cinema.html", "text": "В Банско започва традиционната кинопанорама Snow cinema. Това каза за  Радио „Фокус“ - Пирин  Натали Петрова, организатор на кинопанорамата и на Bansko film fest. По думите ѝ програмата включва както чисто екстремни филми, представящи предизвикателствата пред волята и духа, така и теми за планинарската култура и значимостта на зимните спортове като начин на живот. „Входът е свободен. Организатори са Община Банско и Bansko film fest. Кинопанорамата ще се проведе от 21 до 23 февруари в страхотното ново кино в Посетителския информационен център. Искам да отбележа, че тази кинопанорама е единствената по рода си. Всички филми са премиерни и по тази причина тя няма аналог като културно събитие в България“, отбеляза тя. Натали Петрова уточни, че и през трите вечери, в които ще се провежда кинопанорамата, прожекциите ще стартират в 19,00 часа и ще приключват малко след 21.30 часа. Тя посочи, че днес ще бъдат представени: „Руси – Коломбин – дуел за върха“ – филм от Швейцария с участието на Пиере Морат; „Земя, оформена от жените“ – продукция на Франция, Австрия и Исландия;  както и канадският филм „Заслонът Шангку“. \r\nНатали СТЕФАНОВА", "date": "2019.02.21", "title": "Благоевград: В Банско започва традиционната кинопанорама Snow cinema"}
{"url": "http://www.focus-news.net/news/2019/02/21/2626266/burgas-v-doma-na-neftohimika-shte-bade-predstavena-balgarskata-komediya-zhensko-tsarstvo.html", "text": "Културна организация „Арт Мелпомена“ и ТМЦ – Разград представят на 25 февруари в зала Дома на нефтохимика от 19:00 часа българската комедия „Женско царство“ от Станислав Л. Костов. Това съобщиха от пресцентъра на  Община Бургас . Мъжете ще започнат ли да раждат? Защото жените вече нямат време за това- те са се сдобили с мъжката сила. Такива вицове има, но ето, че в комедията „Женско царство“ на Ст. Л. Костов това е „сериозно“. Всичко върви наобратно – Господ ли го иска? Природата ли се променя?! Толкова е смешно, но е и малко страшно. Е, когато е в театъра, то е преди всичко забавно – великолепни актьорски постижения, смешни до сълзи танци и комични ситуации, които оставят публиката без дъх. Май се оказва, че Бог е прекалил и трябва да върне всичко по местата му. Ще го направи ли или ще очаква човеците да се хармонизират в новия ред? Дали когато мъжете са си мъже, а жените – жени се постига природната хармония, която е движила света от векове или обратното ще е по-удачно? Така авторът, със средствата на комедията, ни казва, че е добре да се замислим над природните закони, защото те са в основата на нашето щастие. Това е най-харесваната и най-играна българска комедия за всички времена. Режисьор на постановката е Орлин Дяков, а в ролите ще видите: Мария Петрова-Енева, Боряна Йорданова, Марияна Бранкованова, Веселин Борисов, Даниел Найденов, Евгени Стефанов, Николай Сяров и др. Билети можете да закупите на касата на НХК. Повече информация ще получите на телефон: 0898 420 537 – Арт Мелпомена – Бургас.", "date": "2019.02.21", "title": "Бургас: В Дома на нефтохимика ще бъде представена българската комедия „Женско Царство“"}
{"url": "http://www.focus-news.net/news/2019/02/21/2626263/grazhdanski-dialog-evropa-v-nashiya-dom-po-tema-regionalno-razvitie-se-provede-v-montana.html", "text": "\"Регионалната политика е насочена към регионите и градовете в ЕС, като води до повишаване на икономическия растеж и на качеството на живота чрез стратегически инвестиции. Тя също така представлява активна форма на солидарност, посредством която помощта се насочва към по-слабо развитите региони и за целта трябва добра координация между местната и държавната власт. Региони, като Северозапада в това число и нашия град Монтана, такава координация има и ние работим активно за развитието и подобряването на инфраструктурата в Монтана и областта\". Това каза народният представител от ГЕРБ Дилян Димитров, който взе участие в събитие от платформата Граждански диалози „Европа в нашия дом”, което се проведе в Монтана, съобщиха от пресцентъра на  ПП ГЕРБ . В събитието взеха участие зам.-министърът на регионалното развитие и благоустройството Николай Нанков, народният представител от ГЕРБ Ирена Димова, кметът на община Монтана Златко Живков, областният управител Росен Белчев, кметове и председатели на общински съвети от областта, представители на бизнеса и неправителствения сектор. \r\nПред присъстващите зам.-министър Нанков коментира напредъка по проекта за пътя „Видин – Ботевград“. Агенция „Пътна инфраструктура“ подготвя обществена поръчка за строителството на участъка от Видин до Ружинци, която ще бъде обявена през пролетта. Работи се в синхрон с общините, които процедират парцеларните планове. Докато се извършват отчуждителните процедури, ще върви обществената поръчка, за да не се губи време. Вече има изготвени технически проекти за трасето от Видин до Монтана. За участъка от Мездра до Ботевград вече са отворени шест оферти за строителството на Лот 2, а процедурата за Лот 1 се обжалва. На 14-ти КЗК разгледа казуса, очаква се решението. Амбицията на министерството е реалното строителство по проекта да започне през 2019 година. Добре развитите икономически и социални предпоставки правят и проекта за Петрохан необратим, вече стартира и тръжната процедура за предпроектни проучвания за тунел под Петрохан. \r\nНиколай Нанков подчерта значението на пътната инфраструктура за развитието на регионите. Искаме Северозападния регион да има по-ускорено икономическо развитие, каза той и обърна внимание, че инвеститорите искат хубави пътища, за да вложат парите си, и обучени кадри. Постигнали сме много със средства от държавния бюджет, Оперативна програма „Околна среда“ 2014-2020 и Оперативна програма \"Региони в растеж\" 2014-2020.Той подчерта важността на регионалното развитие в Европейския съюз. „Регионалното развитие е един от приоритетите на Съюза, затова съм сигурен, че и всички кметове на общини, и представителите на бизнеса посрещнахте със задоволство новината, че в следващия програмен период 2021-2027 година България може да разполага с ресурс от 18 млрд. лева, което е рекорден за страната ни бюджет, категоричен бе Нанков.", "date": "2019.02.21", "title": "Граждански диалог „Европа в нашия дом” по тема регионално развитие се проведе в Монтана"}
{"url": "http://www.focus-news.net/news/2019/02/21/2626264/stara-zagora-zhiteli-na-kv-lozenets-poeha-initsiativa-za-pochistvane-na-mestnost-ot-bitovi-otpadatsi.html", "text": "Жители на кв. „Лозенец“ поеха инициатива за почистване на местност от битови отпадъци. Това съобщиха от пресцентъра на  Община Стара Загора . Във връзка със сигнал, подаден от Анка Желязкова във Фейсбук страницата „Попитай кмета на Стара Загора“, за наличие на разпръснати битови отпадъци в местността Малката Карасиврия, жители на близкия цигански квартал „Лозенец“ са поели ангажимент да ги отстранят поетапно. От Община Стара Загора за целта се осигуряват чували за събирането им. \r\nСлед намесата на кмета Живко Тодоров представители на местната циганска общност излязоха доброволно и събраха над 140 чувала с отпадъци.  \r\nПред кмета те са поели ангажимент периодично да се грижат за почистването на района.", "date": "2019.02.21", "title": "Стара Загора: Жители на кв. „Лозенец“ поеха инициатива за почистване на местност от битови отпадъци"}
{"url": "http://www.focus-news.net/news/2019/02/21/2626268/plovdiv-32-godishen-velosipedist-e-blasnat-ot-lek-avtomobil-v-grada.html", "text": "32-годишен велосипедист е бил блъснат от лек автомобил в града, съобщи за  Радио „Фокус“ - Пловдив  говорителят на ОДМВР - Пловдив. Причината е, че той не спрял на знак „Стоп“, отнел предимството и бил блъснат от лек автомобил „Тойота“, управляван от 35-годишен водач. Сигналът за инцидента е получен около 10.20 ч. На място двамата мъже са тествани с дрегер за алкохол и резултатът при по-младият отчел 1,4 промила. Той е транспортиран в болница за прегледи. Изчакват се резултатите. \r\nМария РУСЕВА", "date": "2019.02.21", "title": "Пловдив: 32-годишен велосипедист е блъснат от лек автомобил в града"}
{"url": "http://www.focus-news.net/news/2019/02/21/2626270/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.02.21", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/02/21/2626261/deputatite-urediha-prebroyavaneto-na-naselenieto-i-zhilishtniya-fond-prez-2021-g.html", "text": "Парламентът прие на второ четене Законът за преброяване на населението и жилищния фонд в Република България през 2021 г., предаде репортер на  Агенция „Фокус“  . Законът урежда подготовката, организацията и провеждането на преброяването. За лицата ще се събират следните данни: собствено, бащино и фамилно име; ЕГН, личен номер на чужденец за чужденците, личен номер на гражданин на Европейския съюз; дата на раждане; пол; връзки между членовете на домакинството и семейството; постоянен адрес и настоящ адрес; гражданство; статут; държава и място на раждане; семейно положение; брой живородени деца; степен на завършено образование; грамотност; участие в образование; етническа група; вероизповедание; майчин език; трудов статус; професия/длъжност; име на предприятието/организацията и икономическа дейност на юридическата единица; местоположение на работата или учебното заведение; вид на транспорта, използван за пътуване до местоработата или учебното заведение; вътрешна и външна миграция на лицата и степен на трайно намалена работоспособност или степен на увреждане. Преброяването на населението и жилищният фонд е най-мащабното изчерпателно статистическо изследване и един от основните източници за събиране на данни за броя и характеристиките на населението и жилищния фонд в страната. \r\nДеница КИТАНОВА", "date": "2019.02.21", "title": "Депутатите уредиха преброяването на населението и жилищния фонд през 2021 г."}
{"url": "http://www.focus-news.net/news/2019/02/21/2626273/ministarat-na-turizma-nikolina-angelkova-se-sreshtna-v-belgrad-s-predstaviteli-na-srabskiya-turisticheski-biznes.html", "text": "Сърбия е важен пазар за входящ туризъм в България. През миналата година повече от 421 хил. са туристическите посещения на сръбски граждани у нас и се отчита ръст от 7 на сто спрямо година по-рано. Това каза министърът на туризма Николина Ангелкова на работна среща с представители на сръбския туристически бизнес, съобщиха от пресцентъра на  Министерството на туризма . В дискусията участваха Мария Лабович - директор на Национална туристическа организация на Сърбия, Тияна Малкова - секретар на туристическото дружество в Търговско-промишлената палата на Сърбия, и представителите на бизнеса Марко Леваяч, Игор Релич, Драгана  Димитриевич и др. Работим активно, за да популяризираме България като туристическа дестинация за 4 сезона, фокус в нея е и пазар Сърбия, информира министър Ангелкова. Тя посочи още, че съвместно с българското Министерство на земеделието, храните и гори са разработени 12 винено-кулинарни дестинации, които обхващат 55 общини и повече от 100 туристически атракции. Смятам, че този проект ще представлява интерес и за Сърбия, коментира министърът.  \r\nТя покани представителите на туристическия бизнес да участват на форум за устойчиви инвестиции в туризма, който е планиран за края на месец май 2019-а в най-големия и популярен български морски курорт Слънчев бряг. Планираме събитието да е предназначено за професионалисти и експерти в сектора и очакваме в него да се включат около 300 участници, посочи още министър Ангелкова. Предвидени са работни B2B срещи, като може да се проведат разговори с български туроператори, работещи на сръбския пазар и обратното. По време на срещата бяха договорени две срещи през март и април между сръбските и българските представители на бизнеса за засилване на сътрудничеството.  \r\nОбсъждат се с бизнеса общи туристически продукти за далечни пазари като Китай, където Сърбия има голям напредък след облекчаване на визовия режим. България е предпочитана туристическа дестинация, забелязваме колко добре се развива секторът в последните години и следим с интерес популяризирането, което правите, заяви Тияна Малкова. И допълни, че българските граждани също често предпочитат Сърбия като туристическа дестинация. Добре е те да пътуват в цялата страна, а не да посещават само Белград. Представителите на туристическия бизнес посочиха, че най-търсени са зимните курорти на България, най-често сръбските туристи пътуват към Боровец, Банско и Пампорово.  Те подчертаха, че работят много добре с българските си колеги и се надяват сътрудничеството им да се запази и занапред. Министърът Ангелкова благодари за ползотворния диалог и допълни, че се надява и в бъдеще партньорството между страните да продължи.", "date": "2019.02.21", "title": "Министърът на туризма Николина Ангелкова се срещна в Белград с представители на сръбския туристически бизнес"}
{"url": "http://www.focus-news.net/news/2019/02/21/2626271/plovdiv-napraven-e-opit-za-palezh-na-pokriv-na-kashta-v-selo-dalgo-pole-provezhda-se-razsledvane.html", "text": "Направен е опит за палеж на покрив на къща в село Дълго поле, провежда се разследване. Това съобщиха за  Радио „Фокус“ – Пловдив  от Областната дирекция на МВР. Към 04.00 часа на 20 февруари в РУ – Хисаря постъпило съобщение за опит да бъде запален покрив на къща в село Дълго поле. Огънят бил погасен незабавно, без да има пострадали хора и нанесени сериозни материални щети. При огледа е установено, че са засегнати около 1,5 кв метра от покривната конструкция на едноетежната жилищна постройка.  В рамките на досъдебно производство работата на разследващите продължава.", "date": "2019.02.21", "title": "Пловдив: Направен е опит за палеж на покрив на къща в село Дълго поле, провежда се разследване"}
{"url": "http://www.focus-news.net/news/2019/02/21/2626269/sebastian-kurts-v-beliya-dom-rusiya-e-po-atraktivna-kato-partnyor-za-dostavkata-na-priroden-gaz-ot-sayuznitsite.html", "text": "В рамките на срещата в Белия дом между държавния глава на САЩ Доналд Тръмп и австрийския канцлер Себастиан Курц е обсъдена и темата за проекта за газопровода „Северен поток-2“, отбелязва  ORF , най-голямата обществена медия в Австрия.  \r\nКурц описа разговора с Тръмп като „много спорен\", а що отнася „Северен поток-2“, канцлерът на Австрия подчерта, че лидерът на Белия дом е дал ясно да се разбере противопоставянето на Вашингтон на проекта. Виена обаче го подкрепя, „защото имаме нужда от сигурност на доставките“.  \r\n„Налице е окончателно споразумение по този проект в рамките на Европейския съюз\", добави Курц, но страните-членки на Общността са отворени и за доставките на втечнен природен газ от САЩ. Въпреки това, цената, предлагана от  Русия в момента е по-добра, което прави страната по-„атрактивен“ партньор, поясни австрийският канцлер. Като бивш бизнесмен Тръмп би трябвало да разбира, че става въпрос за „различни интереси\", обясни Курц. Тереза Герова", "date": "2019.02.21", "title": "Себастиан Курц в Белия дом: Русия е по-атрактивна като партньор за доставката на природен газ от съюзниците"}
{"url": "http://www.focus-news.net/news/2019/02/21/2626275/pazardzhik-petima-mladezhi-sa-zadarzhani-za-krazhbi.html", "text": "Един пълнолетен и четирима непълнолетни, извършили кражби, са задържани от служители на РУ - Пазарджик и колегите им от участъка в квартал „Изток“. Това съобщиха от  ОДМВР - Пазарджик . Преди седмица крадец разбил входната врата на магазин за цигари и алкохол в областния град. Собственичката от град Пещера е била ощетена с близо 200 лева, които се намирали в касата на щанда. В резултат на усилията положени от служителите на сектор „Криминална полиция“ при РУ - Пазарджик е установена самоличността на извършителя. Задържан е 37-годишният Д.М. от септемврийското село Виноградец. Във вторник в РУ - Пазарджик бил получен сигнал от 61-годишен мъж, който е собственик на селскостопански имот в района на квартал „Изток“. Той съобщил, че крадци са успели да проникнат в кошарата и да отмъкнат шест агнета. С разплитането на случая се заели служителите от местния полицейски участък. След проведените действия “по горещи следи“ полицаите установили, че автори на посегателството са четирима младежи на възраст между 14 и 16 години – всичките жители на квартал „Изток“. Спрямо тийнейджърите е образувана преписка, а с тях работят криминалисти и инспектор „Детска педагогическа стая“.", "date": "2019.02.21", "title": "Пазарджик: Петима младежи са задържани за кражби"}
{"url": "http://www.focus-news.net/news/2019/02/21/2626276/ek-grazhdanski-dialog-s-komisar-mariya-gabriel-v-ruse.html", "text": "На 22 февруари (петък) от 11:30ч в Русенския университет \"Ангел Кънчев\" (корпус 2 – Аула) ще се проведе публичен дебат с комисаря по цифрова икономика и цифрово общество Мария Габриел, съобщават от  Отдел \"Преса и медии\" към Представителство на ЕК в България .  \r\nТемата на гражданския диалог е \"Цифровите технологии: възможности и предизвикателства\". Участниците ще имат възможност да обсъдят значението на цифровите технологии в нашето съвремие и да зададат своите въпроси по ключовите теми свързани с цифровия единен пазар.  \r\nПредварителната регистрация в интернет е задължителна на следния линк . Регистрационната форма ще остане отворена до достигане капацитета на залата.  \r\nС оглед засилените мерки за сигурност, молим всички гости да бъдат пред залата не по-късно от 11:00 ч. за регистрация и проверка за сигурност, както и да носят със себе си документ за самоличност.  \r\nПо време на посещението си в Русе комисар Габриел ще проведе също среща -дискусия с ученици - посланици на Европейския парламент от АЕГ „Гео Милев“. Темата на дискусията е \"Младите европейци в дигиталния свят“. Участниците ще имат възможност да обсъдят тенденциите в развитието на училищата като дигитална среда за обучение и участието в Програмата за училища – посланици на ЕП.  \r\nОт 14:10 часа Мария Габриел ще посети Речно-информационен център Русе, където ще се запознае с дейността и функциите на Центъра за наблюдение на корабния трафик, хармонизиране на информационните услуги, мониторинг и заснемане на състоянието на речното дъно.", "date": "2019.02.21", "title": "ЕК: Граждански диалог с комисар Мария Габриел в Русе"}
{"url": "http://www.focus-news.net/news/2019/02/21/2626277/shumen-riosv-prizova-za-opazvane-na-divorastyashtite-rasteniya-v-oblastta.html", "text": "РИОСВ Шумен препоръча да се засили контролът над продажбите на диворастящи защитени и застрашени растения. Това съобщиха от  Регионалната инспекция по околната среда и водите-Шумен . Целта е да не се допусне търговия с растения под ограничителен режим на ползване, на зеленина от видове с ограничено разпространение в природата, както и на луковици, коренища, туфи за засаждане. Общинските администрации в Шуменска и Търговищка област трябва да предприемат действия за недопускане на продажба, както и да извършат периодични проверки по пазарите през пролетните месеци, особено около пролетните и църковните празници. Препоръки за засилване на контрола са дадени на Североизточното държавно предприятие и на Дирекцията на природен парк „Шуменско плато“. Сред застрашените и защитени диворастящи видове са снежно кокиче, пролетна циклама, оливиеров минзухар, иглика, битински синчец, горска теменуга, кукуряк и божур. Съгласно Закона за биологичното разнообразие, ако бъде установено нарушение, физическите лица се наказват с глоба от 100 до 5000 лв., а за юридическите и едноличните търговци санкцията е от 500 до 10 000 лв.", "date": "2019.02.21", "title": "Шумен: РИОСВ призова за опазване на диворастящите растения в областта"}
{"url": "http://www.focus-news.net/news/2019/02/21/2626272/sergey-tsvetarski-nsi-prebroyavaneto-prez-2021-g-shte-bade-zadalzhitelno-statisticheskoto-nablyudenie-ne-e-samo-natsionalno-to-shte-osiguri-informatsiya-za-tseliya-es.html", "text": "Преброяването през 2021 г. ще бъде задължително – статистическото наблюдение не е само национално, то ще осигури информация за целия ЕС. Това каза председателят на НСИ Сергей Цветарски по време на брифинг в Народното събрание след приемането на Закона за преброяването на населението и жилищния фонд в Република България, предаде репортер на  Агенция „Фокус“ . „Току - що приключи гласуването на законопроекта за преброяване на населението. С него бяха регламентирани дейностите по преброяване на населението през 2021 г. Той създава една законова основа за провеждане на най-мащабното статистическо наблюдение, което не е само национално, а ще осигури информация и за целия ЕС, съгласно регламентите на Съюза.  \r\nПо думите му през 2021 г. ще се проведе преброяване във всички държав-членки на ЕС и то ще отрази моментното състояние на всяка една от страните. „Надяваме се, че всички разбират важността на това мероприятие“, допълни Цветарски.  \r\nТой уточни, че преброяването е задължително, но начинът, по който отговорят хората е различен за различните въпроси.  \r\nДеница КИТАНОВА", "date": "2019.02.21", "title": "Сергей Цветарски, НСИ: Преброяването през 2021 г. ще бъде задължително – статистическото наблюдение не е само национално, то ще осигури информация за целия ЕС"}
{"url": "http://www.focus-news.net/news/2019/02/21/2626279/kyustendil-regionalen-istoricheski-muzey-shte-zapoznae-nay-malkite-si-posetiteli-s-kulturata-na-hranene-v-drevnostta.html", "text": "Регионален исторически музей ще запознае най-малките си посетители с културата на хранене в древността. Това съобщи за  Радио „Фокус” – Кюстендил  Мирослава Таскова, експерт към музея. В културната институция ще се състои детска музейна работилница. „Темата е по-нова, но тя отново е посветена на празника на археолога и обръща внимание на децата към археологическата ни експозиция, непосредствено пред която се провеждат и нашите занимания”, каза Мирослава Таскова. По думите ѝ тази археологическа експозиция представя различни предмети свързани с начина на живот на хората в миналото. „Нашият акцент е културата на хранене. Представяме различни видове предмети и съдове”, каза Мирослава Таскова. По думите ѝ самата работилница предлага възстановяване на счупени глинени съдове. Съдовете се изработват от Регионален исторически музей – Кюстендил, след което се начупват, а децата трябва да ги възстановят. Това запознава децата не само с професията на археолога, но и с професията на реставратора. Децата трябва да нанесат и украсата на глинените съдове, следвайки украсата по самите музейни експонати. \r\nВенцеслав ИЛЧЕВ", "date": "2019.02.21", "title": "Кюстендил: Регионален исторически музей ще запознае най-малките си посетители с културата на хранене в древността"}
{"url": "http://www.focus-news.net/news/2019/02/21/2626283/ustanoveni-sa-narusheniya-na-rezhimite-v-natsionalen-park-rila-pri-zasnemane-na-film.html", "text": "Дирекция „Национален парк „Рила“ (ДНП „Рила“) състави актове за установяване на административни нарушения на българско юридическо лице за неспазване на режимите в парка при заснемането на филм. Това съобщиха от пресцентъра на  Министерството на околната среда и водите . Нарушенията са установени, след като епизодът със заглавие „Планината Рила – България – В дивата пустош с Беър Грилс и Дерек Хъф“ (Rila mountain Running Wild with Bear Grylls S04E05 Derek Hough 2018) беше изпратен като сигнал на фейсбук страницата на Министерството на околната среда и водите. От изпратения филмов материал е видно, че при заснемането са извършени нарушения на правилата и нормите за поведение в защитената територия чрез навлизане и плуване във водния басейн на Каракашево езеро, палене на огън, ловене и умъртвяване на животински видове. \r\nСлед подаване на сигнала ръководството на парка направи проверка по случая. Установи се, че филмът е заснет на 25 и 26 юни 2017 г. в Парков участък Боровец, на територията на НП „Рила“. Разрешението за заснемане е дадено със заповед на директора на парка от 20 юни 2017 г. във връзка с подадено заявление от българско юридическо лице. Според заповедта заснемането може да се извърши в два снимачни дни – 25 и 26 юни 2017 г. в светлата част на денонощието от 8.00 до 18.30 часа при стриктно спазване на режимите и нормите, определени в Закона за защитените територии и Плана за управление на Национален парк „Рила“. Със заповедта българското юридическо лице се задължава да спазва режимите и ограниченията в парка. Парковата охрана е провела инструктаж на снимачния екип, съставила е предупредителни протоколи и предписания за спазване на определените в заповедта условия. Служителите на парковата охрана, придружавали снимачния екип през двата снимачни дни, не са били свидетели на извършените нарушения.  \r\nЗа изясняване на обстоятелствата управителят на българското юридическо лице, отговорно по заповедта от 20 юни 2017 г., беше поканен за обяснение и връчване на актове за установяване на административни нарушения. Директорът на ДНП „Рила“ Красимир Андонов запозна управителя със същността на извършените нарушения и отговорността, която носи лицето по издадената заповед. Съгласно Закона за защитените територии санкцията за нарушения за юридически лица е в размер на 1000 до 10 000 лв., а за физически лица се налага глоба от 500 до 5000 лв.  \r\nМинистърът на околната среда и водите Нено Димов разпореди проверка по случая, включително за действията на отговорните служители от ДНП „Рила“ по време на заснемането на филма.", "date": "2019.02.21", "title": "Установени са нарушения на режимите в Национален парк „Рила“ при заснемане на филм"}
{"url": "http://www.focus-news.net/news/2019/02/21/2626280/plovdiv-22-godishen-shofyor-e-zadarzhan-v-asenovgrad-zaradi-driftirane.html", "text": "22-годишен шофьор на „БМВ“ е задържан в Асеновград заради дрифтиране. Това съобщиха за  Радио „Фокус“ – Пловдив  от ОДМВР - Пловдив. Водачът бил засечен около 20.10 часа снощи от патрулен екип на районното управление на кръгово кръстовище между бул. „България“ и улиците „Марица“ и „Шести януари“. В резултат на бързата намеса на полицейските служители било преустановено опасното шофиране на младежа, с което се създала реална предпоставка за възникване на пътен инцидент.  Спрямо него е взета 24-часова мярка за неотклонение. Образувано е бързо производство.", "date": "2019.02.21", "title": "Пловдив: 22-годишен шофьор е задържан в Асеновград заради дрифтиране"}
{"url": "http://www.focus-news.net/news/2019/02/21/2626284/sliven-nad-200-proizvedeniya-ot-fondovete-na-galeriya-dobrovich-sa-predstaveni-v-noviya-katalog-zhivopis-izbrano.html", "text": "Художествена галерия „Димитър Добрович“ представи каталог „Живопис – избрано“, предаде репортер на  Радио „Фокус“ – Сливен . \"В каталога са включени над 200 произведения, създадени в периода средата на XIX век – 2013 г., подредени на хронологичен принцип\", съобщи уредникът на галерията Каролина Капитанов. Направеният подбор от автори и творби илюстрира развитието на българското изкуство в споменатия период, маркирайки основните тенденции и водещи фигури. Сред тях е патронът на галерията Димитър Добрович, Стефан Иванов, Елена Карамихайлова, Йордан Кювлиев, Александър Мутафов, Никола Маринов, Владимир Димитров-Майстора и др. Това е първото издание, посветено на богатата живописна колекция на Художествена галерия „Димитър Добрович“ – Сливен, която наброява над 3000 произведения. Каталогът, събрал произведенията – живопис, е първият от поредица издания, които ще бъдат посветени на по-ценните сбирки и фондове. Те ще имат за цел да популяризират богатата колекция на сливенската галерия, която наброява над 7000 експонати. \r\nЛюдмила ЙОРГОВА", "date": "2019.02.21", "title": "Сливен: Над 200 произведения от фондовете на галерия „Добрович“ са представени в новия каталог \"Живопис-избрано\""}
{"url": "http://www.focus-news.net/news/2019/02/21/2626281/plovdiv-turnir-izgryavashti-zvezdi-i-parvenstvo-za-vsichki-vazrastovi-grupi-i-kategorii-shte-se-provede-v-obshtina-asenovgrad-na-20-april.html", "text": "Турнир „Изгряващи звезди“ и първенство за  всички възрастови групи и категории ще се проведе в Асеновград на 20 април. Това съобщиха за  Радио „Фокус“ – Пловдив  от отдел „Връзки с обществеността“ на Общината. Събитието под патронажа на кмета на Асеновград д-р Емил Караиванов ще се състои в спортна зала „Асеновец“, която ще се превърне в бална зала. Танцуващи дами-соло, формации и състезателни двойки ще потопят зрителите в магията на танца, седмица преди отбелязване на Световния  ден на танца. Началото ще бъде поставено в 10.00 часа на 20 април, а официалната част на събитието ще се състои от 18.00 часа.", "date": "2019.02.21", "title": "Пловдив: Турнир „Изгряващи звезди“ и първенство за всички възрастови групи и категории ще се проведе в община Асеновград на 20 април"}
{"url": "http://www.focus-news.net/news/2019/02/21/2626278/velislava-krasteva-dps-gerb-bez-panika-molya.html", "text": "ГЕРБ, без паника, моля – препоръча в обзора на деня на Радио „Фокус“ „Това е България“ Велислава Кръстева, народен представител и член на Централния съвет на ДПС. Според нея от ГЕРБ не са изневерили на слабостите в своя характер, а премиерът Борисов е бил подведен от някои свои съветници. „Намираме се в странна и бих казала – недобра ситуация. Със сигурност това не е ситуация, която ще спомогне за повишаване на доверието в Народното събрание – нещо, от което България и нашите институции имат огромна необходимост. В ДПС, верни на своя характер да бъдем последователни, да действаме осмислено, ние ще наблюдаваме това, което се случва в управляващото мнозинство, без да сме променили до този момент позицията си, която имахме последователно по отношение на измененията в Изборния кодекс, както и в становището ни по отношение на промяната в ЦИК“, каза още Кръстева. Тя допълни, че решението на ДПС ще бъде решение на парламентарната група и на ръководството на партията. И уточни: „На този етап ние нямаме основание да променяме позицията си“. \r\nЦоня Събчева", "date": "2019.02.21", "title": "Велислава Кръстева, ДПС: ГЕРБ, без паника, моля"}
{"url": "http://www.focus-news.net/news/2019/02/21/2626286/radostina-tsenova-balgarska-fondatsiya-bioraznoobrazie-noviyat-proekt-lagunata-na-zhivota-e-nasochen-kam-blagosastoyanieto-na-atanasovsko-ezero-i-shte-raboti-na-ekosistemno-nivo.html", "text": "Новият проект „Лагуната на живота“ ще работи на едно ново – екосистемно ниво. Това каза за  Радио „Фокус“ – Бургас  Радостина Ценова от Българска фондация „Биоразнообразие“ по повод стартирането на новия 6-годишен проект, финансиран по програма „LIFE“ на Европейската комисия и насочен към благосъстоянието на Атанасовско езеро. По думите ѝ това е предизвикателен проект, чиято цел няма да бъде единствено опазването на застрашените видове от растителния и животинския свят в региона. „Работата на екосистемно ниво повлиява освен видовете, също така различните местообитания и целостта на Атанасовско езеро. Когато една екосистема е „здрава“, тя може да се саморегулира, т.е. да се „лекува сама“, а такава е и целта ни – да постигнем точно такова ниво и да продължим да работим в посока симбиозата между човек и природа“, обясни Ценова и добави, че подобна е била целта и на предходния проект на фондацията, завършен през 2018 година – „Солта на живота“. „В рамките на предходния 6-годишен проект бяхме започнали работа именно в посока тази симбиоза, налагайки я като модел за пример на една природна територия, в която се извършва човешка дейност и в която едновременно се опазва много ценно биоразнообразие“, каза още специалистът. Тя отбеляза, че пред реализиращите проекта стоят няколко основни предизвикателства и задачи след стартирането му. „Едната от тях е свързана с възстановяването на 3 големи диги в северната част на езерото, където се намира резерватът, с цел да се подобри циркулацията на водата в него и да се регулира солеността, което ще допринесе за по-доброто състояние на местообитанието. Друга основна задача е изграждането на финансов механизъм, който да позволи самоиздържането на езерото. Идеята е да се създаде фонд, където да се генерират приходи от продукти или услуги, които предоставя езерото“, каза още Ценова. По думите ѝ това ще спомогне създаването на финансовия механизъм, който ще осигури бъдещето на природната ценност. \r\n„Важна дейност по време на проекта „Лагуната на живота“ ще бъде осигуряването на добри условия за живот на големия воден бик. Това е рядък вид европейска птица, която е трудна за наблюдение. За сметка на това тя би могла да бъде чута лесно, особено вечер, поради специфичния звук, който издава. Той наподобява звук на крава или бик, откъдето идва и името ѝ“, обясни Ценова. Тя добави, че в хода на проекта предстои да бъде възстановен басейн, който да се превърне в подходящо местообитание на тази птица. „Това е ретензионен басейн, който не е в добро състояние – в него има много наноси и създава опасност за наводнение на езерото. По него предстои много сериозна възстановителна работа, но се надяваме усилията ни да се увенчаят с успех“, каза още специалистът. По думите ѝ пилотно ще бъде тествано и едно растение, считано за изчезнало – морската рупия. „Ще направим всичко възможно да увеличим площта на басейните с рупия и да тестваме какви са възможностите чрез един такъв растителен вид да се подобри качеството на водата, което ще бъде от съществено значение за солодобива и за многобройните обитатели на езерото“, посочи още Ценова. Тя добави, че включените в проекта организации ще насочат усилията си и в създаването на курс за управление на влажни зони, който ще спомогне за осигуряването на добри специалисти в сферата по опазване на една от най-ценните природни дадености на региона. \r\nМария ПОПЧЕВА", "date": "2019.02.21", "title": "Радостина Ценова, Българска фондация „Биоразнообразие“: Новият проект „Лагуната на живота“ е насочен към благосъстоянието на Атанасовско езеро и ще работи на екосистемно ниво"}
{"url": "http://www.focus-news.net/news/2019/02/21/2626282/zeri-kosovo-grazhdanite-na-kosovo-imat-razlichna-viziya-za-okonchatelnoto-sporazumenie-sas-sarbiya.html", "text": "Водещият прищински ежедневник  Zeri  публикува статия за резултатите от конференция, организирана в столицата на най-младата държава на Балканите от Косовския изследователски институт за развитие и европейски въпроси (RIDEA).  \r\nПроучване, представено на конференцията, показва, че косовските албанци и косовските сърби имат различна визия по отношение на окончателното споразумение между Косово и Сърбия, но всички са съгласни, че диалогът трябва да бъде деблокиран. Проучването представи три възможни сценария, като най-малко подкрепян е този за продължаването на статуквото в Косово.  \r\n„Най-подкрепяният сценарий е този за взаимно признаване. Косово трябва да настоява за официално признаване, само по този начин страната може да завърши изграждането на своята държавност (включително всеобщо признаване и членство в ООН), да нормализира отношенията си със Сърбия, да интегрира местните сърби в своите институции и да работи за членство в ЕС и НАТО. Взаимното признаване също така би осигурило по-широк обществен диалог и помирение, както и проправя пътя за решаване на други нерешени въпроси, свързани с изчезнали лица, официално извинение, имущество и т.н.”, се казва в проучването.  \r\nТретият сценарий, този на териториалния обмен, е най-спорен според гражданите. „Въпреки потенциала си за постигане на дълготраен мир и нормализация, много от тях предупредиха за още по-големия потенциал за дестабилизиране на региона, неговите негативни икономически последици, или че може да доведе до загуба на държавността на Косово (в случай на обединение с Албания)”, се казва в проучването.  \r\nПри по-широка международна подкрепа и до известна степен удовлетвореност и от двете страни, този сценарий може да се окаже осъществимо дългосрочно решение, ако другите варианти са невъзможни за реализиране, показват още резултатите от проучването на нагласите на косовските граждани.  Тереза Герова", "date": "2019.02.21", "title": "Zeri (Косово): Гражданите на Косово имат различна визия за окончателното споразумение със Сърбия"}
{"url": "http://www.focus-news.net/news/2019/02/21/2626288/veliko-tarnovo-v-grada-shte-se-provede-kampaniya-za-sabirane-na-opasni-otpadatsi-ot-domakinstvata.html", "text": "В града ще се проведе кампания за събиране на опасни отпадъци от домакинствата. Това съобщиха за  Радио „Фокус“ – Велико Търново  от Общината. Събирането ще се извърши в рамките на два дни – на 25 и 26 февруари. В първия ден акцията ще се проведе на паркинга в близост до микропазара в кв. „Бузлуджа“, а във втория на паркинга на ул. „Симеон Велики“ срещу мол Велико Търново. Мобилните пунктове ще работят от 10.00 до 16.00 часа. Ще се събират опасни отпадъци от бита – лекарства с изтекъл срок на годност, замърсени опаковки, живачни термометри и флуоресцентни тръби, почистващи препарати, дезинфектанти и химикали, пестициди, бои, мастила и лепила, както и негодни за употреба батерии и акумулатори и излезли от употреба гуми. \r\nНадежда КРЪСТЕВА", "date": "2019.02.21", "title": "Велико Търново: В града ще се проведе кампания за събиране на опасни отпадъци от домакинствата"}
{"url": "http://www.focus-news.net/news/2019/02/21/2626285/sergey-tsvetarski-nsi-okolo-38-mln-lv-e-byudzhetat-za-prebroyavaneto-na-naselenieto-i-zhilishtniya-fond-prez-2021-g.html", "text": "Около 38 млн. лв. е бюджетът за преброяването на населението и жилищния фонд през 2021 г. Това каза председателят на НСИ Сергей Цветарски по време на брифинг в Народното събрание след приемането на Закона за преброяването на населението и жилищния фонд  в Република България, предаде репортер на  Агенция „Фокус“ .  \r\nПо думите му предстои изготвянето на въпросника, който ще бъде и обществено обсъждан. Попитан дали ще има специална графа, в която гражданите да посочват етноса и религията си, Цветарски отговори: „Предвидено е да има възможност всеки един да се самоопредели доброволно. Това включва отговор: „Не се самоопределям“.  \r\nТой обясни, че преброяването ще е 18-то за България. „При предишни преброявания броят на преброителите беше значително по-голям, около 40 хил. души и са успявали“, каза още Цветарски. По думите му през 2021 г. ще са необходими по-малко преброители - в порядъка на 20 хил. души, тъй като има комбинирано преброяване по електронен път и чрез преброители. На въпрос дали преброители ще бъдат проверявани, председателят на НСИ увери, че в тази насока си партнират с МВР.  \r\nДеница КИТАНОВА", "date": "2019.02.21", "title": "Сергей Цветарски, НСИ: Около 38 млн. лв. е бюджетът за преброяването на населението и жилищния фонд през 2021 г."}
{"url": "http://www.focus-news.net/news/2019/02/21/2626289/pregled-na-mezhdunarodnite-novini-do-13-chasa-agentsiya-fokus.html", "text": "Бившият министър на отбраната в Атина и председател на „Независими гърци“ Панос Каменос критикува Преспанското споразумение, като заяви, че Гърция може да се справи с малкия си северен съсед за „20 минути“, ако използва танкове, съобщава електронното издание на водещия атински ежедневник  Kathimerini . \r\n„Ние не чувстваме никаква заплаха. Скопие е 20-минутна работа. Ако група от танкове реши да пресече границата, тя ще стигне до другия край на страната, до Сърбия”, цитира изданието думите на Каменос от интервю за телевизионния канал TRT. \r\nСлед това Каменос повтори твърдението си, че е бил „измамен” от премиера Алексис Ципрас, който първоначално е твърдял, че Преспанското споразумение ще бъде внесено за обсъждане в парламента след месец март.  \r\nБившият коалиционен партньор на правителството на Ципрас, който подаде оставка от министерския си пост след ратификацията на споразумението за новото име на Македония, отправи критика и към бившия външен министър на Гърция Никос Коциас, като заяви, че той е е „действал коварно\". \r\n***  В рамките на срещата в Белия дом между държавния глава на САЩ Доналд Тръмп и австрийския канцлер Себастиан Курц е обсъдена и темата за проекта за газопровода „Северен поток-2“, отбелязва  ORF , най-голямата обществена медия в Австрия.  \r\nКурц описа разговора с Тръмп като „много спорен\", а що отнася „Северен поток-2“, канцлерът на Австрия подчерта, че лидерът на Белия дом е дал ясно да се разбере противопоставянето на Вашингтон на проекта. Виена обаче го подкрепя, „защото имаме нужда от сигурност на доставките“.  \r\n„Налице е окончателно споразумение по този проект в рамките на Европейския съюз\", добави Курц, но страните-членки на Общността са отворени и за доставките на втечнен природен газ от САЩ. Въпреки това, цената, предлагана от  Русия в момента е по-добра, което прави страната по-„атрактивен“ партньор, поясни австрийският канцлер. Като бивш бизнесмен Тръмп би трябвало да разбира, че става въпрос за „различни интереси\", обясни Курц. \r\n***  При откриването на първата по рода си среща на върха за борбата срещу сексуалните посегателства срещу деца, папа Франциск заяви, че светът очаква „конкретни мерки“ срещу педофилията в Католическата църква, предава  AFP . \r\n„Хората наблюдават и чакат не прости и очевидни осъждания, а конкретни и ефективни мерки\", подчерта папата.  \r\nЗаедно с епископите на Ватикана, папата ще се опита да намери начин за предотвратяване на отдавна скритата сексуална злоупотреба с деца. Преди началото на срещата жертвите на посегателства поискаха от предстоятеля на Римокоталоческата църква конкретни действия. \r\n***  Турция осъди „неприемливия“ вот на Комисията по външни работи на Европейския парламент, с който бе призовано за прекратяване на преговорите за членството на Анкара в Общността, предава  Reuters . \r\nЕвродепутатите гласуваха в сряда искане Европейската комисия и страните-членки официално да преустановят преговорите за присъединяване на Турция към ЕС. Членовете на ЕП се позоваха на неуважение на правата на човека и гражданските свободи, намеса в правосъдието, както и на отношението на Турция към съседните й Гърция и Кипър. \r\n„Абсолютно неприемливо е необвързващ проектодоклад да призовава за пълно прекратяване на преговорите ни за членство в ЕС. Очакваме в окончателния текст да бъдат включени необходимите корекции“, посочи говорителят на МВнР в Анкара Хами Аксой. \r\nТурция е категорична, че членството в ЕС остава стратегическа цел, въпреки че преговорите, официално започнати през 2004 г., са в застой от години. Някои от лидерите на ЕС също искат прекратяването им. \r\nДокладът, изготвен от Комисията по външни работи на 14 ноември 2018 г., бе приет с 47 гласа „за“, седем „против“ и 10 „въздържали се“.  Документът препоръчва Комисията и Съветът на Европейския съюз, съгласно рамката за преговори, „официално да преустановят присъединителните преговори с Турция\", но да останат „ангажирани с демократичния и политически диалог с нея\". \r\nОсвен това той призовава Европейската комисия „да използва наличните ресурси, за да подкрепят турските граждани, защитниците на човешките права журналисти, и да се увеличат възможностите за контакти, диалог, достъп на турски студенти до европейски университети и медийни платформи за журналисти, които да защитават и насърчават принципите на демокрацията, човешките права и върховенството на закона“. \r\n***  Водещият прищински ежедневник  Zeri  публикува статия за резултатите от конференция, организирана в столицата на най-младата държава на Балканите от Косовския изследователски институт за развитие и европейски въпроси (RIDEA).  \r\nПроучване, представено на конференцията, показва, че косовските албанци и косовските сърби имат различна визия по отношение на окончателното споразумение между Косово и Сърбия, но всички са съгласни, че диалогът трябва да бъде деблокиран. Проучването представи три възможни сценария, като най-малко подкрепян е този за продължаването на статуквото в Косово.  \r\n„Най-подкрепяният сценарий е този за взаимно признаване. Косово трябва да настоява за официално признаване, само по този начин страната може да завърши изграждането на своята държавност (включително всеобщо признаване и членство в ООН), да нормализира отношенията си със Сърбия, да интегрира местните сърби в своите институции и да работи за членство в ЕС и НАТО. Взаимното признаване също така би осигурило по-широк обществен диалог и помирение, както и проправя пътя за решаване на други нерешени въпроси, свързани с изчезнали лица, официално извинение, имущество и т.н.”, се казва в проучването.  \r\nТретият сценарий, този на териториалния обмен, е най-спорен според гражданите. „Въпреки потенциала си за постигане на дълготраен мир и нормализация, много от тях предупредиха за още по-големия потенциал за дестабилизиране на региона, неговите негативни икономически последици, или че може да доведе до загуба на държавността на Косово (в случай на обединение с Албания)”, се казва в проучването.  \r\nПри по-широка международна подкрепа и до известна степен удовлетвореност и от двете страни, този сценарий може да се окаже осъществимо дългосрочно решение, ако другите варианти са невъзможни за реализиране, показват още резултатите от проучването на нагласите на косовските граждани. \r\n***  Министър-председателят на Израел Беняним Нетаняху е провел телефонен разговор с държавния глава на Руската федерация Владимир Путин, след като посещението му в Москва бе отменено в последния момент, предава  TACC , като се позовава на съобщение от Кремъл. \r\n„В навечерието на работното посещение на израелския премиер в Москва, насрочено за близкото бъдеще, се проведе обмен на мнения по актуални въпроси от международния и двустранния дневен ред. Нетаняху също таак поздрави Путин за предстоящия национален празник - Деня на защитника на Отечеството\", се казва в съобщението, разпространено от пресслужбата на Кремъл. \r\nНетаняху трябваше да проведе среща с държавния глава на Руската федерация Владимир Путин в сряда, в рамките на която да бъде обсъдена ситуацията в Сирия. От пресслужбата му обаче обявиха, че пътуването няма да се състои. Причини за отлагането й не бяха приведени, но според информация в медиите решението е взето във връзка с вътрешнополитическата ситуация в Израел.  \r\nУточнено бе, че отлагането на визитата е съгласувано от двете страни. Нова дата за посещение ще бъде определена в следващите дни. \r\nПоследната среща между руския президент и премиера на Израел се състоя в кулоарите на 100-годишнината от отбелязването на края на Първата световна война, което се състоя през ноември миналата година в Париж. \r\n***  Очаква се в четвъртък да приключи евакуацията на цивилни граждани от последния останал анклав на близкоизточната радикална групировка „Ислямска държава“ в Източна Сирия, предава  Reuters . \r\nТова, което ще последва, е обкръжаването на последните джихадисти в страната от членовете на „Сирийските демократични сили“ (СДС).  \r\nМалко населено място в провинция Дейр ез-Зор на границата с Ирак е последният остатък от територията, контролирана от „Ислямска държава“ след поредица от поражения, припомня агенцията. \r\n***  Дясната „Алтернатива за Германия“ внесе иск за възстановяване на разходите за т.нар. гаранции за бежанците, съобщава националният ежедневник  Die Welt , като подчертава, че по този начин партията се опитва да попречи на държавата да плаща за търсещите убежище, получили право на престой заради предоставени фалшиви данни.  \r\nПрез последните години много хора и институции поеха гаранции за бежанците. Какво всъщност означава това? Гаранцията за бежанците е писмо за ангажимент за покриване разходите за живот на лице от трета страна (извън Европейския съюз). Това създава икономическа предпоставка за получателя на разрешение за пребиваване в Германия. Благодарение на гаранциите няколко хиляди сирийци влязоха в страната през 2014 и 2015 г., без да се налага да използват нелегални канали.  \r\nС оглед на гражданската война в Сирия, 15 от 16-те  федерални провинции започнаха свои собствени програми за приемане на бежанци в страната. Предпоставка за тях бе издаването на гаранция от роднини на бежанците, живеещи в Германия или трети страни, които се ангажират с издръжката на новопристигналите.  \r\nСега обаче става ясно, че голяма част от предоставените гаранции са фалшиви, което означава, че в крайна сметка бежанците увисват на врата на германската социална система, т.е на данъкоплатеца. Няколко съдилища в Германия вече забелязаха пропуска в системата и алармираха за загуби в размер на най-малко шестцифрени суми.  \r\nОттук и настояването на „Алтернатива за Германия“ -  бежанците с гаранции дължат милиони на Берлин. Причината – местните власти в някои провинции са се съгласили да бъдат гаранти на бежанци. Става въпрос за отделни случаи, а не за практика, пояснява изданието. Според медийни доклади само Министерството на вътрешните работи в Хановер е отпуснало общо 15 милиона евро. Отговорността е и на властите, които не са извършили проверки за това дали гарантите имат достатъчно средства за издържането на бежанците. \r\n***", "date": "2019.02.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/02/21/2626290/burgas-v-doma-na-neftohimika-shte-se-provede-avtorskoto-izlozhenie-na-rachno-izraboteni-martenitsi-ot-estestveni-materiali-balgarskata-baba-marta.html", "text": "За шести пореден път във фоайето на Културен дом на нефтохимика ще се проведе Авторското изложение на ръчно изработени мартеници от естествени материали „Българската Баба Марта“. Това съобщиха от пресцентъра на  Община Бургас . То ще стартира от 11.00 часа на 25 февруари 2019 г. с откриване по стар български обичай, с хляб и вино. В изложението участват творци от региона и страната, сред които и хора в неравностойно положение, като тяхното участие е благотворително. Всяка мартеница е направена с много старание и любов, наречена за здраве и просперитет. Авторите са вплели в нея традицията и са изразили личното си виждане. На 01 март от 10.00 часа на събитието ще присъства и Баба Марта, която лично ще върже мартенички на присъстващите и ще нарича за здраве. Не пропускайте да доведете и децата си, за да се насладят истински на празника, призовават организаторите на изложението.", "date": "2019.02.21", "title": "Бургас: В Дома на нефтохимика ще се проведе Авторското изложение на ръчно изработени мартеници от естествени материали „Българската Баба Марта“"}
{"url": "http://www.focus-news.net/news/2019/02/21/2626291/burgas-bez-zatrudneniya-se-osashtestvyava-dvizhenieto-prez-gkpp-malko-tarnovo.html", "text": "Без затруднения се осъществява движението през ГКПП „Малко Търново“. Това съобщиха за  Радио „Фокус“ – Бургас  от граничния пункт. Към момента няма образувани големи колони от автомобили, преминаването на моторни превозни средства се осъществява без забавяне. \r\nМария КУРТЕВА", "date": "2019.02.21", "title": "Бургас: Без затруднения се осъществява движението през ГКПП „Малко Търново“"}
{"url": "http://www.focus-news.net/news/2019/02/21/2626287/sergey-tsvetarski-nsi-po-zakon-nyamame-pravo-da-predostavyame-individualni-danni-za-tsel-razlichna-ot-statisticheskata-otkazvame-da-formirame-izbiratelni-spisatsi.html", "text": "По закон нямаме право да предоставяме индивидуални данни за цел, различна от статистическата - отказваме да формираме избирателни списъци. Това каза председателят на НСИ Сергей Цветарски по време на брифинг в Народното събрание след приемането на Закона за преброяването на населението и жилищния фонд в Република България през 2021 г., предаде репортер на  Агенция „Фокус“ . Попитан дали преброяването може да се използва за актуализиране на избирателните списъци и изчистване на мъртвите души от тях, председателят на НСИ обясни, че главната цел на преброяването е да направи моментна снимка на реалното състояние на населението към критичния момент. „Знаете то е 22 януари 2021 г. Що се отнася до избирателните списъци, преброяването по никакъв начин не се свързва с избирателните списъци. Това са различни методологии и философии към регистрирането на населението в една държава. В ГРАО, което е отговорно за изготвянето на тези списъци, регистрацията се основава на документ. Ние уточняваме реалното състояние към дадената критична дата. Ние не можем, не трябва, и отказваме да формираме избирателни списъци“, обясни Цветарски. \r\nДеница КИТАНОВА", "date": "2019.02.21", "title": "Сергей Цветарски, НСИ: По закон нямаме право да предоставяме индивидуални данни за цел, различна от статистическата - отказваме да формираме избирателни списъци"}
{"url": "http://www.focus-news.net/news/2019/02/21/2626292/sport-rodzhar-federer-potvardi-uchastie-na-kley-turnir.html", "text": "Роджър Федерер официално отново ще играе на клей. Той потвърди, че се завръща на червени кортове на „Мастърс“ турнира в Мадрид, на който не е играл от четири години. \r\nБившият № 1 три пъти е ставал шампион в „Каха Магика“ – 2006, 2009 и 2012 година, но през последните две години реши да пропусне сезона на клей. Роджър Федерер има 11 спечелени титли на клей, от които шест „Мастърс“ турнира и „Ролан Гарос“ през 2009 година. \r\nВ надпреварата участие са потвърдили още Новак Джокович и Рафаел Надал. \r\nВенцислав ДРАГОМАНОВ", "date": "2019.02.21", "title": "Спорт: Роджър Федерер потвърди участие на клей турнир"}
{"url": "http://www.focus-news.net/news/2019/02/21/2626262/gabrovo-rzi-apelira-horata-da-proveryat-imunizatsionniya-status-na-detsata-si.html", "text": "За редовна проверка на имунизационния статус на децата призовават експерти от Регионалната здравна инспекция в Габрово. Причината е увеличения брой на заболели от морбили. Само от началото на месец февруари в страната са регистрирани 32 случая. Това съобщиха за  Радио „Фокус“ – Велико Търново  от РЗИ – Габрово. Инспекторите са категорични, че болестта не е безобидна и ненавременното лечение може да доведе до менингит (възпаление на мозъчната обвивка), миелит (възпаление на гръбначния мозък) и други неприятни усложнения, някои от които водят до трайни увреждания. \r\nДруги възможни последствия са морбилозният енцефалит (възпаление на мозъка). Това е усложнение, което се явява обикновено около от 8-14-ия ден от началото на болестта и протича тежко с картината на мозъчен оток, церебрална кома и най-често – смъртен изход. Възможна е и появата на склерозиращ морбилозен паненцефалит – заболяването се развива след преболедуване от морбили. Морбилния вирус остава в мозъчните клетки и продължава да се възпроизвежда. Това активира автоимунен отговор и води до смърт на невроните. Резултатът са епилептични припадъци, нарушения на координацията на движенията, нарушения на говора, нарушения на писането. Развива се бързо прогресираща деменция – нивото на интелигентност намалява, загубата на памет напредва. \r\nРешението е имунизация, която е напълно безплатна. Тя се прави два пъти – на децата навършили 13 месеца и реимунизация  на 12 годишните. \r\nЛуиза ТРАНЧЕВА", "date": "2019.02.21", "title": "Габрово: РЗИ апелира хората да проверят имунизационния статус на децата си"}
{"url": "http://www.focus-news.net/news/2019/02/21/2626295/kyustendil-rayonnata-prokuratura-e-izvarshila-proverka-po-signal-kasaesht-zaplaha-za-ubiystvo-na-kucheta-i-sluzhiteli-na-spasitelen-tsentar-v-s-eremiya.html", "text": "Районна прокуратура – Кюстендил е извършила проверка по сигнал, касаещ заплаха за убийство на кучета и служители на спасителен център в село Еремия. Това съобщи пред журналисти прокурор Галина Димитрова, говорител на Районна прокуратура – Кюстендил, предаде репортер на  Радио „Фокус” – Кюстендил . „Във връзка с постъпили сигнали по електронната поща на Районна прокуратура, ОД на МВР, Районно управление – Кюстендил, във връзка с възникнал инцидент в село Еремия, по повод на който подателите твърдят, че служители и животни от имота, обособен като спасителен център за бедстващи бездомни животни, са били заплашени с убийство е извършена проверка”, каза Галина Димитрова. По думите й проверката е извършена от служители на Районно управление на МВР – Кюстендил. Установено е, че в землището на село Еремия частен имот е бил обособен за отглеждане на кучета. Имотът е бил заграден с масивна ограда, извън нея е имало неустановен брой разхождащи се кучета. Сигналите за инцидента са били подадени и в социалните мрежи. Установен е и човекът, организирал сигналите. С него е проведен разговор, снето е и писмено обяснение. Става въпрос за ползвателка на имота, който е обособен като приют за бездомни и бедстващи животни, който се подпомага и обслужва от доброволци. „Към момента на приключване на проверката не са представени необходимите от закона документи, но според изявлението на ползвателя е започнала процедура за узаконяване”, каза Галина Димитрова. Посочено е, че през месец ноември 2018 година една от доброволките в центъра е сигнализирала ползвателя на имота, че в непосредствена близост е спрял автомобил. От него е излязъл мъж, който е заплашил с разстрел животните, намиращи се извън територията на имота. Установено е лицето, което е управлявало този автомобил, снето е писмено обяснение от него. Според него, участвайки в ловен излет с негови колеги, са установили намиращи се животни извън територията на обособения център за отглеждане на кучетата. Според ловеца е имало зачестили нападения над ловни кучета и ловци. В случая е отдадено полицейско разпореждане на мъжа, който е жител на село Невестино. Наблюдаващият досъдебното производство извършеното деяние не покрива признаците на извършено престъпление от Наказателния кодекс. \r\nВенцеслав ИЛЧЕВ", "date": "2019.02.21", "title": "Кюстендил: Районната прокуратура е извършила проверка по сигнал, касаещ заплаха за убийство на кучета и служители на спасителен център в с. Еремия"}
{"url": "http://www.focus-news.net/news/2019/02/21/2626298/dimitar-popov-bzdp-gotse-delchev-po-vreme-na-lovniya-sezon-sluchaite-na-otstrelyani-ptitsi-zachestyavat.html", "text": "По време на ловния сезон случаите на отстреляни птици зачестяват. Това каза за  Радио „Фокус“ - Пирин  Димитър Попов, председател на „Българско дружество за защита на птиците“ – Гоце Делчев. По думите му тогава най-често пернатите стават жертва на такива престъпления. „Също така често птиците се сблъскват с електропреносните системи. Причината е, че обезопасените стълбове, прозорците и витрините им пречат, тъй като те използват едни и същи маршрути и след като една сграда бъде построена и дизайна ѝ е предимно от стъкла, то това им пречи да се ориентират в природата“, допълни Димитър Попов. Той заяви, че по този начин птиците се сблъскват в тези витрини. Така понякога им се чупят костите на шията и загиват. Димитър Попов коментира, че тези обстоятелства няма как да бъдат предотвратени и да бъдат предпазени птиците от подобен тип инциденти. \r\nДенис НИКИФОРОВ", "date": "2019.02.21", "title": "Димитър Попов, БЗДП – Гоце Делчев: По време на ловния сезон случаите на отстреляни птици зачестяват"}
{"url": "http://www.focus-news.net/news/2019/02/21/2626274/d-r-neli-marinova-klanitsite-za-svine-v-oblast-shumen-edinstveni-v-stranata-pismeno-za-zayavili-che-zhelayat-i-mogat-da-kolyat-iztochnobalkanski-svine.html", "text": "Кланиците за свине в област Шумен единствени в страната писмено за заявили, че желаят и могат да колят източнобалкански свине. Това заяви д-р Нели Маринова от ОДБХ, по време на заседанието на Областната епизоотична комисия връзка с констатираното ново огнище на болестта африканска чума по свинете в с. Повеляново, община Девня, предаде репортер на  Радио „Фокус“ - Шумен . „Източнобалканската свиня е с определен риск поради специфичния начин на отглеждане и трябва да се спазват допълнителни условия и изисквания при осъществяване на такова клане“, уточни д-р Маринова. Тя представи задължителните мерки при движение на живи животни към кланиците. В областта има регистрирани две кланици за свине, както и кланичен пункт, който е на територията на голям свинекомплекс  от промишлен тип, като там колят само собствени животни. Д-р Маринова посочи, че месо, субпродукти, кожи и др. се пускат за консумация, едва след като от закланите свине се потвърдят отрицателни резултати за заболяване.  \r\nД-р Наташа Баева от ОДБХ представи епизоотичната обстановка и разпространяването на заболяването до момента. Тя отбеляза, че от първият констатиран у нас случай на АФЧС в с. Тутракнци през август миналата година до сега, огнищата са основни при диви прасета- едно при домашни и пет при диви. Д-р Баева отбеляза, че и в редица европейски страни заразата е установена основно в дивата природа, с изключение на Румъния- там има 1208 огнища при домашни и 255 при диви свине. Областната епизоотична комисия при десет мерки за предотвратяване на възникване на болестта на територията на област Шумен. До 26 февруари трябва да се свикат общинските епизоотични комисии. Ще се извършват проверки от представители на ловно-рибарските дружества и държавните лесничейства за наличие на болни и умрели източнобалкански диви свине и при откриване на болни животни ще се сигнализира в ОДБХ - Шумен. Планирани са разяснителни кампании и обучения на ловците във връзка с предприемане на мерки за биосигурност и предотвратяване проникването на вируса в населените места. Засилен ще бъде ветеринарномедицинският контрол в свиневъдните обекти за спазване мерките за биосигурност и клиничен надзор в тези обекти, като при възникване на съмнение ще се вземат проби за анализ. Мерките предвиждат да не се допуска излизане на свине по улици и сметища и изхранване с кухненски отпадъци, както и изхвърляне на кухненски отпадъци по сметища, улици и около селата, контрол за което се възлага на кметовете на населените места и Регионалната инспекция по околната среда и водите. При съмнение за повишена смъртност на свине в населените места незабавно трябва да се уведомява Областната дирекция по безопасност на храните. Ще бъде осъществяван постоянен контрол и налагане на санкции при установяване на нерегламентирано отглеждане на свине в стопанства тип „заден двор“, както и ще се извършва контрол от органите на МВР и официалните ветеринарни лекари върху нерегламентираното движение на свине на територията на областта. \r\nИвелина ИВАНОВА", "date": "2019.02.21", "title": "Д-р Нели Маринова: Кланиците за свине в област Шумен единствени в страната писмено за заявили, че желаят и могат да колят източнобалкански свине"}
{"url": "http://www.focus-news.net/news/2019/02/21/2626299/blagoevgrad-bez-zabavyane-se-osashtestvyava-preminavaneto-prez-gkpp-ilinden.html", "text": "Без забавяне се осъществява преминаването през ГКПП „Илинден“. Това съобщиха за  Радио „Фокус“ - Пирин  от Гранична полиция. Нормално се извършва преминаването през ГКПП „Кулата“. Без проблеми се осъществява преминаването и на ГКПП „Златарево“. \r\nНатали СТЕФАНОВА", "date": "2019.02.21", "title": "Благоевград: Без забавяне се осъществява преминаването през ГКПП „Илинден“"}
{"url": "http://www.focus-news.net/news/2019/02/21/2626300/georgi-georgiev-kmet-na-dalgopol-do-dni-zapochvame-remont-na-shest-ulitsi-v-obshtata-i-na-edna-v-s-tsonevo.html", "text": "До дни започваме ремонт на шест улици в Дългопол и на една в с. Цонево. Средствата са осигурени по Програмата за развитие на селските райони, информира кметът на Дългопол Георги Георгиев на провелата се среща на организацията на ГЕРБ в общината, съобщиха от пресцентъра на  ПП ГЕРБ – Варна . По думите му европрограмите са важен механизъм за осигуряване на инвестиции, които да подобряват средата за живот в населените места. „Стараем се да привличаме европейско финансиране за обновяване на инфраструктурата, за което имаме и съответната проектна готовност”, увери Георгиев. Той информира, че очаква зелена светлина за европроектите за изграждане на модерен парк със спортни съоръжения на ул. „Никола Обретенов”, а също и за ремонт и саниране на административна сграда „Б” на общината и на Многофункционална сграда „Младост” в Дългопол. „Разчитаме да получим европейски средства и за планираната реконструкция и ново обзавеждане на СУ „Св. Климент Охридски” в града. Чрез проект към Предприятието за управление на дейностите по опазване на околната среда пък имаме амбицията да изградим канализационна мрежа на седем улици в Дългопол”, допълни още кметът. Той изтъкна, че чрез реализираните от общината социални проекти европейската солидарност гарантира и сериозна подкрепа за хората в неравностойно положение – възможности за заетост, развитие на социално предприемачество, адаптиране на работни места за хора с увреждания, осигуряване на обучения за повишаване на уменията. „За втора поредна година предоставяме социални услуги на 78 потребители с трайни увреждания или невъзможност за самообслужване. Чрез Фонда за европейско подпомагане на най-нуждаещите се лица топъл обяд получават 100 души, сред които социално слаби и самотно живеещи”, припомни Георги Георгиев. Той изказа благодарност за подкрепата на правителството на премиера Бойко Борисов. „Със съдействието на държавата инвестираме в ремонта на около 3 км улици в град Дългопол, както и на още 8 км пътни отсечки в селата Аспарухово, Лопушна, Медовец, Цонево, Партизани и Поляците, където старата асфалтова настилка е силно компрометирана. Общата стойност на реконструкцията е 1,7 млн. лв., които не бихме могли да отделим от бюджета на общината”, заяви кметът. Той бе категоричен, че икономическият растеж и стабилността в държавата са важна предпоставка за развитието на общините. „В резултат на доверието, с което се ползват в Европа правителството и представителите на ГЕРБ в европейските институции, гласът на България се чува в ЕС. Силните външнополитически позиции на страната ни са безспорен факт, който ни носи само позитиви. Именно на тези силни позиции дължим и решението за сериозен ръст на евросредствата за България през следващия програмен период. Това означава повече инвестиции в регионално развитие, инфраструктура, околна среда и заетост, по-ускорени стъпки към високия стандарт на живот, който всички искаме да има у нас и в частност във всяка от българските общини”, заключи Георгиев, коментирайки предстоящите евроизбори в качеството си на ръководител на ГЕРБ – Дългопол.", "date": "2019.02.21", "title": "Георги Георгиев, кмет на Дългопол: До дни започваме ремонт на шест улици в общата и на една в с. Цонево"}
{"url": "http://www.focus-news.net/news/2019/02/21/2626302/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще ви срещнем председателя на Общинския съвет в Дупница Емил Гущеров. С него ще разговаряме за състоянието на общинската болница в града. Поводът е, че правителството отпусна 30 милиона лева за допълнителни разходи на общинските и областните болници, психиатрите и спешните отделения в България.  \r\nВ минутите на предаването ще разговаряме и с Боряна Сапунджиева, организатор на международната конференция за трансгранично сътрудничество между общините Дупница и Крива Паланка.  \r\nСамо преди два дни в дупнишкото село Яхиново беше открита мраморна плоча в памет на Апостола на свободата – Васил Левски. Това е повод да ви срещнем с кмета на населеното място Софка Скоклева, която ще ни запознае и с историята на местното читалище „Пробуда”, отбелязващо своя 80-годишен юбилей.  \r\nКакво показват резултатите от археологическото проучване на раннохристиянската базилика при църквата „Свети Спас” в село Червен брег ще научим от научния ръководител на обекта д-р Светла Петрова от Българската академия на науките. \r\nТелефона в студиото е 078/ 55 18 50. Имейлът ни е kustendil@focus-news.net. Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.02.21", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/02/21/2626301/kardzhali-rayonnata-prokuratura-v-momchilgrad-razsledva-sluchay-na-kazana-za-samorazprava-otpravena-ot-patsient-kam-feldsher-ot-filial-na-speshna-pomosht.html", "text": "С постановление на Районната прокуратура в Момчилград в РУ - Кирково е започната проверка по случай на отправена закана за разправа с длъжностно лице – фелдшер във Филиал на Спешна помощ, при посещение на адрес в село Дюлица на 13 февруари. Това съобщиха от  ОДМВР - Кърджали . Работата по случая продължава група „Охранителна полиция“ в управлението.", "date": "2019.02.21", "title": "Кърджали: Районната прокуратура в Момчилград разследва случай на казана за саморазправа, отправена от пациент към фелдшер от Филиал на Спешна помощ"}
{"url": "http://www.focus-news.net/news/2019/02/21/2626304/korabi-ot-vtorata-postoyanna-protivominna-grupa-na-nato-shte-posetyat-varna.html", "text": "Кораби от Втората постоянна противоминна група на НАТО (SNMCMG 2) ще посетят Морска гара Варна от 22 до 25 февруари 2019 г. Това съобщиха от пресцентъра на  Министерство на отбраната . Групата включва кораби от Военноморските сили (ВМС) на Германия (FGS WERRA), ВМС на Турция (TCG AKCAKOCA), ВМС на Румъния (ROS LT LUPU DINESCU) и ВМС на България – минен ловец Цибър. Целта на съвместното плаване на корабите от Алианса е да се подобри оперативната съвместимост и подготовката на многонационалното съединение при прилагане на процедурите и стандартите на НАТО, да развие военната готовност на участващите сили и да допринесе за морската сигурност в Черно море.  \r\nЗа времето на развръщането на групата в Черно море са предвидени визити в пристанищата Варна и Констанца, както и участие в противоминното учение „Посейдон” от 1 до 8 март. \r\nКомандир на групата кораби е капитан ІІ ранг Мартин Шварц. Командир на кораб за управление WERRA е капитан ІІІ ранг Робърт Леман, командир на минен ловец AKCAKOCA - капитан ІІІ ранг Мерич Кобак, командир на базов миночистач LT LUPU DINESCU - капитан ІІІ ранг Йонут Диакону и командир на минен ловец „Цибър“ - капитан ІІІ ранг Лъчезар Иванов. На 22 февруари 2019 г. командирът на групата, придружен от командирите на кораби, ще се срещне с кмета на Община Варна и със заместник-командира на Флотилия бойни и спомагателни кораби. \r\nКорабите от Втората постоянна противоминна група на НАТО ще застанат на Морска гара - Варна. На 23 и 24 февруари, събота и неделя, те ще бъдат отворени за посещение от граждани и гости на гр. Варна, всяка сутрин от 10.00 до 12.00 часа и следобед от 14.00 до 16.00 часа. При качването на корабите на посетителите ще бъде извършвана проверка от органите на служба „Военна полиция”.", "date": "2019.02.21", "title": "Кораби от Втората постоянна противоминна група на НАТО ще посетят Варна"}
{"url": "http://www.focus-news.net/news/2019/02/21/2626297/api-vazstanoveno-e-dvizhenieto-po-pat-i-5-ruse-byala.html", "text": "Възстановено е движението по път I-5 Русе – Бяла. Това съобщиха от пресцентъра на", "date": "2019.02.21", "title": "АПИ: Възстановено е движението по път I-5 Русе – Бяла"}
{"url": "http://www.focus-news.net/news/2019/02/21/2626303/alsat-m-makedoniya-prokuraturata-shte-razshiri-iskaneto-za-ekstradirane-na-gruevski-i-boshkovski.html", "text": "Прокуратурата за организирана престъпност и корупция ще поиска разширяване на искането за екстрадиране на бившия премиер Никола Груевски, който след бягството си от Македония получи убежище в Унгария, предава излъчващият на албански език скопски телевизионен канал  „Алсат-М“ . \r\nНа пресконференция на Прокуратурата Любомир Йовески и ръководителя на Прокуратурата за организирана престъпност Вилма Русковска обявиха, че същото ще бъде поискано за заподозрения в разследването за „кървавия четвъртък“ Никола Бошковски, избягал в Гърция. \r\nПо случая са заподозрени Владимир Атанасовски, бивш директор на Управлението за сигурност и разузнаване, който вече е в ареста, Миле Янакиески и Спиро Ристовски, на които също бе наложена мярка за задържане за срок от 30 дни. Двамата са отведени в ареста в Шутка. Заподозрян е и бившият председател на парламента Трайко Веляноски, който не получи мярка за задържане поради парламентарен имунитет. \r\nИскането за лишаването му от него вече е внесено в Събранието.  Тереза Герова", "date": "2019.02.21", "title": "„Алсат-М“ (Македония): Прокуратурата ще разшири искането за екстрадиране на Груевски и Бошковски"}
{"url": "http://www.focus-news.net/news/2019/02/21/2626305/lokhiyd-martin-obsazhda-vazmozhnosti-za-satrudnichestvo-s-balgarskata-akademiya-na-naukite.html", "text": "„Локхийд Мартин“ обсъжда възможности за сътрудничество с Българската академия на науките. Това съобщиха от пресцентъра на  компанията . С напредването на процеса по придобиване на боен самолет Ф-16, представители на производителя „Локхийд Мартин“ посетиха Българската академия на науките, за да обсъдят възможности за бъдещо партньорство.  \r\nДелегацията на „Локхийд Мартин“, водена от Джонатан Хойл, главен изпълнителен директор за Европа, фокусира вниманието на домакините върху позицията на компанията като световен технологичен лидер, посветен на развитието на следващото поколение учени, инженери и иноватори – визия, която се споделя и от Българската академия на науките. \r\n„Всеки ден нашите 105 000 служители отиват на работа с една цел – да спомогнат за изпълнението на мисиите на нашите клиенти. От защитата на гражданите до разширяването на границите на науката в области като далечния космос, свръхзвуковите оръжия, изкуствения интелект и машинното обучение, тези мисии са сред най-сложните и предизвикателни в света,“ заяви г-н Хойл. \r\n„Нашите интереси се простират отвъд аеронавтиката и с интерес се запознахме по-подробно с работата на Българска академия на науките в области като киберсигурност, роботика, иновативни сензори и технологии, които намират приложение не само в областта на отбраната и сигурността, но и в реалната икономика.“ \r\nЗакупуването на изтребители Ф-16 за българските ВВС ще бъде катализатор на дългосрочно стратегическо партньорство в България, което ще развие таланти в науката и инженерството, необходими, за да бъдат посрещнати предизвикателствата на 21 век. \r\n„Локхийд Мартин“ разглежда Българската академия на науките и нейните възможности в области като проучване и развитие в отбраната, сигурността и космоса, като важен партньор в един свят, където технологиите се развиват с безпрецедентна скорост. \r\nСамолетите Ф-16 Блок 70 за България, най-новата и най-усъвършенствана версия на знаменития еднодвигателен изтребител на  НАТО, ще бъде произвеждан в завода на „Локхийд Мартин“ в Южна Каролина, САЩ. \r\nВ допълнение на намерението си за партньорство с БАН, „Локхийд Мартин“ потвърждава ангажимента си за предоставяне на икономически и промишлени ползи за България във връзка с придобиването на Ф-16 Блок 70. Това ще донесе реални ползи за страната, като подкрепи суверенитета, споделянето на технологии и подпомогне местната заетост. \r\nТо ще допринесе за националната сигурност на България, ще създаде дългосрочна възможност за развитие на българските военновъздушни сили както и ще даде други предимства на въоръжените сили на страната. С напредването на процеса по придобиване „Локхийд Мартин“ работи с правителствата на България и Съединените щати за идентифициране на възможностите за намаляване на разходите за Ф-16 блок 70.  \r\nЗа Lockheed Martin \r\n„Локхийд Мартин“, базирана в Бетесда, щат Мериленд, САЩ, е глобална отбранителна и космическа компания с близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги.", "date": "2019.02.21", "title": "„Локхийд Мартин“ обсъжда възможности за сътрудничество с Българската академия на науките"}
{"url": "http://www.focus-news.net/news/2019/02/21/2626296/sergey-tsvetarski-nsi-vav-vaprosnika-za-prebroyavaneto-na-naselenieto-prez-2021-g-za-pola-shte-ima-dva-vazmozhni-otgovora-mazh-i-zhena.html", "text": "Във въпросника за преброяването на населението през 2021 г. за пола ще има два възможни отговора – мъж и жена. Това каза председателят на НСИ Сергей Цветарски по време на брифинг в Народното събрание след приемането на Закона за преброяването на населението и жилищния фонд в Република България, предаде репортер на  Агенция „Фокус“ . Попитан дали във въпросника за преброяването ще има въпрос за определяне на социалния пол на анкетирания Цветарски обясни, че от НСИ наблюдават биологичния пол, а не различни негови разновидности, тълкувания и т.н. „Съгласно регламентите на ЕС, включително регламентите за използваните класификации, възможните разновидности на пола са две – мъж/жена“, допълни Цветарски.  \r\nДеница КИТАНОВА", "date": "2019.02.21", "title": "Сергей Цветарски, НСИ: Във въпросника за преброяването на населението през 2021 г. за пола ще има два възможни отговора – мъж и жена"}
{"url": "http://www.focus-news.net/news/2019/02/21/2626308/nezhdie-akif-zamestnik-kmet-na-obshtina-kirkovo-maloletni-i-nepalnoletni-detsa-ot-tsentara-za-nastanyavane-ot-semeen-tip-v-krumovgrad-sa-s-risk-za-izvarshvane-na-narusheniya.html", "text": "Малолетни и непълнолетни деца от Центъра за настаняване в Крумовград са с риск за извършване на нарушения. Това каза за  Радио „Фокус“  Неждие Акиф, заместник-кмет на Община Кирково и председател на Местната комисия за борба срещу противообществените прояви на малолетните и непълнолетните, която коментира резултатите за изминалата 2018 година. На заседание в Община Крумовград Местната комисия за борба срещу противообществените прояви на малолетните и непълнолетните (МКБППМН) в Крумовград е провела годишното си отчетно заседание в присъствието на представители на Общината, Дирекция „Социално подпомагане“, Районно управление - Крумовград, училищни ръководства, социални услуги в общината, обществените възпитатели към комисията и представител на Районна прокуратура - Крумовград. Годишният отчет, представен от секретаря на комисията, е с акцент върху основните моменти от дейността на МКБППМН за постигането на трайни резултати в превенцията на детската престъпност и корекция на рисковото поведение сред децата. \r\nПрез 2018 г. са разгледани 25 възпитателни дела за извършени противообществени прояви от малолетни и непълнолетни. Децата правонарушители са 22, от които 9 деца са в малолетна възраст и 13 са непълнолетни. Най-много нарушения като кражби и бягствата от дома са извършени в Центъра за настаняване от семеен тип в Крумовград.  \r\n22 са възпитателните дела, разгледани за управление на МПС без правоспособност. Спрямо нарушителите - 8 момичета и 14 момчета, са предприети възпитателни мерки за поправяне на поведението. Местната комисия  организира и синхронизира дейността си с всички органи, институции, организации и структури на територията на общината и областта, ангажирани с превенцията на асоциалните прояви на малолетните и непълнолетните, с опазване живота, здравето и правата на децата и защита на техните интереси. \r\nВажна част от работата на комисията е превантивната дейност, която обхваща реализиране на различни образователни и възпитателни мероприятия с деца.  \r\nДетска педагогическа стая при РУ - Крумовград е организирала 46 лекции и беседи, в изпълнение на Национална програма „Работа на полицията в училищата“. Общо 5 са били информационни срещи и презентации с младежите към БМЧК и Общински съвет по Наркотични вещества в областния град - в училищата на територията на общината, обучения на 52 педагогически специалисти в системата на предучилищното и училищно образование и социални работници от социалните услуги в общината. Редовни консултации на провинили се деца и техните родители се осъществяват в Центъра за обществена подкрепа Крумовград, а също и обучения по психо-социална подкрепа и посещения на образователни обекти с децата от Центъра за НЦТ. \r\nДарина ДЕЕНИЧИНА", "date": "2019.02.21", "title": "Неждие Акиф, заместник-кмет на Община Кирково: Малолетни и непълнолетни деца от Центъра за настаняване от семеен тип в Крумовград са с риск за извършване на нарушения"}
{"url": "http://www.focus-news.net/news/2019/02/21/2626311/shumen-zadarzhan-e-33-godishen-mazh-ot-selo-lyatno-za-nezakonna-lihvarska-deynost.html", "text": "Задържан е 33-годишен мъж от село Лятно за незаконна лихварска дейност. Подробности за акцията оповестиха на пресконференция ст. комисар Ялчън Расим, директор на ОДМВР, и окръжният прокурор Маргарита Георгиева, предаде репортер на  Радио „Фокус“ - Шумен .  Преди време в ОДМВР е получен сигнал за лице на 33 години от с. Лятно, извършващо незаконна лихварска дейност. Образувана е проверка и до съдебно производство. В ранните часове на 20 февруари са проведени процесуално-следствени действия в имота, в който е живял. Там са открити вещи и документи, съотносими към лихварска дейност - 31 банкови карти, 11 чужди документа за самоличност, 13 мобилни телефона, 7 преносими компютри, джип с навигация, три таблета, три тефтера с опис на имена, адреси, суми и лихви, като най-ранният запис е от 2013 година. Открити са 28 920 лв., два метал детектора, четири газови пистолета, патрони, празен кочан с фактури с печат, десетки златни накити, нотариални актове, 22 ипотечни договора, записани заповеди, мотопеди, мотоциклети и коли. Мъжът с инициали А.А. не е криминално проявен. Работата по случая продължава. \r\nИвелина ИВАНОВА", "date": "2019.02.21", "title": "Шумен: Задържан е 33-годишен мъж от село Лятно за незаконна лихварска дейност"}
{"url": "http://www.focus-news.net/news/2019/02/21/2626306/kohavision-ktv-es-otricha-vodeneto-na-tayni-pregovori-mezhdu-vuchich-i-tachi.html", "text": "Мая Кочиянчич, говорител на върховния представител на Европейския съюз по външните въпроси и политиката за сигурност Федерика Могерини, заяви пред Kohavision  (KTV) , че не се водят тайни преговори между президентите на Косово и Сърбия, Хашим Тачи и Александър Вучич.  \r\nСъгласно думите й, Прищина следва да отмени 100-процентните мита за внос на сръбски стоки, за да бъде възобновен диалогът за нормализиране на двустранните отношения с Белград. \r\n„Не съм виждала изявлението на министър-председателя, но всеки път, когато има срещи на ниво президенти, обявяваме това по-рано. Нашият фокус е да работим по правно обвързващо споразумение, което би разрешило открити въпроси и което би било приемливо и за двете страни, в съответствие с международното право и прието от международната общност ”, подчерта Кочиянчич. Запитана дали има проект на споразумение между двамата президенти, Кочиянчич заяви, че „работата продължава\".  \r\nПремиерът на Косово Рамуш Харадинай обвини по-рано тази седмица Могерини, че под нейната егида се провеждат тайни преговори между Косово и Сърбия. Тереза Герова", "date": "2019.02.21", "title": "Kohavision (KTV): ЕС отрича воденето на тайни преговори между Вучич и Тачи"}
{"url": "http://www.focus-news.net/news/2019/02/21/2626307/kameliya-neykova-tsik-segashniyat-sastav-na-komisiyata-prodalzhava-podgotovkata-za-evroizborite-do-iztichane-na-mandata.html", "text": "Сегашният състав на ЦИК продължава подготовката за евроизборите до изтичане на мандата. Това каза пред журналисти говорителят на Централната избирателна комисия Камелия Нейкова, предаде репортер на  Агенция „Фокус“ . \r\nНа въпрос дали сегашната ЦИК продължава да се готви за евроизборите, Нейкова обясни, че ЦИК в този си състав още от края на миналата година подготвя изборите за членове на Европейския парламент. „Изборният кодекс е такъв, какъвто е към момента, така че организацията се прави по тези разпоредби. Нашият мандат е до 21 март, така че ние си вършим работата по организация на изборите“, заяви тя. \r\nНейкова посочи, че не за първи път няколко месеца преди избори има неясноти в правилата, по които ще се провеждат. „Не за първи път промени в изборното законодателство се правят в последния момент. И нашият състав неведнъж е изправян в такава ситуация. Благодарение на това, че голяма част от членовете на ЦИК имат опит в провеждане на избори, ние се справяме. Голяма част от нашия състав бяха хора от предходни избирателни комисии, така че когато има приемственост и когато всичко е по правилата на закона, мисля, че всеки един състав би могъл да се справи. Ние също започнахме на 21 март 2014 г. – два месеца преди евроизборите, и мисля, че успяхме да се справим с тяхното провеждане“, коментира тя. \r\nЦветилена СИМЕОНОВА", "date": "2019.02.21", "title": "Камелия Нейкова, ЦИК: Сегашният състав на Комисията продължава подготовката за евроизборите до изтичане на мандата"}
{"url": "http://www.focus-news.net/news/2019/02/21/2626294/velislava-krasteva-dps-nyama-dogovorka-s-dps-kamo-li-ultimatum-koyato-da-e-obvarzala-edno-ili-drugo-glasuvane-v-narodnoto-sabranie.html", "text": "Няма договорка с ДПС, камо ли ултиматум, която да е обвързала едно или друго гласуване в Народното събрание, каза в обзора на деня на  Радио „Фокус“  „Това е България“ Велислава Кръстева, народен представител и член на Централния съвет на ДПС. Според нея не е изненада, че във всяка криза една или друга политическа партия се опитва да си измие ръцете с ДПС. Кръстева потвърди, че при преговорите с ГЕРБ от ДПС са изразили позиция, засягаща няколко основни изменения в Изборния кодекс, между които увеличаването на прага на преференциалния вот и определи като много по-важно за тях снемането на условието за уседналост, което да даде възможност на 2 милиона български граждани да упражнят правото си на глас. „Обаче, това наше предложение беше преодоляно със съвместно гласуване между БСП и ГЕРБ, забележете. И тук питам аз, имаше ли някаква задкулисна договорка между БСП и ГЕРБ - тези иначе непримирими противници – за това да отнемат правото на глас на 2 милиона български граждани зад граница и защо? Може би защото нито едните, нито другите разчитат на тяхната подкрепа. Може би защото тук те имат единомислие и съгласие, че това са 2 милиона гласа, от които те - грубо казано - няма да получат нищо или поне ще получат пренебрежимо малко. И защо когато БСП напуска Народното събрание с аргумента, че повишаването на прага, с който може да се избират преференциално кандидати за общински съветници, народни представители, европейски депутати, е нарушаване на някакъв вид право? Защо те не бият високо тъпана за това, че е отнето правото на глас на 2 милиона български граждани и впрочем защо те гласуваха „за“ това да бъдат отнети тези 2 милиона гласа? Това е въпрос, който аз поставям и пред Омбудсмана, призван да защитава правата на всички български граждани. Защото г-жа Манолова няма тази чувствителност за това, че 2 милиона български граждани няма да могат да гласуват и това стана, както казах вече, с гласовете едновременно на ГЕРБ и БСП“, каза Кръстева. \r\nЗа Велислава Кръстева срещу предложените от ДПС промени в Изборния кодекс става дума за договорки между ГЕРБ и БСП и определи като озадачаваща липсата на гражданска и медийна активност по поставянето на въпросите за отпадане на уседналостта и възможността за агитация на език, различен от българския, при условията на преводач. \r\nЦоня СЪБЧЕВА", "date": "2019.02.21", "title": "Велислава Кръстева, ДПС: Няма договорка с ДПС, камо ли ултиматум, която да е обвързала едно или друго гласуване в Народното събрание"}
{"url": "http://www.focus-news.net/news/2019/02/21/2626313/vyara-aleksieva-rayonna-prokuratura-varna-79-godishna-zhena-e-zadarzhana-za-uchastie-v-telefonna-izmama-za-7-000-lv.html", "text": "79-годишна жена е задържана за участие в телефонна измама за 7 000 лв. Жената е от Варна и се казва Веселинка М.Р. Тя е задържана вчера при съвместна акция на Районната прокуратура и Областната дирекция на МВР. Пенсионерката е участвала като „муле“ в телефонна измама, а за „жертва“ случайно е бил нарочен прокурор от града. Това каза на извънредна пресконференция днес, говорителят на Районната прокуратура във Варна Вяра Алексиева, предаде репортер на  Радио „Фокус“ – Варна . Алексиева посочи, че задържаната жена е трябвало да получи от прокурора 7 000 лева, които щели да послужат за операция на дъщеря му. Извършителката е заловена при специална акция на органите на реда. Според Вяра Алексиева всичко започва вчера около 10.05 часа. В кабинета на прокурора звъни мъж, който се представя за полицай. Прозвъняването е от румънски оператор и това кара служителя на държавното обвинение да се усъмни, че може да става въпрос за телефонен измамник. При започване на разговора действително се установява, че става въпрос за измама. Мнимият полицай казал, че ще „протектира“ жертвата, но той трябва стриктно да изпълнява нарежданията. Прокурорът веднага уведомява колегите си и се свързват с полицията. По време на разговора измамникът го разпитва обстойно с колко пари разполага в дома си и в банката. Прокурорът от своя страна казва, че има 7 000 лева. Тогава представящият се за полицай започва подробно да му обяснява как да се държи в банката, за да не се заподозре нещо. Междувременно прокурорът е потърсен от второ лице – лекар, който му обяснява, че дъщеря му е претърпяла катастрофа и при спешна операция се е наложило да ѝ бъдат поставени златни пирони. Измамникът добавя, че за тази операция трябва да се дадат спешно 30 000 евро. „Жертвата“ казва, че не разполага с толкова пари, в резултат на което, се започват заплахи. Прокурорът се съгласява да даде 7 000 лева. Преговорите продължават около 5 часа.  \r\nОколо 18.00 часа, благодарение на бързата реакция на ОДМВР, зад сградата на Централна поща са разположени полицейски екипи, където е избран произволният адрес за даване на седемте хиляди лева. При подаването на плика, в който са прибрани брошури вместо пари, е заловена и жената, изпратена от „ало“ измамника да прибере сумата. Тя е с повдигнато обвинение за опит за измама със съучастие и е задържана с постановление на Районната прокуратура за до 72 часа. Към този момент основният извършител не е установен. Според прокурор Алексиева е претърсен домът на задържаната. В него са открити 5 000 лева от реализирана измама в град Девня. \r\nСияна БУХЛАРСКА", "date": "2019.02.21", "title": "Вяра Алексиева, Районна прокуратура - Варна: 79-годишна жена е задържана за участие в телефонна измама за 7 000 лв."}
{"url": "http://www.focus-news.net/news/2019/02/21/2626310/zapochna-sreshtata-na-predstavitelite-na-visshiya-advokatski-savet-s-predsedatelya-na-parlamenta-tsveta-karayancheva-predsedatelya-na-pg-na-gerb-tsvetan-tsvetanov-i-dans.html", "text": "Започна срещата на представителите на Висшия адвокатски съвет с председателя на парламента Цвета Караянчева, председателя на ПГ на ГЕРБ Цветан Цветанов и ДАНС, предаде репортер на  Агенция \"Фокус\" . Срещата е инициирана от ПГ на ГЕРБ и се провежда в кабинета на председателя на парламента Цвета Караянчева. В нея участва председателя на ДАНС Димитър Георгиев. Поводът на разговорите са протестите на адвокатите срещу промените в Закона за мерките срещу изпирането на пари.  \r\nДеница КИТАНОВА", "date": "2019.02.21", "title": "Започна срещата на представителите на Висшия адвокатски съвет с председателя на парламента Цвета Караянчева, председателя на ПГ на ГЕРБ Цветан Цветанов и ДАНС"}
{"url": "http://www.focus-news.net/news/2019/02/21/2626293/sadat-ostavi-v-aresta-dimitar-zhelyazkov.html", "text": "Апелативният специализиран съд остави в ареста Димитър Желязков - Митьо Очите, предаде репортер на  Агенция „Фокус“ . Магистратите не уважиха  исканията на защитата на Желязков за домашен арест и изготвяне на съдебно-медицинска експертиза за точното му здравословно състояние. \r\nПред съда Желязков поиска да бъде пуснат под домашен арест или да бъде прегледан и заяви: „Аз не искам да ме пускате, а да ме прегледате“. Той допълни, че наистина има здравословни проблеми и, че властите в Турция са се грижили по-добре за него, отколкото тук. \r\nИскането на адвоката му Илиян Василев бе мярката на Желязков да бъде заменена с по-лека - домашен арест, или ако най-тежката „задържане под стража“ бъде потвърдена, то тя да бъде изтърпявана в болницата към Централния софийски затвор или друго лечебно заведение. „Димитър Желязков е всенароден любимец и винаги преди избори започва дело срещу него“, подчерта адв. Василев. \r\n„Не отива на добре правосъдието, щом по този начин се третират правата на гражданите“, коментира той и подчерта, че Желязков никога не е правил и минимални опити да се укрива при предишните дела срещу него и няма реална опасност да извърши престъпление. \r\nСпоред прокурора по делото Николай Христов наличните документи за здравословното състояние на Димитър Желязков сочат, че то е задоволително и не предполага спешно приемане или лечение в болница. По думите му никой не му е отнел правото да се изследва и експертиза може да бъде направена, когато започне разследващата част по делото, но няма спешна необходимост за изготвянето ѝ. \r\nСъдът счете, че обвиненията към Желязков са за тежки престъпления и има опасност той да извърши други, ако бъде пуснат от ареста. Въззивният състав не се съгласи с възражението на защитата, че Димитър Желязков е обвинен само за подбудителство и помагачество на база на свидетелски показания, които се основават само на чутото от други лица. Според съда наистина не е на лице опасност Желязков да се укрие, но има риск да извърши ново престъпление. Според магистратите няма пречка да му бъде оказвана медицинска помощ в условията на ареста. Именно затова Апелативният съд постанови, че не сезира основание за отмяна на мярката на Специализирания съд от 16 февруари 2019 г. Решението на съда е окончателно и не подлежи на обжалване. \r\nВесела АЛЕКСАНДРОВА", "date": "2019.02.21", "title": "Съдът остави в ареста Димитър Желязков"}
{"url": "http://www.focus-news.net/news/2019/02/21/2626315/die-abendzeitung-dvama-dushi-sa-zaginali-pri-strelba-v-myunhen-zadeystvana-e-mashtabna-politseyska-operatsiya.html", "text": "Двама души са загинали при стрелба на строителна площадка край кметството в баварската столица Мюнхен, съобщава германският вестник  Die Abendzeitung . \r\nИнцидентът се е случил в сутрешните часове на деня, около 8:50 часа местно време (9:50 часа българско време). След постъпването на сигнала на място е изпратен голям полицейски контингент, който бързо е привел ситуацията под контрол.  \r\nПолицията задейства „концепцията си за животозастрашаваща оперативна ситуация“, тежко въоръжени служители на правоохранителните органи са били разположени в района, използван е също и хеликоптер за наблюдение от въздуха.  \r\nПолицията е открила двама загинали. Предполага се, че единият от двамата е стрелял срещу другия, след което се е самоубил. На мястото е открито и оръжието, с което е произведена стрелбата.  \r\nУточнява се, че няма опасност за населението.  \r\nстроителен контейнер. Включително предполагаемия стрелец и виновник. Полицията смята, че виновникът е застрелял втория мъж и след това се е съдил. Полицаите също открили предполагаемото оръжие за убийство - пистолет. \"Когато пристигнаха служителите, двамата мъже вече бяха мъртви\", каза говорителят на полицията Свен Мюлер. Нямаше опасност за населението. \r\nВсе още не е ясно кои са мъртвите и как се отнасят помежду си. Тереза Герова", "date": "2019.02.21", "title": "Die Abendzeitung: Двама души са загинали при стрелба в Мюнхен, задействана е мащабна полицейска операция"}
{"url": "http://www.focus-news.net/news/2019/02/21/2626318/smolyan-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.21", "title": "Смолян: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/21/2626314/haskovo-27-godishen-mazh-e-zadarzhan-za-obidi-i-agresivno-povedenie-kam-politsay.html", "text": "27-годишен мъж е задържан за обиди и агресивно поведение към полицай. Това съобщиха от пресцентъра на  МВР . За телесна повреда на полицай е задържан 27-годишен хасковлия. На 20 февруари в 22.20 часа бил получен сигнал за вдигане на шум в жилище в града. Веднага към адреса бил насочен автопатрул. На място бил установен мъж във видимо нетрезво състояние, който насочил обидите и агресивното си поведения към униформените и категорично отказал да изпълнява нарежданията им. Това довело до употребата на физическа сила за задържането му. При воденето му към патрулния автомобил, мъжът продължил да буйства и ударил с глава единия от полицаите, а по-късно към сградата на управлението – отново му посегнал с крак. По случая е  образувано бързо производство по чл.131 от НК.", "date": "2019.02.21", "title": "Хасково: 27-годишен мъж е задържан за обиди и агресивно поведение към полицай"}
{"url": "http://www.focus-news.net/news/2019/02/21/2626316/blagoevgrad-sdruzhenie-mlad-planinar-organizira-izlozhba-za-initsiativata-da-pishem-na-kirilitsa-shte-zabravim-li-balgarskiya-eziki-po-povod-denya-na-maychiniya-ezik.html", "text": "Сдружение „Млад планинар“ организира изложба за инициативата „Да пишем на кирилица! Ще забравим ли българския език?“ по повод Деня на майчиния език. Това каза за  Радио „Фокус“ - Пирин  Гергана Сандъкчиева от Сдружение „Млад планинар“. Тя обясни, че това е една тема, която обсъждат много отдавна, тъй като все по-често им прави впечатление използването на чуждици главно сред тинейджърите, както и масовото писане на латиница в социалните мрежи. „Провокирани от това, че забравяме българският език и не можем да се насладим на кирилицата, да я запазим, така както ни е предадена от прадедите ни, решихме да направим тази пътуваща изложба. С нея реално ще покажем превъзходството на кирилицата и ще осмеем така разпознатата сред тинейджърите шльокавица или маймуница, тоест смесица от латински букви и цифри“, коментира Сандъкчиева. По думите ѝ за огромно съжаление все повече българи, главно от младото поколение, не използват кирилица, а масово се използват чуждиците, които неосъзнато започват да се използват и от родителите. Тя подчерта, че това се наблюдава не само в личната комуникация, като чатовете и интернет пространство, а в последно време се използва все по-често и в професионалната кореспонденция. „Решихме с тази пътуваща изложба да провокираме и да предизвикаме интерес от страна на децата. Има вече деца, които в рамките на няколко часа след провеждането на изложбата решиха да сменят името си в социалните мрежи от латински букви с кирилица, въпреки че според тях проблемът в случая е, че с латински букви е по-лесно общуването с деца от други държави“, каза още Гергана Сандъкчиева. \r\nНатали СТЕФАНОВА", "date": "2019.02.21", "title": "Благоевград: Сдружение „Млад планинар“ организира изложба за инициативата „Да пишем на кирилица! Ще забравим ли българския език?“ по повод Деня на майчиния език"}
{"url": "http://www.focus-news.net/news/2019/02/21/2626317/plovdiv-zapochna-remont-na-nadleza-na-bul-hadzhi-dimitar-v-rayon-zapaden.html", "text": "Започна ремонт на надлеза на бул. „Хаджи Димитър“, край Основно училище „Елин Пелин“ в пловдивския район „Западен“. Това съобщи за  Радио „Фокус“ – Пловдив  районният кмет Димитър Колев. „Първоначално ще бъде рехабилитиран участък от 500 квадратни метра от южната страна на булеварда, след което ще се прехвърлим на северната. Този ремонт е планиран още от есента, но изчакахме времето да се оправи, за да може да се работи“, каза кметът на район „Западен“ Димитър Колев. Той припомни, че през последните години в района са възприели практиката да се преасфалтират цели участъци, а не просто да се запълват отделни дупки. По този начин ремонтираната част е значително по-устойчива и издържа по-дълго време. \r\nТони МИХАЙЛОВ", "date": "2019.02.21", "title": "Пловдив: Започна ремонт на надлеза на бул. „Хаджи Димитър“ в район „Западен\""}
{"url": "http://www.focus-news.net/news/2019/02/21/2626312/aleksandar-andreev-tsik-shte-ostavim-vsichko-onova-koeto-sme-napravili-do-momenta-na-sledvashtiya-sastav-na-tsik-za-da-mozhe-da-se-provedat-zakonosaobrazni-evroizbori.html", "text": "На следващия състав на ЦИК ще оставим всичко онова, което сме направили до момента, в който изтича нашият мандат, за да може той да продължи работата и да проведе едни законосъобразни избори за членове на Европейския парламент. Това каза пред журналисти говорителят на Централната избирателна комисия Александър Андреев, предаде репортер на  Агенция „Фокус“ . \r\n„Конкретно в момента по работни групи се обсъждат книжата за изборите, като те ще трябва да бъдат съобразени с последните изменения, ако има такива. Работи се и по изяснителна кампания“, заяви Андреев. \r\nТой посочи, че не би могъл да коментира дали на следващата избирателна комисия ще й е трудно да продължи работата. „Но тя трябва да направи всичко необходимо, за да се проведат изборите. Ние гледаме да може да бъдат организирани изборите, за да може българските избиратели да изразят правото си на глас“, коментира говорителят на ЦИК. \r\nВъв връзка с избора на машини за гласуване Андреев уточни, че по отношение на техническото задание в момента се водят разговори със специалисти в областта. Той уточни, че все още не е ясно дали е по-добре машините да бъдат наети или да бъдат закупени. „Въпросът е както от гледна точка на финанси, така и от гледна точка на софтуер и т.н. Има много въпроси, които тепърва предстои да бъдат решавани и ние работим в тази посока. Но срокът за придобиването на машините трябва да стигне“, коментира още Анреев. \r\nЦветилена СИМЕОНОВА", "date": "2019.02.21", "title": "Александър Андреев, ЦИК: Ще оставим всичко онова, което сме направили до момента, на следващия състав на ЦИК, за да може да се проведат законосъобразни евроизбори"}
{"url": "http://www.focus-news.net/news/2019/02/21/2626309/kathimerini-turtsiya-predpriema-deystviya-za-dobiv-na-petrol-i-gaz-kray-kipar.html", "text": "Турция ще започне да добива петрол и газ близо до Кипър през следващите дни. Това обяви министърът на външните работи на страната Мевлют Чавушоглу, съобщава електронното издание на атинския вестник  Kathimerini , като подчертава, че този ход може да предизвика напрежение със съседните на Турция Кипър и Гърция. \r\nТурция и международно признатото правителство на гръцките киприоти имат припокриващи се претенции за юрисдикция за офшорни проучвания на нефт и газ в Източното Средиземноморие, регион, за който се смята, че е богат на залежи на тези природни ресурси.  \r\n„В следващите дни ще започнем да пробиваме с два кораба около Кипър“, заяви Чавушоглу в реч на бизнес конференция в провинция Айдън в Западна Турция. \r\n„Нека тези, които идват в региона, както и техните компании, да видят, че нищо не може да се направи в този регион без нас. Нищо не може да се направи в Средиземноморието без Турция, няма да позволим това”, увери първият дипломат на Анкара.  \r\nТурция стартира първата си проучвателна мисия с кораба „Фатих“ през октомври миналата година. Втори кораб, който трябваше да оперира в Черно море, бе отклонен към района на Кипър. \r\nСевернокипърската турска република, подкрепяна от Анкара, твърди, че всяко офшорно богатство принадлежи и на нея, като партньор в създаването на Република Кипър през 1960 година. \r\nОстровът е разделен през 1974 г. Безбройните миротворчески усилия се провалиха, а офшорното богатство все повече усложнява преговорите за обединяване на Кипър.  Тереза Герова", "date": "2019.02.21", "title": "Kathimerini: Турция предприема действия за добив на петрол и газ край Кипър"}
{"url": "http://www.focus-news.net/news/2019/02/21/2626321/sport-corriere-dello-sport-nastapi-chasat-na-despodov.html", "text": "Италианските медии направиха детайлен анализ за предстоящия мач на Каляри срещу Сампдория в Серия А, който е в неделя от 13:30 часа. Corriere dello Sport пусна разработка за това как Кирил Десподов може да свърши работа на треньора Роландо Маран. Очаква се българинът да започне като титуляр за първи път, откакто подписа с клуба, тъй като Жоао Педро е наказан за един мач след червения си картон срещу Парма (2:1). Изданието допълва, че оттук нататък бившето крило на ЦСКА трябва да се доказва непрестанно, като срещата с отбора от Генуа е прекрасна възможност той да тръгне по този път. Маран ще пусне в атака Леонардо Паволети и Кирил Десподов, тъй като Сери, Торо и Бирса са аут с травми. Corriere dello Sport пише, че в двата си мача с екипа на сардинци Десподов е доказал, че е играч, който има нужните характеристики да се утвърди в състава на Каляри, а мачът със Сампдория е възможност, която не трябва да бъде пропускана от българина. \r\nВенцислав ДРАГОМАНОВ", "date": "2019.02.21", "title": "Спорт: Corriere dello Sport: Настъпи часът на Десподов"}
{"url": "http://www.focus-news.net/news/2019/02/21/2626320/veliko-tarnovo-vavezhda-se-vremenna-organizatsiya-za-dvizhenieto-vav-vrazka-s-podgotovkata-i-provezhdaneto-na-futbolna-sreshta-na-stadion-ivaylo-na-24-fevruari.html", "text": "Въвежда се временна организация за движението във връзка с подготовката и провеждането на футболна среща на стадион „Ивайло“ на 24 февруари. Това съобщиха от пресцентъра на  Община Велико Търново . Футболната среща е между отборите на ФК „Етър-1924“ и „Локомотив“ - Пловдив. \r\nНа 24 февруари за времето от 08.00 до приключване на спортното събитие се затваря за движение паркингът пред Северен вход на стадион „Ивайло\". От 12.00 до приключване на спортното събитие се затваря за движение ул. „Филип Тотю“ до кръстовището с ул. „Славянска“ до кръстовището с ул. „Бойчо Войвода“.", "date": "2019.02.21", "title": "Велико Търново: Въвежда се временна организация за движението във връзка с подготовката и провеждането на футболна среща на стадион „Ивайло“ на 24 февруари"}
{"url": "http://www.focus-news.net/news/2019/02/21/2626322/montana-67-godishen-mazh-e-zadarzhan-za-telefonna-izmama-na-stoynost-4-000-lv.html", "text": "67 – годишен мъж е задържан за телефонна измама. Това съобщиха от пресцентъра на  МВР . На 13 февруари в РУ - Монтана 73-годишен подал сигнал, че е станал жертва на телефонна измама. Под предлог, че помага на полицията за залавянето на телефонни измамници, мъжът оставил торбичка, съдържаща сумата от 4000 лв., около 2000 евро, златна монета и златни обици в близост до уличен контейнер срещу жилището си. В хода на предприетите съвместни оперативно-издирвателни действия на криминалисти от районните управление в Монтана и Лом в полицейския капан попаднал 67-годишен от  Лом. Част от паричната сума и откраднатите златни накити са намерени и иззети. Вчера мъжът е привлечен в качеството на обвиняем, работа по случая продължава.", "date": "2019.02.21", "title": "Монтана: 67-годишен мъж е задържан за телефонна измама на стойност 4 000 лв."}
{"url": "http://www.focus-news.net/news/2019/02/21/2626319/sds-programata-selfie-otnovo-izvadi-na-dneven-red-temata-za-tretiya-pol.html", "text": "Програмата SELFIE отново извади на дневен ред темата за „третия пол“. Това се посочва в  позиция на Съюза на демократичните сили  по повод програмата SELFIE, разработена от Европейската комисия за насърчаване на иновативното образование и разпространена от МОН в 200 български училища. \r\n„Странното появяване на отговор „Друго“, на въпрос за пола на учениците и учителите, попълващи анкетата, без да е съотносим със същността ѝ, ни кара да зададем на МОН и министър Вълчев следните въпроси: \r\n- Познавате ли Конституцията и спазвате ли я като основен закон на Република България? Там ясно е постановено, че у нас има два пола – мъже и жени. \r\n- Ако спазвате основния закон, защо прилагате папагалски европейски директиви, без да се съобразявате с него? Ако не го спазвате, как изпълнявате функциите си в една от най-важните институции на държавата – образователното министерство? \r\n- Не се ли питате защо е нужно да се събира информация за сексуалната ориентация на подрастващите и за какво може да бъде използвана тя? \r\n- Не Ви ли  хрумвало, че в тази възраст децата могат да дадат всякакви отговори, за да се пошегуват, без да се замислят, че тази информация се обработва и използва за определени цели \r\n- Не се ли притеснявате, че това е пореден опит за прокарване на идеята, че третият пол е нещо нормално, след неуспеха на Истанбулската конвенция у нас?\", заявиха от СДС. \r\n„За нас е ясно, че не можете да дадете отговори на тези въпроси, защото, ако си ги бяхте задали предварително, нямаше да се стигне до този проблем\", посочват от СДС. От партията настояват ресорният заместник-министър, допуснал да се стигне до \"това безобразие\", да понесе своята отговорност и министър Вълчев да предприеме необходимите стъпки за това. \r\n„Като политическа сила, първа излязла с позиция срещу Истанбулската конвенция, отново апелираме към институциите и обществото, да не допускаме пълзящи опити за прокарването ѝ през странични и задни входове. \r\nПрипомняме, че либерализмът е преди всичко икономическа категория  и се свежда до по-малка намеса на държавата и по-малко опекунство над бизнеса. Не трябва да се спекулира с либералните идеи, за да се налагат неприсъщи за обществото ни теми за „третия пол“, „гей браковете“ и неестествени роли на мъжете и жените\", заявиха от СДС.", "date": "2019.02.21", "title": "СДС: Програмата SELFIE отново извади на дневен ред темата за „третия пол“"}
{"url": "http://www.focus-news.net/news/2019/02/21/2626323/izpalnitelniyat-direktor-na-ianmsp-d-r-boyko-takov-obsadi-s-initsiativna-grupa-problemite-pred-malkiya-i-sredniya-biznes-i-vazmozhni-resheniya-i-initsiativi.html", "text": "Изпълнителната агенция за насърчаване на малките и средните предприятия (ИАНМСП) е готова да съдейства за идентифицирането на основните проблемите на бизнес средата, които задушават малките и средните фирми в България, както и да бъде партньор в търсенето на възможни решения и реализирането на инициативи в подкрепа на тяхната дейност. Това заяви изпълнителният директор на ИАНМСП д-р Бойко Таков по време на среща с инициативна група, представляваща интересите на малкия и средния бизнес, съобщиха от пресцентъра на  ИАНМСП . \r\nПредставителите на бизнеса поискаха подкрепа от изпълнителният директор на ИАНМСП за инициирането на законодателни промени, които ще намалят риска за малките и средните фирми и ще облекчат тяхната дейност.   \r\nИнж. Валентин Чавдарски от RI SOF ООД наблегна на значимостта на малките и средните предприятия за икономиката и за осигуряването на заетост в страната. Той постави акцент върху липсата на Закон за фалитите, което създава рискова среда за съществуването и дейността на малкия бизнес. Инж. Чавдарски посочи, че за необходимо да се промени и Законът за обществените поръчки, за да не се стимулира окрупняването, както е практиката сега, а да се стимулира раздробяване на дейностите при големите поръчки, за да могат да имат достъп до тях и малките компании. \r\nАдвокат Владислав Янев от Софийската адвокатска колегия посочи необходимост от законодателни промени – както във връзка с фалитите на физически и юридически лица, така и в Търговския закон, като се вдигне прагът за регистрирания капитал като гаранция за извършването на дейност. Защото в момента възможността да регистрираш фирма с 5 лева капитал узаконява възможността за злоупотреби, отбеляза адвокат Янев. Според него е необходима промяна и в режимите за трудовите договори, като отпадне изискването на съгласие от основния работодател при започване на втора работа. \r\nД-р Бойко Таков изрази готовност да сътрудничи на бъдеща неправителствена организация, представляваща интересите на малките и средните предприятия, като подчерта, че държавната агенция не може да се намесва при създаването, решенията и управлението на такава организация. \r\n\"Поставил съм си като задача ИАНМСП да се превърне в информационен хъб за малкия и средния бизнес, който да консултира и да насочва фирмите къде могат да намерят необходимата им подкрепа – финансов ресурс, техническа и консултантска помощ и др.\", заяви д-р Таков. Той посочи възможностите бизнесът може да бъде подкрепен от Българската банка за развитие, ЕБВР, Фонда на фондовете, оперативните програми на ЕС, частните инвестиционни фондове, търговските банки, работещи с финансови инструменти, например като призна, че много от тях остават неизвестни за бизнеса. „Затова виждам ролята на ИАНМСП в това да ориентира фирмите къде има възможност за финансиране и от какви инструменти на посочените институции би могъл да се възползват. Компаниите биха могли да се възползват по-активно и от възможностите, които агенцията предоставя за включване на бизнеса в делегации и бизнес форуми в чужбина, за осъществяване на връзки с търговски аташета в различните страни и последничеството им за идентифициране и установяване на контакти с потенциални партньори зад граница“, подчерта д-р Таков.", "date": "2019.02.21", "title": "Изпълнителният директор на ИАНМСП д-р Бойко Таков обсъди с инициативна група проблемите пред малкия и средния бизнес и възможни решения и инициативи"}
{"url": "http://www.focus-news.net/news/2019/02/21/2626325/veliko-tarnovo-ekipat-na-mobal-d-r-stefan-cherkezov-pokazva-v-snimki-zhivotat-i-dinamika-v-razlichnite-bolnichni-otdeleniya.html", "text": "Екипът на МОБАЛ „Д-р Стефан Черкезов“ във Велико Търново показва в снимки животът и динамика в различните болнични отделения, съобщиха от  лечебното заведение . Автор на вдъхновяващите кадри е известната фотографка Марина Чамуркова. За да покаже животът в болницата, такъв какъвто е, далеч от общоприетите представи на хората, авторката прекарва няколко дни плътно до различните лекарски екипи, присъства на операции и снима медиците докато спасяват човешки животи. \r\nЕдин от най-вълнуващите кадри, които Марина Чамуркова успява да улови през обектива си, е раждането на нов живот, което е и един от натоварените с отговорност и емоции момент във всяка болница, които специалистите по акушерство и гинекология съпреживяват с бъдещите родители ежедневно. \r\nСамо за няколко часа фотосите успяха да трогнат стотици хора в социалните мрежи, които признават, че за първи път се замислят колко всъщност емоционално и физически е натоварена лекарската професия. \r\nТова е и идеята на медиците там, които чрез тези снимки искат да покажат на хората, че изборът да бъдеш лекар не е просто професия, а призвание, на което се отдаваш за цял живот. Това е избор, които изисква самодисциплина, саможертви и огромна сила на духа.", "date": "2019.02.21", "title": "Велико Търново: Екипът на МОБАЛ „Д-р Стефан Черкезов“ показва в снимки животът и динамика в различните болнични отделения"}
{"url": "http://www.focus-news.net/news/2019/02/21/2626328/magdalena-trifonova-filolog-prez-mesets-fevruari-pochitame-pametta-na-dvama-golemi-balgari-sv-kiril-filosof-i-vasil-levski.html", "text": "През месец февруари почитаме паметта на двама големи българи – Св. Кирил Философ и Васил Левски. Това каза в предаването „Добрич - Блян вихрен, понесен над степ ековита...“ на  Радио „Фокус“  Магдалена Трифонова, специалист в отдел „Литература“ в Дом-паметник „Йордан Йовков“. „И за двамата през месец февруари съдбата е отредила да загинат. На 14 февруари отбелязваме Успението на св. Кирил Философ, а на 18 февруари е обесен Васил Левски. На 19 февруари традиционно поднасяме цветя пред паметника на Апостола“, каза специалистът. По този повод е разработена и създадена интересна книжка, чрез която най-малките деца – от подготвителните групи или от първи до четвърти клас, могат да научат любопитни факти за Левски. Учебното пособие е наречено лапбук. То дава възможност на децата да проявят активност, любопитство и да се самообразоват като изберат откъде да почерпят информация, както и сами да направят избора. Магдалена Трифонова уточни, че при избора на име на този учебен материал тя не е взела буквалния смисъл от английски език на лапбук. „Това е книжка с „прозорчета“, своеобразна интерактивна папка, с осем интерактивни „прозорчета“, в които е поместена малка част от информацията, свързана с живота и делото на Апостола. Учебното пособие е по-различно и по-интересно от традиционните. Началото среща децата с лика на Левски и стихче за него от Цветан Ангелов. Отделните „прозорчета“ на книжката представят акценти, свързани с  Васил Левски - неговата биография, тефтерчето му и неговия образ в историята и художествената литература. В четири странички кратко, но не и оскъдно е представен Апостола в исторически план като биография\", посочи Магдалена Трифонова. По думите ѝ най-сложната част от запознаването с личността на Левски е биографията. „Изведени са отделни моменти от животописа на Васил Иванов Кунчев, пояснено е кой всъщност е Левски, че това е историческа личност, революционер, духовник, учител, литературен герой, но и човек със своя лична история, вписал се в контекста на Българското възраждане. Акцент в интерактивната книжка е фотографическият портрет на Левски, който не просто присъства с уточнени дати на раждане и смърт. Въведен е с помощта на художествената литература – с откъс от стихотворението на Цветан Ангелов „Левски“. Непосредствено над него в скрит текст е разположено фотографическото портретно описание на Апостола, направено от патриарха на българската литература – Иван Вазов, в повестта „Немили-недраги“, каза още тя. По думите ѝ друг акцент е родословието на Васил Левски, което под формата на родословно дърво представя началото на фамилия Кунчеви, започнала от дядото на Левски – Кънчо Тудуров. „Седмото дете на Кънчо Тудуров – Иван, е бащата на Апостола. Всеки може да види как са изглеждали родителите, братята и сестрата на Левски. Най-малката му сестричка, за съжаление, умира рано и няма запазена нейна снимка. Затова отреденото ѝ кръгче остава празно. За по-голяма нагледност са подбрани илюстрации и снимки от съдбовни моменти от живота на Левски, както и паметни места, свързани с неговото име. Информацията от всяко прозорче кореспондира с текстовете от другите прозорчета и взаимно се допълват. Материалите могат да бъдат открити и изтеглени за работа на интернет страницата на Детски център „Совичка“, каза още Магдалена Трифонова, която е и монтесори педагог и консултант.  \r\n„Трудно е да се говори за Левски, когато съществува многобройна и противоречива историческа литература. Да не говорим, че отделни съдбовни епизоди от живота му са претрупани или претупани с фактологични неточности, което допълнително натоварва разказа за делата му, представян на най-малките ученици. Това провокира и намеренията ми да открия начин за достъпно, нагледно и подробно представяне на житейския път на Дякона пред най-малките му последователи – децата в предучилищна възраст и учениците от начален етап, като същевременно те бъдат ангажирани в изследователска дейност, провокираща интерес и респект към личността на Апостола“, каза още Магдалена Трифонова. \r\nЖулиета НИКОЛОВА", "date": "2019.02.21", "title": "Магдалена Трифонова, филолог: През месец февруари почитаме паметта на двама големи българи – св. Кирил Философ и Васил Левски"}
{"url": "http://www.focus-news.net/news/2019/02/21/2626329/ministar-rumen-porozhanov-otkri-demonstratsionna-zona-za-targoviya-sas-selskostopanski-stoki-s-kitay-po-initsiativata-161.html", "text": "Министърът на земеделието, храните и горите Румен Порожанов откри първата демонстрационна зона за търговия със селскостопански стоки с Китай по инициативата „16+1” със страните от Центарлна и Изночна Европа (ЦИЕ). Това съобщиха от пресцентъра на  министерството . Пилотното й въвеждане е в Аграрния университет в Пловдив. Част от нея е и демонстрационен център, в който ще се обучават студенти, които ще имат възможност да сключват реални сделки с Китай. Демонстрационната зона беше договорена при срещата на премиера Бойко Борисов с китайския му колега Ли Къцян през миналата година. След седмици предстои такава да бъде открита и на площ от 17 000 дка на територията на кооперация „Единство” до Пловдив.  \r\nПред студентите Порожанов подчерта важността на стратегията за  цифровизация в земеделието. „По света има стопанства, които се управляват от мобилните телефони. Ако изостанем в цифровизацията, ще изостанем и в конкурентоспособноста на земеделието ни”, заяви министър Порожанов. Той припомни, че с активната роля на Центъра за насърчаване на сътрудничеството в областта на селското стопанство между Китай и страните от ЦИЕ, България е пионер в земеделието и вече имаме изградени логистични центрове в азиатската страна.  \r\nДиректорът на центъра Васил Гелев представи работата на демонстрационната зона и допълни, че е важна колаборацията между младите хора и земеделието. На откриването присъстваха ректорът на Аграрния университет проф. Христина Янчева, областният управител на Пловдив Здравко Димитров, председателят на Селскостопанската академия проф. Васил Николов, представители на китайското посолство и др.", "date": "2019.02.21", "title": "Министър Румен Порожанов откри демонстрационна зона за търговия със селскостопански стоки с Китай по инициативата „16+1”"}
{"url": "http://www.focus-news.net/news/2019/02/21/2626330/haskovo-obshtina-topolovgrad-podmenya-bordyuri-i-trotoarni-nastilki.html", "text": "Община Тополовград подменя бордюри и тротоарни настилки. Това съобщиха от пресцентъра на  Общината . В процес на изпълнение е проект „Рехабилитация и реконструкция на улици в град Тополовград“, финансиран от Програма за развитие на селските райони за периода 2014-2020 г. Проектът има за цел възстановяване и подобряване на транспортно-експлоатационните качества и носимоспособността на настилката и пътното тяло с оглед осигуряване условия на безопасност на движението и  комфорт на пътуващите.  \r\nОсновните дейности на проекта, предвидени за изпълнение са: реконструкция на улични платна и възстановяване на тротоарни настилки на следните улици в гр. Тополовград: „Дебър”, ”Гюмюрджина”, „Москва”, Отец Паисий” и „Сакар планина”.  \r\nСлед проведени процедури по реда на ЗОП, по проекта има избрани изпълнители за предвидените дейности. Общият размер на финансовата помощ е 1 489 338.72 лв. без ДДС. Срокът за изпълнение на проекта е 24 месеца. \r\nВ момента се подменят бордюри и тротоарни настилки. След рехабилитацията се предвижда реконструкция на пътните платна.", "date": "2019.02.21", "title": "Хасково: Община Тополовград подменя бордюри и тротоарни настилки"}
{"url": "http://www.focus-news.net/news/2019/02/21/2626331/mariya-ivanova-prokurist-na-obshtinskata-bolnitsa-v-dupnitsa-ot-nachaloto-na-godinata-sa-uvelicheni-zaplatite-na-raboteshtite-v-lechebnoto-zavedenie.html", "text": "От началото на годината са увеличени заплатите на работещите в общинската болница в Дупница. Това каза пред  Радио „Фокус” – Кюстендил  Мария Иванова, прокурист на лечебното заведение. По думите й вече са раздадени и допълнително материално стимулиране на печелившите клиники към болницата. „Надявам се това да продължи. Персоналът, като лекари, за областта и за югозападния регион е сред най-добрите”, коментира Мария Иванова.  \r\nПо думите й като цяло трябва да се реши въпросът със заплатите в общинските болници, защото работещите в провинцията са с много по-ниски възнаграждения, в сравнение с тези в столицата. „Трябва да се видят нивата, изискванията за специалисти. Освен това тук не се говори само за оздравяване или за стабилизиране на лечебно заведение. Едно лечебно заведение трябва да се развива, защото и медицината се развива. Трябва някой да помага по отношение и на оборудването – медицинската техника”, отбеляза Мария Иванова. \r\nВенцеслав ИЛЧЕВ", "date": "2019.02.21", "title": "Мария Иванова, прокурист на общинската болница в Дупница: От началото на годината са увеличени заплатите на работещите в лечебното заведение"}
{"url": "http://www.focus-news.net/news/2019/02/21/2626332/bogdan-bogdev-sdruzhenie-dobrozhantsi-dobrovolchestvoto-e-neshto-koeto-pravish-izvan-sebe-si-i-nay-blizkite-v-polza-na-obshtnostta.html", "text": "„Доброволчеството е нещо, което правиш извън себе си и най-близките, за общността“. Това каза в предаването „Добрич - Блян вихрен, понесен над степ ековита...“ на  Радио „Фокус“  Богдан Богдев, член и съосновател на Сдружение „ДоброЖънци“ в Добрич. Сдружението организира инициативи вече две години и по думите на Богдан Богдев самият му формат е доста експериментален. „Освен че сме сдружение с нестопанска цел, идеалната ни цел е градска екология, да направим средата за живеене по-добра. Едновременно с това започват да еволюират и други идеи, в смисъл да проумяваме всъщност какво е да си гражданин, при това осъзнат, да си част от общество“, каза Богдан Богдев. В момента се обмисля идеята за доброволчеството, което в нашите условия се оказва по думите му „нещо като да си опълченец в мирно време“. Това е нещо, което правиш извън себе си и своите най-близки хора, за общността. „Опитваме се да го прилагаме. Това, което искаме да направим, освен акциите за почистване, засаждане на дървета и помагане в зоопарка, са събития всеки месец, които най-вероятно ще започнат от май. Идеята е всяка събота да има инициатива, която да кани хората да излязат в парка“, каза Богдан Богдев. Планират се малки разходки, маратон, велопоход, срещи, работилници, беседи, на които ще се обсъждат различни идеи и ще се осъществява помощ те да се случват. Предвижда се например обиколка на езерото, която ще бъде и доброволческа, и благотворителна. „Ще се събират средства и с тях ще се прави нещо за детска градина или старчески дом, или за болница, или за жилищен квартал. Обиколката на езерото ще предлага спирки-работилнички, където децата ще усвояват различни умения – за направа на компост, на къщички от тухли от естествен материал и т.н. Всичко това ще обединява забавления, учене и запознаване с общността си. Отделно се обмисля поход с велосипеди до село Богдан или до местността „Дъбовете“. През миналата година сдружението е било заето с осъществяването на четири проекта. За това обаче са се погрижили малко хора и разпределението на силите не е било достатъчно добро\", посочи Богдан Богдев.  \r\n„Беше доста трудно. Не можахме хубаво да доогледаме нещата и някои хора останаха с малко сладко-горчив послевкус. Мисля, от това се поучихме. Трябва да започнем с малко по-малки проекти, които да ни научат как да работим в група, много важно. Да ни научат да планираме добре, да изпълняваме добре и да продължаваме нататък без да се разпръскваме. Защото често хората, неподготвени от това да работят заедно, казват си думи или поемат ангажименти, които не могат да изпълнят. Идва едно разочарование. Най-важното е като че ли човек правилно да си разпредели силите и да си намери правилните хора“, посочи Богдан Богдев. Той допълни, че другата идеална цел на сдружението е била създаването на еко селище в Добрич. Става дума за комплекс от сгради в границите на града, които да представляват малка „извадка“ на селото, каквото е било преди – естествени материали и био дейности. Идеята е била хората да се научат да бъдат малки строители, знаейки и можейки да направят елементарни неща, защото както посочи Богдан Богдев, този, който знае да съгражда, той не руши. Сдружението не се е отказало от създаването на такъв еко комплекс, в който ще има малки работилници, които ще бъдат организирани от типа „труд и творчество“, което ще даде възможност на групи от училищата да ги посещават и да научават примерно как се меси тесто за хляб, как за заковава гвоздей, как се садят домати и т.н. „Доброволчеството е много важно нещо и като че ли основната ни цел сега е да се научим да събираме повече хора. Оказа се, че в интернет имаме много последователи, много хора ни се радват, много идват на първоначалните срещи. Интересно обаче става, когато са много участниците в дейностите“, коментира Богдан Богдев. Връзката със сдружението може да се осъществи чрез Фейсбук на профила Еко-селище „ДоброЖънци“. Всеки вторник от 18.30 часа сдружението има редовни срещи в Кафене „Старият Добрич“. „Там самите наематели са ни доброжелатели и съмишленици. С тях взаимно сме си помагали в миналото и сега е така“, посочи Богдан Богдев. Другият вариант за среща с доброжънци са самите събития, които те организират периодично. Според тях не е необходимо да бъдеш богат, за да станеш доброволец. Достатъчни са добро желание и добро сърце, за да вложиш част от своето време и енергия в една обща кауза в полза на общността.  \r\nЖулиета НИКОЛОВА", "date": "2019.02.21", "title": "Богдан Богдев, Сдружение „ДоброЖънци“: Доброволчеството е нещо, което правиш извън себе си и най-близките, в полза на общността"}
{"url": "http://www.focus-news.net/news/2019/02/21/2626324/mariya-zaharova-pozitsiyata-na-rusiya-sreshtu-nezavisimostta-na-kosovo-ostava-nepromenena.html", "text": "Говорителят на Министерството на външните работи на Руската федерация Мария Захарова заяви пред белградската информационна агенция  Beta , че Москва не е променила позицията си срещу независимостта на Косово.  \r\nСъответното Захарова подчерта в отговор на молба да коментира изявлението на сръбския външен министър Ивица Дачич относно предложението за демаркация на границата между албанци и сърби. Медията припомня, че в рамките на посещението си в Белград през януари държавният глава на Руската федерация Владимир Путин подчерта, че Москва подкрепя споразумение между Косово и Сърбия в рамките на Резолюция 1244 на Съвета за сигурност на ООН. Тереза Герова", "date": "2019.02.21", "title": "Мария Захарова: Позицията на Русия срещу независимостта на Косово остава непроменена"}
{"url": "http://www.focus-news.net/news/2019/02/21/2626326/afp-podkrepenite-ot-sasht-siriyski-sili-predadoha-na-irak-130-dzhihadisti.html", "text": "Подкрепяните от САЩ „Сирийски демократични сили“ (СДС)предадоха на Багдад 130 иракски членове на близкоизточната групировка „Ислямска държава“, арестувани на територията на Сирия, предава  AFP , като се позовава на източници от кръговете на сигурността. \r\nГоворител на СДС обаче отрече твърдението. \r\nНаим ал-Хаод, началник на отдела за сигурност в провинция Анбар в Ирак, заяви за агенцията, че джихадистите са „издирвани\" от иракското правителство. Командир на паравоенна организация на свой ред разкри, че всички предадени на Багдад са иракски граждани. Тереза Герова", "date": "2019.02.21", "title": "AFP: Подкрепените от САЩ сирийски сили предадоха на Ирак 130 джихадисти"}
{"url": "http://www.focus-news.net/news/2019/02/21/2626334/pernik-tsentarat-na-grada-shte-bade-izpastren-s-traditsionnite-balgarski-simvoli-ot-usukani-beli-i-cherveni-kontsi-po-povod-predstoyashtata-baba-marta.html", "text": "Центърът на града ще бъде изпъстрен с традиционните български символи от усукани бели и червени конци по повод предстоящата Баба Марта. Това съобщиха от пресцентъра на  Община Перник . „По традиция всеки един от нас ще посрещне 1 март с една прекрасна мартеничка. 120 са разрешителните за продажба на мартеници, които е издала Община Перник“, коментира зам.-кметът Денислав Захариев.  \r\nТрадиционно зоните са на Централния градски площад, пред Съдебната палата, в кварталите „Димова махала\" и „Тева\", каза още Захариев. „Надявам се да има достатъчно търговци и разнообразие на щандовете, за да може всеки един от нас да намери подходящата за него мартеници и своите близки“, добави Захариев. \r\nОбщият брой на сумата, която е получила Общината за разрешителни за продажба на мартеници е 6 659 лв.", "date": "2019.02.21", "title": "Перник: Центърът на града ще бъде изпъстрен с традиционните български символи от усукани бели и червени конци по повод предстоящата Баба Марта"}
{"url": "http://www.focus-news.net/news/2019/02/21/2626336/ek-desetki-balgari-chestvaha-v-evropeyskata-komisiya-predstoyashtiya-3-mart-po-pokana-na-balgarskiya-evrokomisar-mariya-gabriel.html", "text": "Тържествено честване в централната сграда на Европейската комисия в Брюксел, организирано от българския еврокомисар по цифровата икономика и общество Мария Габриел, събра българската общност, ученици, учители, чуждестранни гости за отбелязване на предстоящия Национален празник на България. Официални гости бяха вицепрезидента Илияна Йотова, вицепремиера Марияна Николова, посланици, съобщават от  Отдел \"Преса и медии\" към Представителството на ЕК в България. \r\n„При всички изпитания на времето, страната ни всеки път се е възраждала за нов живот. Така, както и преди 141 години. Всяка годишнина е повод за равносметка. В миналото търсим своите корени, в настоящето отстояваме своята идентичност и гледаме напред в бъдещето с вярата да отговорим на предизвикателствата пред нашия народ и общността на европейските народи, чиято съдба сме избрали да споделяме. Творбите на 12-те победители в конкурса за компютърна рисунка „България в Европа – минало, настояще и бъдеще“, който организирах за българските ученици, също изпращат послание, че България има млади хора с талант и цифрови умения, ценящи своята история, култура и идентичност“, заяви при откриването на събитието комисар Мария Габриел.  \r\nДеца от Българското училище „Пейо Яворов“ към Посолството на България в Брюксел и учениците от българската секция в Европейско училище IV изнесоха богата програма с рецитал на български стихове, фолклорни песни и танци, с което скъсиха още повече разстоянието между родното място и Брюксел.", "date": "2019.02.21", "title": "ЕК: Десетки българи честваха в Европейската комисия предстоящия 3 март по покана на българския еврокомисар Мария Габриел"}
{"url": "http://www.focus-news.net/news/2019/02/21/2626333/dimitar-georgiev-dans-postignahme-saglasie-da-mozhe-da-se-napravi-zakonat-sreshtu-izpiraneto-na-pari-po-gavkav-i-da-se-sazdade-rabotna-grupa-za-da-napravim-promeni.html", "text": "Постигнахме съгласие да може да се направи Законът срещу изпирането на пари по-гъвкав и да се създаде работна група, за да направим промени. Това каза председателят на ДАНС Димитър Георгиев по време на брифинг в Народното събрание след среща с Висшия адвокатски съвет, предаде репортер на  Агенция „Фокус“.   Георгиев уточни, че в работната група ще участват и представители на Висшия адвокатски съвет, която да бъде в рамките на Вътрешна комисия. „За да можем съвместно да направим необходимите изменения, които да създадат по-голяма ефективност по прилагането на закона“, каза още Георгиев. \r\nДеница КИТАНОВА", "date": "2019.02.21", "title": "Димитър Георгиев, ДАНС: Постигнахме съгласие да може да се направи Законът срещу изпирането на пари по-гъвкав и да се създаде работна група, за да направим промени"}
{"url": "http://www.focus-news.net/news/2019/02/21/2626337/dobrich-zapochna-savmestnata-initsiativa-na-obshtinata-i-regionalen-istoricheski-muzey-interaktivnata-igra-tarsi-se-balgariya.html", "text": "Започна интерактивната игра „Търси се България“, която е съвместна инициатива на Общината и Регионален исторически музей. „Когато става въпрос за история, учене и изграждане на национална идентичност, много често се чудим как в нашето съвремие това да се случва“. Това каза в предаването „Добрич - Блян вихрен, понесен над степ ековита...“ на  Радио „Фокус“  Надежда Иванова, културолог и педагог. Според нея децата вече са от друго поколение, вълнуват ги различни неща, ежедневието им е свързано със съвременния начин на живот и модерните технологии. „Затова много дълго време и като експерт в РИМ – Добрич, и като учител сега съм си мислила къде е баланса и как да го намерим, защото лично аз пък и моите колеги сме против отиването на културата в сферата на Дисниленд и в същото време опитът ни е малко да се оттласнем от традиционното възприемане на нещата. Идеята за образователната игра дойде след нашето обучение в град Каламата, Гърция. Знаете, че музеят вече работи от няколко месеца по една програма на Еразъм, която е свързана с културното наследство и формите на неговото представяне пред младите хора“, каза Надежда Иванова. Играта е едно приложение, адаптирано към конкретната идея. А тя е да накара децата да учат и да научат неща, свързани с техния роден град, история, с това, кое свързва хората, кои са важните исторически личности и събития. В същото време целта е и децата да се забавляват чрез използване на съвременни интерактивни средства и методи. Приложението, което се използва е безплатно. Всеки, който желае може да си го изтегли. Условието е наличие на телефон с активен интернет. Добре би било участниците да имат и селфи стик, тъй като играта е колективна и включва доста групови снимки, които трябва да се прикачат в приложението. Към всичко това се добавят познания  в областта на Възраждането, любопитство, също желание и дух за изява. Инструкциите за играта са публикувани на интернет страницата на Регионалния исторически музей в Добрич, в секцията „Новини“. Играта обединява няколко културни институции в града – Регионалния исторически музей, Възрожденското училище, Регионална библиотека „Дора Габе“ и Художествената галерия. Това са местата, които децата трябва да посетят. Преди да бъде дадено начало на играта са проведени тестове, за да се изчистят всички затруднения при съставянето на играта. Партньори в нейното създаване са ученици от Профилираната гимназия по предприемачество и туризъм „Райко Цончев“. Тяхно дело са името, лого на играта и още много други неща. Задачите в играта са 14, а отборите ще трябва да посетят Музея в Градския парк, площада пред църквата „Св. Георги“, паметника на „Св. св. Кирил и Методий“, Възрожденското училище в „Старият Добрич“, Регионалната библиотека „Дора Габе“ и Художествената галерия. Участниците трябва да се въоръжат с телефон с интернет и да си инсталират приложението Екшън баунд (actionbound). Община град Добрич любезно предоставя награда за победителя в играта – пътуване за отбора до село Кайнарджа, където е подписан Кючуккайнарджийския мирен договор между Русия и Турция.  Отборите могат да се формират от ученици, семейства, няма ограничение за възраст. Играта продължава до края на месеца. Тя е част от богата програма на Община град Добрич, посветена на националния ни празник 3 март. \r\nЖулиета НИКОЛОВА", "date": "2019.02.21", "title": "Добрич: Започна съвместната инициатива на Общината и Регионален исторически музей - интерактивната игра „Търси се България“"}
{"url": "http://www.focus-news.net/news/2019/02/21/2626335/balgariya-i-sarbiya-podpisaha-memorandum-za-satrudnichestvo-v-turizma.html", "text": "Меморандум за разбирателство между Министерството на туризма на Република България и Министерството на търговията, туризма и телекомуникациите на Република Сърбия в областта на туризма подписаха в Белград министърът на туризма Николина Ангелкова и Расим Ляич, който е и вицепремиер на западната съседка. Това съобщиха от пресцентъра на  Министерство на туризма . Церемонията се състоя непосредствено преди официалното откриване на 41-вото Международно туристическо изложение IFT в Белград, където на България се поставя специален акцент като страна партньор.    \r\nДокументът ще насърчава деловите контакти между администрациите и туристическите организации на двете страни чрез различни мерки за засилване на двустранния туристопоток, както и за съвместни инициативи към трети пазари, включително далечни. \r\n\"България и Сърбия са стратегически партньори в туризма и ние трябва да развиваме още по-активно добрите си взаимоотношения в сектора, който е национален приоритет за икономиката ни\", подчерта министър Ангелкова.  \r\nМеморандумът предвижда също партньорство в организирането на съвместни специализирани събития, турове за професионалисти и медии, участия на международни форуми, обмен на статистика, реклами, анализи и друга информация за туристическия потенциал на двете държави, както и сътрудничество в привличането на повече инвестиции. Ще се разшири и двустранната подкрепа по инициативи на Световната организация по туризъм към ООН, на Организацията за черноморско икономическо сътрудничество, Дунавската стратегия на ЕС и др.  \r\nПри посещението си в Белград министър Ангелкова обърна внимание върху значението на специализираните видове туризъм и предложението на страната ни да се създаде общ балкански маршрут, привличащ към региона повече посетители от Европа и света със съвместни конкурентни продукти и услуги в сектора. Към инициативата проявиха интерес 11 държави, сред които и Сърбия. Доминираща тема на проекта е богатото културно-историческо наследство под егидата на ЮНЕСКО в региона.", "date": "2019.02.21", "title": "България и Сърбия подписаха меморандум за сътрудничество в туризма"}
{"url": "http://www.focus-news.net/news/2019/02/21/2626338/kremen-georgiev-toplofikatsiya-sofiya-shte-uvelichim-sabiraemostta-ot-klientite-s-povishavane-na-doverieto-na-abonatite-kam-druzhestvoto.html", "text": "Ще увеличим събираемостта от клиентите с повишаване на доверието на абонатите към дружеството. Това каза новият изпълнителен директор на „Топлофикация София“ Кремен Георгиев в интервю за  БНР .  \r\nФинансовото стабилизиране на „Топлофикация София“ ще е основната задача на новия изпълнителен директор на дружеството Кремен Георгиев. В края на миналата година дълговете на топлофикацията надхвърляха 800 милиона лева, като се трупат и текущи задължения към „Булгаргаз“ за доставения ѝ природен газ. \r\nКремен Георгиев посочи, че една от мерките ще е повишаване на събираемостта от клиентите, която в момента е 75 на сто. „Това наистина е събираемост, която е по-добра от предишните, но до 100% все още има място. Смятаме да повишим тази събираемост с повишаване на доверието на абонатите към това дружество - въпрос на разговори, въпрос на оповестяване на информация, която касае абонатите и която ги интересува. Ще се опитам да променя отношението на абонатите към „Топлофикация“ като дружество и като партньор“, заяви Георгиев. \r\nТой допълни, че проблемът с дълговете на дружеството няма да се реши \"с магическа пръчка за няколко дни\", а именно с добра събираемост, намаляване на разходите и правилно управление на паричните потоци.  \r\nПо думите му практиката с изпращането на частни съдебни изпълнители на задлъжнели абонати ще продължи, но \"не по този начин\". \"Ще се опитам да променя отношението на абонатите към самото дружество и партньор. Говорим и за двете посоки\", каза още Кремен Георгиев.", "date": "2019.02.21", "title": "Кремен Георгиев, „Топлофикация София“: Ще увеличим събираемостта от клиентите с повишаване на доверието на абонатите към дружеството"}
{"url": "http://www.focus-news.net/news/2019/02/21/2626339/margarita-georgieva-okrazhen-prokuror-na-shumen-zadarzhaniyat-za-lihvarstvo-33-godishen-mazh-e-sin-na-kmeta-na-selo-lyatno-saprichastnost-na-bashtata-ne-e-ustanovena.html", "text": "Задържаният за лихварство 33-годишен мъж в село Лятно е син на кмета на селото. Съпричастност на бащата не е установена, нито при информацията, нито при извършените процесуално-следствени действия. Това обяви на съвместна пресконференция с директора на ОДМВР-Шумен ст. комисар Ялчън Расим Маргарита Георгиева, окръжен прокурор, във връзка със задържания за незаконна лихварска дейност 33-годишен мъж от село Лятно, предаде репортер на  Радио „Фокус“-Шумен . По думите й скоро такава мащабна незаконна лихварска дейност на територията на област Шумен не е имало.  \r\nПрокурор Георгиева посочи, че в Окръжната прокуратура е получена разработка на сектор „Икономическа полиция“ за незаконна лихварска дейност на лице от село Лятно. Образувана е преписка и е определен наблюдаващ прокурор, който на 14 февруари е образувал досъдебно производство за извършени банкови сделки без съответно разрешение, в условия на продължавано престъпление.  \r\nТя съобщи, че са извършени процесуално-следствени действия, свързани с претърсване и изземване в няколко имота в село Лятно, в които живее лицето, при което са намерени и иззети вещи - 31 банкови карти, собственост на различни лица, писма от банки с посочени PIN кодове на банкови карти, 11 чужди лични карти, нотариални актове на имоти, запис на заповеди, договори, между които и 22 ипотечни, три тефтера с вписани имена на лица и различни суми, извлечения от банкови транзакции, ключове за 27 моторни превозни средства. В дворно място към имота на 33-годишния мъж са открити четири мотопеда, три мотоциклета и пет моторни превозни средства от различни марки и модели, също чужда собственост, седем преносими компютъра, 13 мобилни апарата, 19 свидетелства за регистрации за моторни превозни средства – 17 от тях български, а две - немски, както и множество златни накити - пръстени, обеци, гривни и синджири, сумата от 28 920 лева и 500 паунда, четири газови пистолета, 51 патрона с различен калибър (22, 25, 7,62 х54 и 9х19).  \r\nМаргарита Георгиева обясни, че работата по досъдебното производство продължава, иззетите вещи са описани, предстои оглед на веществените доказателства. Разпитани са множество свидетели, четирима от които - пред съдия. „Лицето, за което е получена информацията, че извършва банковите сделки, е съдействало на органите на досъдебното производство, като е признало и ги е насочило към определени факти и обстоятелства“, отбеляза окръжният прокурор на Шумен. Мъжът е задържан за срок до 24 часа. „Предстои наблюдаващия прокурор да му предяви работно обвинение, съвместно с разследващия полицай да извърши действия по разпит, преценка дали да е пред съдия, респективно и мярката за неотклонение, която най-вероятно няма да е най-тежката предвидена в закона, преценката е на наблюдаващия прокурор с оглед на цялостен анализ на доказателствата по делото“, каза Маргарита Георгиева.  \r\nТя посочи, че скоро такава мащабна лихварска дейност на територията на област Шумен не е имало. Преди няколко години е пресечена подобна дейност, извършвана от баща и син от кв. „Боян Българанов“. Длъжниците са основно от село Лятно, както и от съседните села. Лихвите се движат около 10%. Засега няма информация мъжът да е използвал заплахи или физическа сила при събирането на вземанията. Маргарита Георгиева заяви, че ще бъде направена и съдебно-счетоводна експертиза. „Данните сочат, че 33-годишният мъж с инициали А. А. е събирал дебитните карти на хора, които получават от Общината помощи, свързани с безработица или друга социална дейност, идвал е в Шумен през нощта, около полунощ, и си и е теглил съответните вноски, които е трябвало да му връщат. Всичко това предстои да се установи, да се верифицира със съответните свидетели“, каза Маргарита Георгиева.  \r\nИвелина ИВАНОВА", "date": "2019.02.21", "title": "Маргарита Георгиева, окръжен прокурор на Шумен: Задържаният за лихварство 33-годишен мъж е син на кмета на село Лятно, съпричастност на бащата не е установена"}
{"url": "http://www.focus-news.net/news/2019/02/21/2626340/velikotarnovskiyat-mitropolit-grigoriy-tarnovo-nikoga-ne-e-prestaval-da-bade-istoricheska-i-duhovna-stolitsa.html", "text": "Велико Търново никога не е преставал да бъде историческа и духовна столица и това е факт още от 1235 година, при това – не само за България. Това се посочва в позиция на великотърновския митрополит Григорий, съобщиха от пресцентъра на  Община Велико Търново . Дядо Григорий е част от инициативния комитет от видни общественици, предложил 16 април – Денят на Търновската конституция, да бъде обявен за официален празник, а Велико Търново официално да получи статут на историческа и духовна столица. Поводът е 140-годишнината от изработването и приемането на Търновската конституция.  \r\nМитрополитът посочи, че Търново е духовна столица от векове, а още през 1235 година на църковния събор в Лампсак Константинополският патриарх Герман ІІ, в съслужението на голям брой клирици и представители на всички патриаршии, ръкополага монаха Йоаким І за български патриарх. „Търновската патриаршия, поради изпадането на папата в схизма от 1054 г. и отпадането на римокатолическия свят от православието, влиза в пентархията. Тоест Търново става петата по чест патриаршия след Константинопол, Александрия, Антиохия и Йерусалим и се изравнява напълно по права с тях. Още през 1235 година светът разбира, че сме силна  империя с мощна духовност и просвета. Търновската патриаршия е бълвала светлина и е била сред петте основни стълба на човешкия прогрес“, подчертава Григорий. \r\nПо думите му Търновската конституция е важна крачка в историята ни и доказателство за това е нестихващият интерес на историци, изследователи и на обществото към нея 140 години след приемането ѝ.  \r\n„Историческите факти са категорични, че Търновската конституция е на световно ниво, но аз мисля, че едно от най-важните ѝ достойнства е, че нейните съставители са спазили  принципа на римското право църква и държава да бъдат едно“, казва още великотърновският митрополит. Той припомня също, че в основния състав на депутатите от Учредителното събрание влизат представители на висшето духовенство - екзархът, митрополитите и управниците на епархии, както и гръцкият митрополит на Варненската епархия - общо 11 души.", "date": "2019.02.21", "title": "Великотърновският митрополит Григорий: Търново никога не е преставал да бъде историческа и духовна столица"}
{"url": "http://www.focus-news.net/news/2019/02/21/2626341/teatar-bonini-gostuva-na-11-mart-v-grad-shumen-s-postanovkata-metodat-gryonhol.html", "text": "На 11 март 2019г. от 19.00 часа в Драматично-куклен театър „Васил Друмев“- Шумен ще бъде представена бляскавата комедия „Методът Грьонхол“, с участието на актьорите Асен Блатечки, Николай Урумов, Светлана Бонин и Христо Бонин, съобщиха от  театъра . Спектакълът е изпълнен с много интрига, много изненадващи обрати,много смях, забавление и различни типажи. Всички избрали да гледат постановката ще имат възможността да участват с предположенията си как ще завърши спектакълът – кой е поставеното лице? Билети могат да бъдат закупени от касата на театъра. \r\nПървите 100 закупили билети за „Методът Грьонхол“ ще получават бонус-билет за представление по избор от репертоара на Драматично-куклен театър „Васил Друмев“ през месец март.", "date": "2019.02.21", "title": "Театър БОНИНИ гостува на 11 март в град Шумен с постановката „Методът Грьонхол“"}
{"url": "http://www.focus-news.net/news/2019/02/21/2626345/stara-zagora-izlozhba-choveshkata-uchast-shte-bade-otkrita-v-muzeya-na-fotografiyata.html", "text": "Изложба „Човешката участ“ ще бъде открита в Музея на фотографията, каза за  Радио „Фокус”  директорът на музея Стефан Папукчиев. Той поясни, че експозицията е съвместна творческа работа на известния фотограф Николай Трейман и проф. Цочо Бояджиев – един от водещите български учени-хуманитаристи, преподавател по история на философията в Софийския университет „Климент Охридски“. „Съвместните проекти на Николай Трейман и проф. Цочо Бояджиев свързват в органично мисловно и естетическо цяло философския ракурс на един фотограф и фотографския нюх на един философ. Така всеки един от тях се превръща едновременно и в учител, и в ученик на другия – двама автори, които виждат и показват света през обектива, свят, „оцветен“ в класическото черно-бяло“, каза Папукчиев.  \r\nПовече от 12 години авторите работят заедно. През 2016 г. с отделни филми, авторите се представят в телевизионната поредица „Умно село“.  \r\nВ Казанлък, Трейман е гостувал през 2000 г. с проекта „Православна България“. Изложбата „ Човешката участ”, ще бъде открита от 17.30 часа тази вечер. \r\nНа 22-и февруари, петък, от 16.30 часа Музеят на фотографията ще се проведе среща-разговор за същността на фотографията с авторите на изложбата „Човешката участ” Николай Трейман и проф. Цочо Бояджиев. На срещата те ще представят авторски албуми , ще бъде проведена дискусия за посоките на фотографското образование днес.  \r\nСлавяна ГАЙДАРОВА", "date": "2019.02.21", "title": "Стара Загора: Изложба „Човешката участ“ ще бъде открита в Музея на фотографията"}
{"url": "http://www.focus-news.net/news/2019/02/21/2626327/okonchatelno-dimitar-zhelyazkov-ostava-v-aresta-obzor.html", "text": "Апелативният специализиран съд остави в ареста Димитър Желязков - Митьо Очите. Магистратите не уважиха исканията на защитата на Желязков за домашен арест и изготвяне на съдебно-медицинска експертиза за точното му здравословно състояние. \r\nПред съда Желязков поиска да бъде пуснат под домашен арест или да бъде прегледан и заяви: „Аз не искам да ме пускате, а да ме прегледате“. Той допълни, че наистина има здравословни проблеми и, че властите в Турция са се грижили по-добре за него, отколкото тук.  \r\nИскането на адвоката му Илиян Василев бе мярката на Желязков да бъде заменена с по-лека - домашен арест, или ако най-тежката „задържане под стража“ бъде потвърдена, то тя да бъде изтърпявана в болницата към Централния софийски затвор или друго лечебно заведение. „Димитър Желязков е всенароден любимец и винаги преди избори започва дело срещу него“, подчерта адв. Василев. \r\n„Не отива на добре правосъдието, щом по този начин се третират правата на гражданите“, коментира той и подчерта, че Желязков никога не е правил и минимални опити да се укрива при предишните дела срещу него и няма реална опасност да извърши престъпление. След отказа на експертиза, адвокат Василев поиска и отвод на съдебния състав, но и това негово искане бе отхвърлено с мотива, че твърденията му за пристрастност на магистратите са неоснователни.  \r\nСпоред прокурора по делото Николай Христов наличните документи за здравословното състояние на Димитър Желязков сочат, че то е задоволително и не предполага спешно приемане или лечение в болница. По думите му никой не му е отнел правото да се изследва и експертиза може да бъде направена, когато започне разследващата част по делото, но няма спешна необходимост за изготвянето ѝ. \r\nСъдът счете, че обвиненията към Желязков са за тежки престъпления и има опасност той да извърши други, ако бъде пуснат от ареста. Въззивният състав не се съгласи с възражението на защитата, че Димитър Желязков е обвинен само за подбудителство и помагачество на база на свидетелски показания, които се основават само на чутото от други лица. Според съда не е на лице опасност Желязков да се укрие, но има риск да извърши ново престъпление. Според магистратите няма пречка да му бъде оказвана медицинска помощ в условията на ареста. Именно затова Апелативният съд постанови, че не сезира основание за отмяна на мярката на Специализирания съд от 16 февруари 2019 г. Решението на съда е окончателно и не подлежи на обжалване. \r\nВ телевизионно интервю по-рано през деня гл. комисар Ивайло Спиридонов, директор на Главна дирекция „Борба с организираната престъпност“ (ГДБОП), заяви, че не е установено участие на политици или служители на МВР в групата, за която Димитър Желязков е изправен пред съда.  „Усилията на ГДБОП и Специализираната прокуратура е да се справи с лица, които се изявяват като престъпни босове в различни части на страната. Димитър Желязков е едно от лицата, които е спрягано за такова в района на Бургас и е лице, което влияе на оперативната обстановка в цялата страна“, каза Спиридонов. „Фокус“ припомня:  На 2 август 2018 г. Специализираната прокуратура съвместно с ГДБОП задържа организирана престъпна група за рекет, побои и разпространение на наркотици, която е действала по Южното Черноморие и се е ползвала с влияния и в страната. При акцията бяха задържани 20 души и проверени десетки адреси. От тях в ареста останаха само шестима. За смятания за лидер на групата Димитър Желязков – Очите беше издадена международна заповед за арест и той беше задържан два дни по-късно в Истанбул заедно с още седем души, сред които Бенчо Бенчев – зам.-председател на Общинския съвет в Бургас, и Несрин Узун - бивш народен представител и бивш кмет на Община Руен. На следващия ден Бенчев и Узун бяха предадени на българските власти, но Желязков остана в ареста в Истанбул в очакване да бъде екстрадиран у нас. На 5 декември 2018 г. главният прокурор Сотир Цацаров съобщи, че турският съд е дал съгласие за екстрадицията на Димитър Желязков и остава това да направи и турският министърът на правосъдието. На 15 февруари на летище София задочно обвиненият български гражданин бе върнат у нас и предаден на разследващия екип. Фактическото предаване е било осъществено в полицейски участък на летище „Ататюрк“ в Истанбул в съответствие с предложения от ГД „Охрана“ при Министерство на правосъдието на България план, който е бил одобрен и от турското министерство на правосъдието. \r\nМитьо Очите бе прострелян на 8 юни 2016 г. в заведение в Слънчев бряг. Той бе приет в болница в тежко състояние и с няколко куршума в тялото и бе подложен на множество операции в България и Турция.", "date": "2019.02.21", "title": "Окончателно: Димитър Желязков остава в ареста (ОБЗОР)"}
{"url": "http://www.focus-news.net/news/2019/02/21/2626343/ralitsa-negentsova-vissh-advokatski-savet-blagodarya-za-gavkavata-reaktsiya-na-narodnoto-sabranie-v-nay-skoro-vreme-shte-se-sastoi-parvoto-zasedanie-na-rabotnata-grupa-po-zakona-sreshtu-izpiraneto-na-pari.html", "text": "Благодаря за гъвкавата реакция на Народното събрание, в най-скоро време ще се състои първото заседание на работната група по Закона срещу изпирането на пари. Това каза председателят на Висшия адвокатски съвет Ралица Негенцова по време на брифинг в Народното събрание след среща в парламента с председателя на Народното събрание Цвета Караянчева, на ПГ на ГЕРБ Цветан Цветанов и на ДАНС Димитър Георгиев, предаде репортер на  Агенция „Фокус“ . Тя изрази надежда най-скоро време да бъде постигнато прецизиране на всички норми, така че да бъдат защитени общественият интерес от една страна и от друга индивидуалният интерес на гражданите и юридическите лица.  \r\n„Благодарим, че имаме тази възможност. Бяха дискутирани проблемите, които се виждат от страна на висшия адвокатски съвет“, каза още Негенцова.  \r\nДеница КИТАНОВА", "date": "2019.02.21", "title": "Ралица Негенцова, Висш адвокатски съвет: Благодаря за гъвкавата реакция на Народното събрание, в най-скоро време ще се състои първото заседание на работната група по Закона срещу изпирането на пари"}
{"url": "http://www.focus-news.net/news/2019/02/21/2626346/kyustendil-tsentar-za-krizisno-nastanyavane-na-bezdomni-litsa-shte-bade-razkrit-prez-zimnite-mesetsi-v-dupnitsa.html", "text": "В Дупница ще бъде разкрит Център за кризисно настаняване на бездомни лица през зимните месеци. Това съобщиха за  Радио „Фокус” – Кюстендил  от Общински съвет – Дупница. Предложението е на кмета на Община Дупница инж. Методи Чимев, то ще бъде гласувано на предстоящото заседание на Общинския съвет в града, насрочено за 22 февруари. Центърът ще предлага подслон на бездомните лица за една нощ – от 18.00 ч. вечерта до 10.00 ч. на следващия ден. Ще бъдат осигурени и санитарни помещения, дезинфекционни средства и помощ за личната хигиена, ще се съдейства  за търсене на медицинска помощ при необходимост. Центърът ще осигурява топла храна за вечеря, понякога и облекло. С потребителите ще работи и социален работник. Центърът за кризисно настаняване на бездомни лица цели да постигне комплексно краткосрочно въздействие върху потребителите, водещо до повишаване качеството им на живот и социалната адаптация. \r\nВенцеслав ИЛЧЕВ", "date": "2019.02.21", "title": "Кюстендил: Център за кризисно настаняване на бездомни лица ще бъде разкрит през зимните месеци в Дупница"}
{"url": "http://www.focus-news.net/news/2019/02/21/2626342/tsvetan-tsvetanov-gerb-parlamentat-shte-napravi-balansa-v-zakona-sreshtu-izpiraneto-na-pari-ubeden-sam-che-nyama-da-zastrashim-reputatsiyata-na-stranata-i-shte-zashtitim-pravata-na-grazhdanite.html", "text": "Парламентът ще направи баланса в Закона срещу изпирането на пари, убеден съм, че няма да застрашим репутацията на страната, но същевременно ще защитим правата на всички български граждани. Това каза председателят на ПГ на ГЕРБ Цветан Цветанов по време на брифинг в Народното събрание след среща с Висшия адвокатски съвет, предаде репортер на  Агенция „Фокус“.   „Когато приемахме закона, ние създадохме работна група в българския парламент и това е практика във всяка една от ресорните комисии. В тази работна група участваха всички заинтересовани лица, които имат отношение както към прилагането, така и също и към изпълнение на съответните задължения, които са разписани в него. В работната група ние успяхме около 70 % от законопроекта, който беше внесен от Министерски съвет, да бъде коригиран на база ефективността на работната група. Искам да направя едно изключително важно уточнение, защото референтите и участниците в работната група в първоначалния вариант на вносителя на този законопроект, изключенията, които са предвидени в директивата, които ние предлагаме в този закон, не съществуваха. Това, което направи работната група да можем да се съобразим с тези изключения, които са предвидени в директивата и те намериха място в сега приетия закон“, заяви още Цветанов. Той допълни, че са се договорили ДАНС, адвокатурата в България да участват в работата на работната група, която ще започне работа във вторник от 13.00 ч. „За да можем преди влизането в сила на тези разпоредби от май месец тази година, да можем да сме направили всичко възможно на първо място да успокоим адвокатурата, да не се правят тези погрешни тълкувания и внушения, че се създава някакво доносничество спрямо ДАНС на всички техни клиенти. Това, което ние ще се постараем да направим на база преамбюла на директивата да гарантираме, че тя ще се изпълни 100 % и няма да има репутационна щета за държавата“, обясни председателят на ПГ на ГЕРБ. Той припомни, че приетото законодателство срещу изпирането на пари е основен приоритет на всяка една държава членка на ЕС. „Страната ни в момента има и други ангажименти за присъединяване към валутния съюз, това също е една от причините да бъдем много внимателни и да не създаваме допълнителни напрежения или пък да създадем такива условия, в които при една проверка от всички тези органи да се окаже, че в страната не сме приели необходимите промени, свързани с директивата“, допълни още Цветанов. Според Цветанов клиентите на адвокатите трябва да са спокойни, че интересите им ще бъдат защитени. \"Когато има настроения и казуси, сме готови да ги решаваме, а не да казваме, че няма да водим никакъв разговор по каквото и да било тема\", допълни още Цветанов.  \r\nДеница КИТАНОВА", "date": "2019.02.21", "title": "Цветан Цветанов, ГЕРБ: Парламентът ще направи баланса в Закона срещу изпирането на пари, убеден съм, че няма да застрашим репутацията на страната и ще защитим правата на гражданите"}
{"url": "http://www.focus-news.net/news/2019/02/21/2626348/sofiya-psihichno-bolen-mazh-e-zadarzhan-ot-politsiyata-v-selo-yana.html", "text": "Психично болен мъж е задържан от полицията в село Яна. Това съобщи за  Агенция „Фокус“  говорителят на Центъра за спешна медицинска помощ в София Катя Сунгарска. Сигналът е подаден към Спешна помощ към 01.00 часа през нощта. 24-годишният мъж е буйствал, крещял, налитал е на бой. Мъжът е бил много буен и се е наложило да дойдат няколко полицейски коли, за да го усмирят. Бърза помощ го е закарала в Центъра за психично здраве в София. Екипът на Спешна помощ е имал съмнение за влияние на наркотици.", "date": "2019.02.21", "title": "София: Психично болен мъж е задържан от полицията в село Яна"}
{"url": "http://www.focus-news.net/news/2019/02/21/2626349/kmetat-na-burgas-dimitar-nikolov-zapozna-biznesa-s-novata-obrazovatelna-programa-na-obshtinata.html", "text": "Изправени сме пред предизвикателствата на времето и на бързо развиващата се индустрия. Затова искаме нашите деца да излизат от училище подготвени за новия пазар на труда. За да сме в крак с тези промени тази година въвеждаме нови професионални паралелки и нов подход в образованието, включващ тясно взаимодействие с местните фирми. Вече имаме опит с обучението по приложно програмиране, където си сътрудничим с ИТ компании. Така кметът Димитър Николов представи новата програма \"Професии и бъдеще\", която има за цел да модернизира професионалното образование в града, съобщиха от пресцентъра на  Община Бургас . \r\nВ срещата с представители на автомобилната индустрия взеха участие още зам.-кметът по образование Йорданка Ананиева, началникът на РУО-Бургас Виолета Илиева, директорът на Индустриален и логистичен парк Стамен Стамов и директорите на ПГ по транспорт, ПГМЕЕ и ПГ по компютърно програмиране и иновации - Ирина Пенкова, Роза Желева и Димитрина Тодорова. \r\nНовият образователен подход включва обновяване на инфраструктурата в професионалните гимназии, което тече и в момента. То обхваща въвеждане на мерки за енергийна ефективност, ремонт на старите работилници, обзавеждане и оборудване на кабинетите. Освен това програмата включва нови професионални направления, изцяло ориентирани към нуждите на бизнеса и повече практика директно във фирмите. \r\nНай-новите професионални паралелки, които ще бъдат обявени за прием са свързани с най-съвременните софтуерни системи в автоиндустрията - \"Електрически превозни средства\" в Професионалната гимназия по транспорт и \"Ремонт на летателни апарати\" в ПГМЕЕ, които заедно с въведените скоро \"Мехатроника\" и \"Автомобилна мехатроника\" ще отговорят на търсенето на подготвени кадри за бизнеса. В първата година учениците, приети в новите специалности, ще изучават усилено английски език, програмиране, механика и математика. \r\nПартньорството между училищата и бизнеса ще позволи съвместно участие и кандидатстване в национални и международни програми като Програма \"Ученически практики\", Оперативна програма \"Наука и образование за интелигентен растеж\" и др. \r\n\"Целта ни е учениците, след като завършат образованието си в професионалните гимназии да останат да работят и да се реализират тук, в родния си град. Сигурен съм, че посещението при вас и повечето практика на терен ще ги мотивира да учат повече и да се стараят да станат по-добри в професията\", допълни още кметът Николов. \r\nПредставителите на автомобилната индустрия приеха новата образователна стратегия на Общината и обещаха да помогнат в оборудването на кабинетите и работилниците в двете професионални гимназии като предоставят съвременни двигатели, агрегати, скоростни кутии и софтуер от автомобилостроенето, с които да се обучават децата. Фирмите изразиха готовност да си сътрудничат с училищата като изпращат свои служители в гимназията и приемат в базите и сервизите си ученици да практикуват наученото в реална среда. \r\nСледващият етап ще бъде разработването на електронна платформа, която да свързва училището с бизнеса, където ще се предлагат ученически стажове и работни места за младите хора, завършили професионалното си образование. \r\nПрограмата \"Професии и бъдеще\" е резултат от двегодишните усилия на Община Бургас, зад които стоят поредица от експертни срещи на местната администрация и професионалните училища с бизнеса и обсъждане на реалните изисквания и потребности на пазара на труда.", "date": "2019.02.21", "title": "Кметът на Бургас Димитър Николов запозна бизнеса с новата образователна програма на Общината"}
{"url": "http://www.focus-news.net/news/2019/02/21/2626351/plovdiv-suhi-trevi-goryat-na-patya-mezhdu-kvartalite-komatevo-i-proslav.html", "text": "Сухи треви горят на пътя между кварталите „Коматево“ и „Прослав“, съобщи за  Радио „Фокус“ - Пловдив  инспектор Цвятко Дешев, говорител на РД „Пожарна безопасност и защита на населението“. Сигналът за пожара е подаден в 14.17 часа. Изпратен един противопожарен автомобил с екипа си, който все още е на мястото. \r\nМария РУСЕВА", "date": "2019.02.21", "title": "Пловдив: Сухи треви горят на пътя между кварталите „Коматево“ и „Прослав“"}
{"url": "http://www.focus-news.net/news/2019/02/21/2626352/kmetat-na-dalgopol-georgi-georgiev-chrez-evroproekti-investirame-v-infrastrukturata-na-obshtinata.html", "text": "До дни започваме ремонт на шест улици в Дългопол и на една в с. Цонево. Средствата са осигурени по Програмата за развитие на селските райони. Това информира кметът на Дългопол Георги Георгиев на провелата се среща на организацията на ГЕРБ в общината, съобщиха от пресцентъра на  ПП ГЕРБ .  \r\nПо думите на Георгиев европрограмите са важен механизъм за осигуряване на инвестиции, които да подобряват средата за живот в населените места. „Стараем се да привличаме европейско финансиране за обновяване на инфраструктурата, за което имаме и съответната проектна готовност”, увери Георгиев. Той информира, че очаква зелена светлина за европроектите за изграждане на модерен парк със спортни съоръжения на ул. „Никола Обретенов”, а също и за ремонт и саниране на административна сграда „Б” на общината и на Многофункционална сграда „Младост” в Дългопол. „Разчитаме да получим европейски средства и за планираната реконструкция и ново обзавеждане на СУ „Св. Климент Охридски” в града. Чрез проект към Предприятието за управление на дейностите по опазване на околната среда пък имаме амбицията да изградим канализационна мрежа на седем улици в Дългопол”, допълни още кметът. \r\nТой изтъкна, че чрез реализираните от общината социални проекти европейската солидарност гарантира и сериозна подкрепа за хората в неравностойно положение - възможности за заетост, развитие на социално предприемачество, адаптиране на работни места за хора с увреждания, осигуряване на обучения за повишаване на уменията. „За втора поредна година предоставяме социални услуги на 78 потребители с трайни увреждания или невъзможност за самообслужване. Чрез Фонда за европейско подпомагане на най-нуждаещите се лица топъл обяд получават 100 души, сред които социално слаби и самотно живеещи”, припомни Георги Георгиев.  \r\nТой изказа благодарност за подкрепата на правителството на премиера Бойко Борисов. „Със съдействието на държавата инвестираме в ремонта на около 3 км улици в град Дългопол, както и на още 8 км пътни отсечки в селата Аспарухово, Лопушна, Медовец, Цонево, Партизани и Поляците, където старата асфалтова настилка е силно компрометирана. Общата стойност на реконструкцията е 1,7 млн. лв., които не бихме могли да отделим от бюджета на общината”, заяви кметът.  \r\nТой бе категоричен, че икономическият растеж и стабилността в държавата са важна предпоставка за развитието на общините. „В резултат на доверието, с което се ползват в Европа правителството и представителите на ГЕРБ в европейските институции, гласът на България се чува в ЕС. Силните външнополитически позиции на страната ни са безспорен факт, който ни носи само позитиви. Именно на тези силни позиции дължим и решението за сериозен ръст на евросредствата за България през следващия програмен период. Това означава повече инвестиции в регионално развитие, инфраструктура, околна среда и заетост, по-ускорени стъпки към високия стандарт на живот, който всички искаме да има у нас и в частност във всяка от българските общини”, заключи Георгиев, коментирайки предстоящите евроизбори в качеството си на ръководител на ГЕРБ - Дългопол.", "date": "2019.02.21", "title": "Кметът на Дългопол Георги Георгиев: Чрез европроекти инвестираме в инфраструктурата на общината"}
{"url": "http://www.focus-news.net/news/2019/02/21/2626347/korneliya-ninova-bsp-spasyavame-parlamentarizma-kato-ne-se-saglasyavame-da-pravim-zakonodatelstvo-koeto-narushava-konstitutsiyata-i-otkazvame-da-uchastvame-v-zadkulisni-dogovorki.html", "text": "Спасяваме парламентаризма като не се съгласяваме да правим законодателство, което нарушава Конституцията, лобистко законодателство, и отказваме да участваме в задкулисни договорки. Това каза пред журналисти във Видин Корнелия Нинова, председател на Националния съвет на БСП, предаде репортер на  Радио „Фокус“ – Видин . Тя посочи, че такива задкулисни договорки е имало в нощта на приемането на Изборния кодекс.  \r\n„Излизайки от парламента, полагаме усилия да го спасим, защото това, което се случва вътре, е всичко друго, но не и парламентаризъм“. Тя подчерта, че парламентарната група на „БСП за България“ няма да влиза и да излиза в парламента според един или друг закон. Корнелия Нинова заяви, че от политическата сила са поставили условия, които не са партийни, а са национална кауза. „Ние поставяме тези въпроси много по-високо от партийните си и личните си интереси, или от един или друг закон конкретно“, каза Нинова. На въпрос ще се върнат ли от „БСП за България“ в парламента, тя отговори: „Поставили сме четири условия, ако ги приемат – да“. \r\nКорнелия Нинова бе във Видин на среща с кметове и представители на Сдружението на кметовете на кметства. \r\nАнна ЛОЗАНОВА", "date": "2019.02.21", "title": "Корнелия Нинова, БСП: Спасяваме парламентаризма като не се съгласяваме да правим законодателство, което нарушава Конституцията и отказваме да участваме в задкулисни договорки"}
{"url": "http://www.focus-news.net/news/2019/02/21/2626353/plovdiv-aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ на  Радио „Фокус“ – Пловдив  тази седмица ще ви разкажем за няколко предстоящи културни събития, които ще имате възможност да посетите в близките дни и месеци, както и за една благотворителна инициатива за хора с големи туптящи сърца. \r\nИзложба „Тази вечер аз съм хубава“ ще бъде представена в Етнографската къща в Асеновград по повод 8 март. Посетителите ще станат част от празничните моменти в живота на жената – абитуриентския бал, сватбата и Деня на жената – 8 Март, през 70-те и 80-те години на миналия век. Експонатите са събирани от екипа музейни работници и от граждани, които са ги предоставили. Освен атрибутите за разкрасяване, част от изложбата ще бъдат и специално издирени и събрани разкази за това как някога се е празнувало. Подробности ще ни предостави уредникът в Етнографската къща Магдалена Георгиева. \r\nЗа пета поредна година в Асеновград ще се проведе кукерски карнавал. На 10 март маскираните  за празника кукери ще преминат по ул. “Кирил и Методий”, оттам по Железния мост ще стигнат до кв. „Свети Георги“, по улиците „Бенковски”, „Акация”, „Места”, „Сан Стефано”, „Асенова крепост”, като шествието ще завърши на площад „Акад. Николай Хайтов”. Повече за предстоящото събитие ще ни разкаже Боян Алексиев, ръководител на ръководител на Сдружение „Клуб за танцово изкуство Везеница“ в Асеновград, което организира карнавала. \r\nСърце за капачки беше поставено до паметника на цар Иван Асен II в градския парк в Асеновград. Едни от първите, които пуснаха капачки в него бяха инициаторите на идеята от Центъра за местни инициативи и развитие и кметът на общината д-р Емил Караиванов. Сърцето е изработено и поставено от фирма-дарител със съдействието на Общината. За ценните малки жестове и за измеренията на добротата ще разговаряме с Николина Йовева от Центъра за местни инициативи и развитие в Асеновград. \r\nВ последните минути на предаването ще ви предоставим повече подробности за Четвъртия традиционен поход „Асеновградски върхове и пътеки“, който ще се проведе на 8 и 9 юни. Предаването „Асеновград – Богоизбран пред портите на Родопите“ се излъчва всеки четвъртък между 16.00 и 17.00 часа. Водещ е Тони Михайлов.", "date": "2019.02.21", "title": "Пловдив: Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/02/21/2626344/nikola-gruevski-vav-feysbuk-prodalzhava-politicheskoto-presledvane-sreshtu-men-i-mnozina-drugi-ot-vmro-dpmne.html", "text": "Бившият министър-председател на Македония Никола Груевски публикува в  социалната мрежа „Фейбсук“  коментар на последните арести във връзка с разследването на щурма на парламента в Скопие от 27 април 2017 г., известен като „кървавия четвъртък“. Агенция „Фокус“  представя превод на поста на Груевски: \r\nПродължава политическото преследване срещу мен и срещу мнозина други от ВМРО-ДПМНЕ. \r\nМалко им е обвинението и незаконната, политически поръчана присъда за затвор за това, че съм повлиял за придобиването на блиндиран автомобил заради това, че като премиер и аз съм използвал тази кола освен чуждестранните гости.  \r\nМалко им е и абсурдното обвинение, че съм искал пътят Кичево-Охрид да бъде завършен по-бързо, защото съм искал гражданите да ме възнаградят, като гласуват за мен на следващите избори. \r\nМалко са им обвиненията, че съм поръчвал шамари, които никога никому не са удряни.  \r\nМалко им е  обвинението, че съм злоупотребил със служебното си положение за това, че Общината разруши незавършена постройка, за която и самият инвеститор призна, че е незаконна, като отправя искане към общината да промени разрешението за строеж и да се съобрази с вече започнатото й незаконно строителство. \r\nМалко им е и обвинението, в което без нито едно доказателство срещу мен, или без мой подпис, ме обвиняват за финансирането на партията, защото някой е дал пари и след това е направил изявление, че не е дарявал средства или че не си е спомнял дали е дал 500 или 1000 евро на партията. \r\nЗа всички тези лъжливи обвинения, за които все още нямам присъда, поръчителите на прогонването ми вече поискаха от съда да ми наложи максимална присъда за затвор.  \r\nМалко им е това.  \r\nСега те решиха да ме подозират и след това да ме обвинят в несъществуващ тероризъм. \r\nОчевидно е, че това неспособно и марионетно правителство няма друг начин да прикрие своята несъстоятелност и своите стъпки, които са в ущърб на държавните и националните интереси на Македония, своята престъпност, непотизъм и корупция, а иска да постоянно да прави това чрез несправедливи подозрения, обвинения, процеси и вкарването в затвора на политически инакомислещите. Фалшивите спектакли и процеси, които някой ден ще бъдат техен срам и техен страх от наказание за злото им, сега са наша Голгота. \r\nКой знае за кой път го повтаря.  \r\nНито съм организирал, нито съм дал съгласие някой да организира нападение в парламента и физическа саморазправа с депутати. Напротив, първи от всички политици поисках помирение, веднага, след като разбрах, тъй като предходния ден бях във Виена.  \r\nПризовавам Прокуратурата да обяви публично доказателствата срещу мен. \r\nНека видим материалните доказателства или каквито там има, пък макар и фалшиви, без значение дали изтръгнати с изнудване от свидетели, със заплашвания или обвинения.  \r\nМного бих искал да видя доказателствата за нещо, което не само не съм направил, но и гледайки как властта дразни хората, а цялата вина и цялата негативност пада върху раменете на ВМРО-ДПМНЕ и нейните членове и служители. \r\nИскам публично да чуя как от позицията на лидер на ВМРО-ДПМНЕ мога да повлияя на министър Нухиу (когото според мен лично аз не съм срещал - като министър първоначално отговарях за мира и реда в страната, в която основното събитие бяха протестите и напрежението в и пред парламента), или на който и да било друг служител в МВР. \r\nПризовавам Прокуратурата да представи надлежните доказателства срещу мен пред целия народ, пред цялото общество. Доказателство за нещо, което не е извършено.  \r\nИскам публично да чуя как от позицията на лидер на ВМРО-ДПМНЕ мога да повлияя на министър Нухиу (когото според мен лично аз не съм срещал - като министър първоначално отговарях за мира и реда в страната, в която основното събитие бяха протестите и напрежението в и пред парламента), или на който и да било друг служител в МВР. \r\nПризовавам Прокуратурата да представи надлежните доказателства срещу мен пред целия народ, пред цялото общество. Доказателство за нещо, което не е извършено.  \r\nХайде, не си купувайте време, не вадете бисери от типа „разследването е в ход“, или „разследването е тайно“ – едни и същи празни приказки. Това не е обикновен процес, а такъв, който се следи от цялата наша и международна общност, и не е възможно доказателствата да са само във вашите чекмеджета. \r\nЗа мен знам, че ги нямате. Вярвам също, че и за останалите нямате нищо, което би могло да бъде наречено доказателство. Ако стига да обвините някого, само защото е подкрепил мирни протести, тогава имате причина да арестувате всички политици в страната, защото всеки един от тях е подкрепял мирен протест, но и целия народ, който в различни моменти е подкрепял едни или друг протест.  \r\nНо, ако обвинявате някого за организиране на нападение в парламента и за физическа саморазправа с депутатите, при това като определяте това като тероризъм и искате наказание от най-малко 10 г. лишаване от свобода, тогава са ви нужни ясни, недвусмислени и силни доказателство и тяхното публично обявяване.  Тереза Герова", "date": "2019.02.21", "title": "Никола Груевски във „Фейсбук“: Продължава политическото преследване срещу мен и мнозина други от ВМРО-ДПМНЕ"}
{"url": "http://www.focus-news.net/news/2019/02/21/2626355/shumen-opasen-retsidivist-be-osaden-na-5-godini-lishavane-ot-svoboda-za-krazhba-i-teglene-na-pari-ot-chuzhda-karta.html", "text": "По обвинителен акт на Окръжната прокуратура в Шумен опасен рецидивист бе осъден на 5 години лишаване от свобода за кражба и теглене на пари от чужда карта. Това съобщиха от пресцентъра на  Апелативна прокуратура – Варна . 56-годишният Васил Ст. получи наказание лишаване от свобода за срок от 5 години при строг режим, след като бе признат за виновен от състав на Шуменския окръжен съд днес. Подсъдимият е бил предаден на съд с обвинителен акт на Окръжната прокуратура в Шумен за кражба, която представлява опасен рецидив, и за теглене на пари от чужда дебитна карта. Мъжът откраднал два портфейла от жител на Шумен, в който открил две дебитни карти и сумата от 260 лева. В периода от 6 до 8 октомври миналата година Васил успял да изтегли от откраднатите карти 5200 лева. Само за два дни от различни банкомати той изтеглил сумата чрез 35 тегления.  \r\n56-годишният подсъдим е осъждан за кражби и грабеж. Днес съдът му определи мярка за неотклонение “Задържане под стража“ по друга влязла в сила присъда. Ефективната 5-годишна присъда, произнесена днес от Шуменския окръжен съд, подлежи на обжалване пред Апелативния съд във Варна.", "date": "2019.02.21", "title": "Шумен: Опасен рецидивист бе осъден на 5 години лишаване от свобода за кражба и теглене на пари от чужда карта"}
{"url": "http://www.focus-news.net/news/2019/02/21/2626356/sport-urezhdat-se-kontroli-sas-sarbiya-za-voleybolnite-natsionali.html", "text": "Националният ни отбор по волейбол няма да играе контролни срещи с Бразилия. Мъжкия ни тим бе поканен за два мача преди Лигата на волейболните нации, но старши треньорът Силвано Пранди прецени, че се очертава прекалено сложно пътуване от Бразилия до Аржентина.   \r\nОсвен това стана ясно, че Сан Хуан няма да приеме мачове от лигата. От аржентинската федерация обявиха, че местят турнира в Мендоса заради предстоящите избори.  \r\nВ момента от щаба на българския тим водят разговори със Сърбия, остава да се уточни дали контролите да са у нас или в Белград. \r\nВенцислав ДРАГОМАНОВ", "date": "2019.02.21", "title": "Спорт: Уреждат се контроли със Сърбия за волейболните национали"}
{"url": "http://www.focus-news.net/news/2019/02/21/2626359/pernik-nad-32-mln-lv-e-razmerat-na-byudzheta-vav-funktsiya-obrazovanie-na-obshtinata-za-2019-g.html", "text": "32 245 798 лева е размерът на бюджета във функция образование на Община Перник за 2019 г. Това стана ясно на работна среща, в която взеха участие зам.-кметът Севделина Ковачева, кметът на кв. „Изток“ Емил Костадинов, директори на учебни заведения и детски градини, представители на общинската администрация, съобщиха от пресцентъра на  Община Перник . Формулите за разпределение на средствата, получени по стандарти за всяка дейност между училищата и детските градини, се утвърждават след обсъждане с директорите на общинските училища и детски градини. \r\n„През 2019 г. се запазват основните характеристики на модела за финансиране на институциите в системата на предучилищното и училищното образование, въведен през 2018 г. Дейностите по възпитание и обучение на децата и учениците ще продължат да се финансират по стандарти за дете/ученик, стандарти за група/паралелка и стандарти за институция“, коментира Севделина Ковачева. По думите на зам.-кмета бюджетът на функция „Образование“ за 2019 г. е в размер на 32 245 798 лв., в това число: държавно делегирани дейности - 27 069 606 лв., дофинансиране от местни приходи - 610 000 лв., местни дейности /издръжка на ДГ/ - 1 980 000 лв. и капиталови разходи - 1 756 237 лв. \r\n„В сравнение с 2018 г. средствата за функция „Образование“ са увеличени с 4 898 709 лв., а за периода 2014 – 2019 година ръстът на средствата е 63, 34 %.“, посочи Ковачева. \r\nОтносителният дял на бюджета на функция „Образование“ в общия бюджет на община Перник е 49,05%. \r\nРазмерът на стандартите за финансиране е увеличен средно с 17,5% и средствата са насочени изцяло за увеличение на основните работни заплати на педагогическия персонал с 20 % и на непедагогическия с 10%. \r\n„И през 2019 година приоритет в политиката на кметския екип ще бъде подобряването на материалната база на образователната инфраструктура“, подчерта Севделина Ковачева. Тя допълни още, че с настъпилите промени в Нормативната уредба се предвижда финансиране на извънкласните дейности чрез стандарт за институция и станадарт за дете/ученик, ангажиран в извънкласна дейност.", "date": "2019.02.21", "title": "Перник: Над 32 млн. лв. е размерът на бюджета във функция образование на Общината за 2019 г."}
{"url": "http://www.focus-news.net/news/2019/02/21/2626350/tsvetan-tsvetanov-gerb-g-zho-ninova-molya-vi-nedeyte-da-protivopostavyate-horata-i-vashite-chlenove-s-predstaviteli-na-mestnata-vlast-koito-sa-zakonno-izbrani.html", "text": "Г-жо Нинова, моля ви недейте да противопоставяте хората и вашите членове с представители на местната власт, които са законно избрани от жителите на съответните общини. Това каза председателят на ПГ на ГЕРБ Цветан Цветанов на брифинг в Народното събрание във връзка с твърденията на Корнелия Нинова, че ГЕРБ са провалили срещата й със Сдружението на кметове на малки общини на среща във Видин, предаде репортер на  Агенция „Фокус“.   „За да бъда съвсем коректен и да избегна поредните фалшиви новини, които някои създават, аз само ще прочета какви са темите и въпросите, които е задала г-жа Нинова. Много държа тяхната телевизия да отрази тази пресконференция“, каза Цветанов.  \r\nВъв връзка с твърдението на Нинова, че е отказана зала на БСП за среща със сдружението на кметове на малки общини във Видин, Цветанов заяви: „В Община Видин няма официално постъпило искане от сдружението на кметовете на кметства за ползване на залата, искане за ползване на залата до Общинския съвет – Видин е постъпило на 20 февруари от областния председател на БСП – Видин Димитър Велков. На това искане е отказано веднага на 20 февруари 2019 г., защото залата е заета за планирано обучение на общински служители за работа с лични данни. Въпросното обучение е планирано още на 18 февруари 2019 г. и в същия ден е запазена залата на Общинския съвет във Видин.\" \"Срещата на Корнелия Нинова се провежда в зала на общинската симфониета  – Видин. Разрешението за ползването на залата е издадено от директора на симфониетата, който е служител на общината. Залата е платена с фактура на общинския съвет на БСП на стойност 100 лв\", обясни Цветанов.  \r\nДеница КИТАНОВА", "date": "2019.02.21", "title": "Цветан Цветанов, ГЕРБ: Г-жо Нинова, моля ви недейте да противопоставяте хората и вашите членове с представители на местната власт, които са законно избрани"}
{"url": "http://www.focus-news.net/news/2019/02/21/2626361/veliko-tarnovo-spetsialisti-ot-dnevniya-tsentar-za-detsa-s-uvrezhdaniya-podgotvyat-vtoro-obuchenie-za-pedagozi.html", "text": "Второ обучение за педагози от детските градини в Свищов подготвят специалисти от Дневния център за деца с увреждания. В рамките на срещите те им разясняват основните похвати и методи, които трябва да се прилагат за ранна диагностика на деца с различни дефицити. Фокусът е поставен върху детското развитие, припомни за  Радио „Фокус“ – Велико Търново  началникът на отдел „Образование“ в общината Румяна Кузева. Обученията се провежда по инициатива на експертите от социалната институция и със съдействието на зам.-кмета Анелия Димитрова. \r\nМодулите са общо шест и ще бъдат проведени в три последователни срещи с педагозите, като първата беше миналия уикенд, а втората е следващия. Във всяка от тях обучителите запознават педагозите с техники и опит в областта на ранното детство, предучилищната подготовка и обучение на деца до 6-годишна възраст. Водещи на обучението от ДЦДУ са Маруся Тасева – психолог и Теменужка Тодорова – директор на Дневния център. \r\nЛуиза ТРАНЧЕВА", "date": "2019.02.21", "title": "Велико Търново: Специалисти от Дневния център за деца с увреждания подготвят второ обучение за педагози от детските градини в Свищов"}
{"url": "http://www.focus-news.net/news/2019/02/21/2626362/stolichnite-sotsialisti-shte-otbelezhat-denya-na-zashtitnika-na-otechestvoto-na-22-fevruari.html", "text": "На 22 февруари в 10.00 часа ръководството на БСП – София начело с Калоян Паргов, народните представители от „БСП за България“, избрани от София, общинските съветници, членове и симпатизанти на БСП ще отбележат Деня на защитника на Отечеството като поднесат венец и цветя на Паметника на Съветската армия. Това съобщиха от пресцентъра на  БСП - София . В 10.30 часа социалистите от столичния район „Лозенец“ ще се поклонят и ще положат цветя на Паметника - костница на съветските воини в квартал „Лозенец“.", "date": "2019.02.21", "title": "Столичните социалисти ще отбележат Деня на защитника на Отечеството на 22 февруари"}
{"url": "http://www.focus-news.net/news/2019/02/21/2626363/ek-izyavlenie-na-komisar-yourova-po-povod-evropeyskiya-den-na-zhertvite-na-prestapleniya.html", "text": "„Днес мислите ми са насочени към всички онези деца, жени и мъже, които един ден са били жертва на престъпление. В този ден отново изразявам почитта си към Ян Куцяк, който бе убит преди една година. Трябва да защитаваме журналистите от всички форми на сплашване и нападения, съобщава  представителството на ЕК в България . \r\nВсички ние може да станем жертва на престъпление. Само че не всички жертви съобщават, че срещу тях е било извършено престъпление: за 25 милиона престъпления, докладвани в ЕС, смятаме, че други 75 милиона не се докладват. Трябва да сложим край на това. Често жертвите не отиват в полицията, защото се страхуват от извършителя или от това да понесат отрицателните последици от наказателното производство.  \r\nДнес всички жертви на престъпления в ЕС се ползват от набор от ясни права, независимо къде в Европейския съюз е извършено престъплението. По-специално Директивата за правата на жертвите, която влезе в сила през ноември 2015 г., предвижда правото на жертвите да бъдат признати и третирани с уважение, професионализъм и по недискриминационен начин. Основната цел на тези високи стандарти е да се избегне излагането на жертвите на допълнителни вреди по време на наказателното производство.  \r\nТри години след изтичане на срока за транспониране някои държави членки все още не са транспонирали напълно това правило на ЕС. Комисията определи прилагането на директивата за приоритет и е решена да гарантира нейното правилно функциониране на практика.  \r\nЩе следя за това тези правила на ЕС да се прилагат в целия Европейски съюз. Ще предприема всички необходими мерки, включително правни действия. Независимо къде живеете или откъде сте, ако сте жертва на престъпление в Европа, винаги следва да получите помощта и подкрепата, от която се нуждаете.“  \r\nКонтекст  \r\nНа 22 февруари се отбелязва Европейският ден на жертвите на престъпления. Европейската комисия предприе редица действия за борба с насилието и за оказване на помощ на жертвите на престъпления.", "date": "2019.02.21", "title": "ЕК: Изявление на комисар Йоурова по повод Европейския ден на жертвите на престъпления"}
{"url": "http://www.focus-news.net/news/2019/02/21/2626357/albanian-daily-news-deputati-ot-opozitsiyata-izgoriha-mandatite-si-pred-albanskiya-parlament.html", "text": "Както бяха предупредили, депутати от албанската опозиционна „Демократическа партия“ се отказаха от мандатите си и ги изгориха пред очите на хиляди антиправителствени демонстранти, събрали се край сградата на парламента, предава  електронното издание Albanian Daily News . \r\nНародните представители обявиха, че техните мандати принадлежат на гражданите и от сега нататък те всички са без мандати и имунитет и ще протестират до оставката на настоящото правителство и обявяването на нови „свободни и честни“ парламентарни избори. \r\nПревод и редакция:", "date": "2019.02.21", "title": "Albanian Daily News: Депутати от опозицията изгориха мандатите си пред албанския парламент"}
{"url": "http://www.focus-news.net/news/2019/02/21/2626364/plovdiv-martenitsi-izraboteni-ot-potrebitelite-na-obshtinsko-predpriyatie-sotsialno-predpriyatie-za-hora-s-uvrezhdaniya-se-prodavat-do-biletniya-tsentar-na-glavnata-ulitsa.html", "text": "Ръчно изработени мартеници, изработени от потребителите на Общинско предприятие „Социално предприятие за хора с увреждания“, се продават до билетния център на Главната улица, съобщиха за  Радио „Фокус“-Пловдив  от Община Пловдив. Уникалната българска народна шевица, кокичета, минзухари, четирилистни детелини и други пролетни цветя са само част от изрисуваните мартеници. Някои от тях са под формата на сърца, други – на подкова за късмет, а трети са като гривна на ръцете или изящно колие. За празника на Баба Марта хората от социалното предприятие предлагат и ръчно ушити торбички.  Всеки, който желае да подкрепи дейността на хората с увреждания, които работят в общинското предприятие, може да го направи, като си закупи направен от тях артикул всеки ден до 18.00 часа. Общинско предприятие „Социално предприятие за хора с увреждания“ бе създадено, след като през лятото на миналата година Община Пловдив спечели проект по оперативна програма „Развитие на човешките ресурси“. Целта му е не само да се подкрепят хората с увреждания, но и чрез изграждането на различни умения и компетенции да се подобри тяхната интеграция в обществото, начинът и качеството им на живот и реално да се осъществи тяхното приобщаване. След като за Коледните празници те бяха подготвили специални играчки, украси и картички, то за 1-ви март също са подготвили изненади. От общинското предприятие предвиждат изненади и за Великденските празници.", "date": "2019.02.21", "title": "Пловдив: Мартеници, изработени от потребителите на Общинско предприятие „Социално предприятие за хора с увреждания“, се продават до билетния център на Главната улица"}
{"url": "http://www.focus-news.net/news/2019/02/21/2626360/tsvetan-tsvetanov-gerb-sazhalyavam-za-tova-koeto-prezhivyavat-v-momenta-narodnite-predstaviteli-ot-bsp-badete-silni-iskreni-i-kazhete-istinata-na-vashite-plenumi.html", "text": "Съжалявам за това, което преживяват в момента народните представители от БСП – бъдете силни, искрени и кажете истината на вашите Пленуми. Това каза председателят на ПГ на ГЕРБ Цветан Цветанов на брифинг в Народното събрание, предаде репортер на  Агенция „Фокус“ . Той се обърна още към депутатите от БСП с думите: „Вие сте достойни хора, но за съжаление имате лидер, който може само единствено да ви изведе от парламента. Сега го прави по един административен начин. Въпросът е да не ви извади като бъдеща парламентарна група в избори за парламент, които ще се проведат през 2021 г. С подобен подход само ерозира, макар и не чак толкова голямо доверие, което има в БСП. Все пак ние сме длъжни да защитаваме интересите на всички членове и симпатизанти, на всички български граждани, гласуващи и негласуващи“.  \r\n„Направиха се много внушения в последните няколко дни. Едва ли не съглашателство между ГЕРБ и други политически сили. Искам да изразя моето уважение и респект към всяка една политическа сила, парламентарно представена. Аз като председател на парламентарна група съм длъжен да водя диалог с всички и търсене възможност за формиране на парламентарни мнозинства, с които да даваме устойчивост на законодателната дейност, а не да търсим само противопоставяне“, заяви Цветанов.  \r\nДеница КИТАНОВА", "date": "2019.02.21", "title": "Цветан Цветанов, ГЕРБ: Съжалявам за това, което преживяват в момента народните представители от БСП – бъдете силни, искрени и кажете истината на вашите Пленуми"}
{"url": "http://www.focus-news.net/news/2019/02/21/2626365/tsvetan-tsvetanov-gerb-kogato-bsp-reshi-mozhe-da-uchastva-aktivno-v-politicheskiya-zhivot-na-stranata-nie-sme-gotovi-za-vsyakakav-dialog.html", "text": "Когато БСП реши, може да участва активно в политическия живот на страната. Това каза председателят на ПГ на ГЕРБ Цветан Цветанов на брифинг в Народното събрание, предаде репортер на  Агенция „Фокус“.   „Нашата роля е с това, което правим, с тези икономически параметри, които имаме, да гарантираме стабилност, просперитет и възможност да увеличим доходите на българските граждани от 1 януари 2020 г., както го направихме от 1 януари 2019 г. Това става само и единствено, когато можем да се възползваме от всички тези политики, които могат да бъдат полезни за обществото. Тук искам да кажа, че г-жа Нинова надявам се, когато прави тези срещи с кметове по места, говори и за успеха, който постигна Андрей Новаков с проектобюджета за новия финансов програмен период 2021-2026 г., където в България в това стабилно управление се предвижда по-висок бюджет за страната ни с 4 млрд. лв. повече“, допълни Цветанов. Той допълни още, че се надява Корнелия Нинова да каже истината за Ева Майдел, за това, че по нейн доклад е променена таксата за преводите, които сe правят по банков път. „Ето това са ползите, които правят евродепутатите от ГЕРБ. Тук искам да кажа добри думи за еврокомисар Мария Габриел, която знаете какво направи за роуминга, за противодействието на фалшивите новини и за кибератаките“, допълни Цветанов. „Когато решите, че можете да участвате активно в политическия живот на страната, ние сме готови за всякакъв диалог. Многократно съм го обявявал и публично. Винаги съм демонстрирал подобно поведение с всяка една парламентарна група, независимо дали тя е опозиция, дали е от управляващото мнозинство. Мога да ви кажа, за да спрат всякакви спекулации, днес съм имал възможно да разговарял с г-н Марешки, с г-н Карадайъ, и с Валери Симеонов, и с колегите от другите политически формации, които са в „Обединени патриоти“. Това е ежедневната работа, която трябва да правим ние, парламентаристите“, обясни Цветанов. \r\nДеница КИТАНОВА", "date": "2019.02.21", "title": "Цветан Цветанов, ГЕРБ: Когато БСП реши, може да участва активно в политическия живот на страната - ние сме готови за всякакъв диалог"}
{"url": "http://www.focus-news.net/news/2019/02/21/2626366/hristina-nedelcheva-sayuz-na-ekskurzovodite-varna-nastoyavame-kontrolat-spryamo-nepravosposobnite-i-mnimi-ekskurzovodi-u-nas-da-bade-tolkova-strog-kolkoto-e-v-sasednite-ni-darzhavi.html", "text": "Съюзът на екскурзоводите в България настоява контролът спрямо неправоспособните и мними екскурзоводи, идващи с чуждестранни групи у нас, да бъде толкова строг, колкото е в съседните ни държави. Това каза на конференция председателят на структурата на организацията във Варна Христина Неделчева, предаде репортер на  Радио „Фокус“ – Варна . По думите й в момента тези нарушители могат да бъдат проверявани само от Комисията за защита на потребителите. Проблемът, според нея обаче е, че докато контролните органи се задвижат, мнимите екскурзоводи напускат страната, тъй като са дошли с чуждестранна група едва за няколко часа. Така, на практика, подобни хора не могат да бъдат хванати, а много от тях са некомпетентни по въпроси от българската история, както и не представят коректно туристическите обекти. Затова от Съюза на екскурзоводите настояват местни специалисти да придружават чуждестранните гидове и да получават подобаващо заплащане за това. Христина Неделчева добави, че в много страни, като Гърция, Турция, Италия, Македония и Албания, това е задължително. В Съюза на екскурзоводите в България към днешна дата са вписани 215 редовни и 20 почетни членове. От тях, около две трети работят във Варна. \r\nДиана СТОЕВА", "date": "2019.02.21", "title": "Христина Неделчева, Съюз на екскурзоводите – Варна: Настояваме контролът спрямо неправоспособните и мними екскурзоводи у нас да бъде толкова строг, колкото е в съседните ни държави"}
{"url": "http://www.focus-news.net/news/2019/02/21/2626367/kazanlak-izlozhba-opalchentsi-ot-kazanlashkiya-kray-shte-otkrie-natsionalen-park-muzey-shipka-buzludzha.html", "text": "Изложба „Опълченци от Казанлъшкия край”, в навечерието на Трети март, ще открие Национален парк – музей „ Шипка – Бузлуджа”, каза за  Радио „Фокус” . директорът на музея д-р Чавдар Ангелов. Той поясни, че изложбата е съвместна с Исторически музей „Искра” и ще бъде експонирана в Мултимедийната зала на Историческия музей. „Обикновено експозициите, които Националният музей изготвя, са с общонационално значение, но този път заедно с колегите, които подготвиха изложбата решихме, че е редно да покажем нашите местни опълченци, нашите дядовци”, каза Ангелов. В изложбата освен информационни табла, ще бъдат показани лични вещи, ордени, медали на опълченци, които се съхраняват във фондовете на двата музея. \r\nВ Казанлък са се раждали и живяли българи, които са участвали във всички значими прояви на българската национална революция през 19-ти и 20-ти век – всички руско–турски воини, четите на Панайот Хитов и Филип Тотю, преди това легиите на Раковски, четата на Хаджи Димитър и Стефан Караджа, на Христо Ботев и Българското опълчение. \r\nВ Казанлъшко до момента са установени 122 участници в Българското опълчение и 45 опълченци, които след края на Руско – турската война се заселват и живеят в Казанлък и околните населени места. „На тях е посветена тази изложба”, поясни Ангелов. \r\nИзложбата ще бъде открита на 28 февруари от 17.30 часа и ще остане в музея до 19 април. \r\nСлавяна ГАЙДАРОВА", "date": "2019.02.21", "title": "Казанлък: Изложба „Опълченци от Казанлъшкия край” ще открие Национален парк – музей „ Шипка – Бузлуджа”"}
{"url": "http://www.focus-news.net/news/2019/02/21/2626358/tsvetan-tsvetanov-gerb-pri-sistemniya-podhod-na-falshivi-novini-ot-bsp-chlenovete-im-shte-osaznayat-che-imat-lider-koyto-gi-vodi-kam-propastta-i-ne-mozhe-da-dade-alternativa.html", "text": "При системния подход на фалшиви новини от БСП, членовете им ще осъзнаят, че имат лидер, който ги води към пропастта и който не може да даде алтернатива. Това каза председателят на ПГ на ГЕРБ Цветан Цветанов на брифинг в Народното събрание, предаде репортер на  Агенция „Фокус“ . По думите му всеки ден ще има подобни въпроси и ГЕРБ ще търси формата и начина да отговаря. „При системния подход на произнасянето на много фалшиви новини, надявам се, че и журналистическият интерес ще намалява и БСП ще осъзнаят, че има лидер, който ги води към пропастта, но не лидер, който може да даде алтернатива на днешното управление или на бъдещето алтернативно парламентарно мнозинство“, подчерта Цветанов. „Понеже чуваме, че отново се тиражира една новина, че във връзка с темата, която обсъждахме само преди минути с адвокатурата, че имало вече изискване и детските градини да подавали документи, за да може да се представят в ДАНС и да може и директорите да се превръщат като доносници. Моля ви, когато говорите подобни неща, все пак имайте предвид, че народните представители от БСП са участвали активно в законодателната дейност и приемането на всеки един закон до вчера. От вчера действително БСП не участват в законодателната дейност, те предпочитат да си правят своите екскурзии или партийни срещи в работното време“, допълни Цветанов. \r\nДеница КИТАНОВА", "date": "2019.02.21", "title": "Цветан Цветанов, ГЕРБ: При системния подход на фалшиви новини от БСП, членовете им ще осъзнаят, че имат лидер, който ги води към пропастта и не може да даде алтернатива"}
{"url": "http://www.focus-news.net/news/2019/02/21/2626369/sliven-politsiyata-izdirva-48-godishen-mazh-koyto-e-v-neizvestnost-ot-20-fevruari.html", "text": "РУ-Сливен издирва Георги Митков Костов на 48 години от град Сливен, който  е в неизвестност от 16,00 часа на 20 февруари. Това съобщиха от пресцентъра на  ОДМВР - Сливен . За последно мъжът е видян в района на хълма в парк Юнак.  \r\nКостов е висок е 178 см., нормално телосложение, очи пъстри. Облечен е с тъмен панталон, червена тениска, пъстро яке на геометрични фигури и слънчеви очила.  Обявен е за местно издирване. На близките си е казал, че ще се разхожда в района на долна лифтена станция и пътеката до „Халката”.Ако някой има информация за лицето, да се обади на телефон 112 или в най-близкото поделение на МВР.", "date": "2019.02.21", "title": "Сливен: Полицията издирва 48-годишен мъж, който е в неизвестност от 20 февруари"}
{"url": "http://www.focus-news.net/news/2019/02/21/2626368/magdalena-markova-literaturen-klub-kastaliya-varna-novite-tehnologii-pomagat-v-ezikovoto-i-literaturno-razvitie-na-detsata.html", "text": "Новите технологии помагат в езиковото и литературно развитие на децата. Това каза в интервю за  Радио „Фокус“ – Варна  Магдалена Маркова от литературен клуб „Касталия“ във Варна. Тя е завършила Българска филология и преподава на ученици от 2 до 12 клас в клуба. По думите й, заниманията на децата от клуба са подпомогнати, а не затруднени от използването на модерните устройства, както и Интернет пространството. „Сега работим предимно в „облака“, защото ние ежегодно издаваме един алманах с творбите на децата, които посещават клуба – не само на тези, които в момента работят, но и тези, които са завършили, пораснали са, пръснали са се по света, но те продължават да поддържат контакти с нашия клуб. Тези, които все още пишат ни изпращат творбите си, така има една приемственост“, каза Магдалена Маркова. Според нея, именно тези технологии са позволили на учениците от различни възрасти, училища и райони на Варна, да се запознаят с творчеството на колегите си от клуб „Касталия“. „Направили сме с по-големите редакционен екип, аз има споделям папките с всички творби на всички деца, които през годината са написали. В таблици те си попълват оценки от 1 до 10 на всички тези творби, които са изчели и така правим подбор, за да влезе в алманаха най-качественото“, обясни Маргарита Маркова. Тя допълни, че голяма част от нейните ученици предпочитат да пишат на мобилните си устройства, като изпращат творбите си, чрез имейл или друго средство за онлайн комуникация. Тя допълни, че понякога човек става небрежен при писането на телефона или лаптопа си, но това е проблем само, ако стане редовна практика. „Разбира се, че понякога човек става по небрежен, когато бърза да комуникира, съкращава и използва може би по-странни изрази понякога в тази кореспонденция. Но в самото си творчество мисля, че те остават все така прецизни и не им пречи технологията“, каза още Магдалена Маркова. Според нея, още едно положително влияе на технологиите е достъпа на електронни книги, до които децата имат достъп. \r\nБояна АТАНАСОВА", "date": "2019.02.21", "title": "Магдалена Маркова, литературен клуб „Касталия“ – Варна: Новите технологии помагат в езиковото и литературно развитие на децата"}
{"url": "http://www.focus-news.net/news/2019/02/21/2626354/tsvetan-tsvetanov-gerb-falshivata-novina-ot-korneliya-ninova-che-plashim-kmetove-da-ne-se-sreshtat-s-neya-samo-shte-otblasne-chlenovete-i-simpatizantite-na-bsp.html", "text": "Фалшивата новина от Корнелия Нинова, че плашим кметове да не се срещат с нея, само ще отблъсне членовете и симпатизантите на БСП. Това каза председателят на ПГ на ГЕРБ Цветан Цветанов на брифинг в Народното събрание, предаде репортер на  Агенция „Фокус“ . „Кметовете на общини са кметове на всички граждани и живеещи във всяка една община и всяко едно населено място. Недейте по този начин, омразата и противопоставянето да ви дават някакви шансове да получавате някаква обществена подкрепа. Това е пореден опит, в който вие ежедневно искате да тиражирате или лъжи, или фалшиви новини, с които смятате, че ще си повишите политическия рейтинг или този на вашата партия. Има много достойни членове и симпатизанти и на БСП, има много достойни членове и симпатизанти на всички политически сили, които са регистрирани по Закона за политическите партии. Имаме 136 политически партии, които в момента са действащи и всеки един от избирателите може да направи своя цивилизован, информиран избор във връзка с предстоящите избори. По начина, по който го правите, може само да отблъсне вашите симпатизанти и членове, защото и те самите не искат да живеят в тази конфронтационна среда“, обясни още Цветанов. Според него всеки един иска в диалог и с политическия опонент да бъдат чути и различните мнения. \r\nДеница КИТАНОВА", "date": "2019.02.21", "title": "Цветан Цветанов, ГЕРБ: Фалшивата новина от Корнелия Нинова, че плашим кметове да не се срещат с нея, само ще отблъсне членовете и симпатизантите на БСП"}
{"url": "http://www.focus-news.net/news/2019/02/21/2626370/smolyan-obshtinskata-oranzheriya-podgotvya-za-razsad-18-800-tsvetya-koito-shte-badat-zasadeni-prez-mesets-may-v-gfrada.html", "text": "Кметът Николай Мелемов посети оранжерията на Община Смолян, където вече са засадени 800 летни растения от вида „Canna generalis”. Това съобщиха от пресцентъра на  Общината . Цветята са дарени на Община Смолян от побратимената ни унгарска Община Кишпещ. Подготвя се засаждането и на 18 000 семена от видовете цветя – вербена, азалия, колеос, тагетис и петуния. В общинската оранжерия се създават оптимални условия за развитието на семената, а през месец май растенията ще бъдат засадени в града и в кварталите. \r\nТогава ще бъде предоставен разсад на желаещите да разкрасят пространството, около което работят или живеят. Цветя от оранжерията на Община Смолян ще бъдат предоставяни на домоуправители и институции, за да разкрасят околоблоковите пространства, детските градини, училищата, площадките, селата в общината и др. \r\n„Целта е градът ни да стане по-красив и зацветен за по-продължителен период от време”, коментира Мелемов. Оранжерията е изградена по идея на градоначалника. Тя се намира до Спортната зала „Величко Чолаков” в Смолян.", "date": "2019.02.21", "title": "Смолян: Общинската оранжерия подготвя за разсад 18 800 цветя, които ще бъдат засадени през месец май в гфрада"}
{"url": "http://www.focus-news.net/news/2019/02/21/2626372/ministar-nikolina-angelkova-pri-otkrivane-na-mezhdunarodno-izlozhenie-v-sarbiya-da-promotirame-balkanite-kato-turisticheska-destinatsiya.html", "text": "Трябва заедно да популяризираме Балканите като туристическа дестинация. Днес подписахме Меморандум за разбирателство в областта на туризма между Министерството на туризма на Република България и Министерството на търговията, туризма и телекомуникациите на Република Сърбия. И вярвам, че това ще укрепи още повече нашето сътрудничество и ще доведе до нови съвместни проекти и инициативи и ще е основа за създаване на общи бизнес туристически мрежи. Това заяви министърът на туризма Николина Ангелкова при официалното откриване на 41-ия Белградски панаир на туризма в Белград, съобщиха от пресцентъра на  Министерството на туризма . Ангелкова подчерта, че тази година България е страна партньор на форума, в който се включват над 12 хил. участници, работещи в сектора. Министърът припомни, че през 2018 г. Сърбия беше официалната страна партньор на българското туристическо изложение „Ваканция и СПА експо“. \r\n\"Считам, че тези събития са не само ефективни платформи за обсъждане и генериране на предложения за сътрудничество в областта на туризма между нашите страни, но и възможност за привличане на повече туристи в региона\", посочи министърът. Тя допълни, че активното ни сътрудничество в областта на туризма допринесе за задълбочаване на икономическото партньорство между двете страни.  \r\nСърбия е сред 8-те най-големи пазари за входящ туризъм за България. През 2018 г. посещенията на сръбски туристи у нас са повече от 421 хил. и се увеличават със 7% в сравнение с 2017 г. Наблюдава се и постоянен ръст на посещенията на български граждани в Сърбия. През 2018 г. техният брой възлиза на почти 500 хил., което представлява увеличение от 6,7 на сто спрямо година по-рано.", "date": "2019.02.21", "title": "Министър Николина Ангелкова при откриване на международно изложение в Сърбия: Да промотираме Балканите като туристическа дестинация"}
{"url": "http://www.focus-news.net/news/2019/02/21/2626374/lovech-politseyski-patrul-s-radar-e-razpolozhen-pri-zlatna-panega-na-patya-sofiya-ruse.html", "text": "Полицейски патрул със софийска регистрация 1972, оборудван с радар, е разположен при Златна Панега на пътя София-Русе, предаде репортер на  Агенция „Фокус“ .", "date": "2019.02.21", "title": "Ловеч: Полицейски патрул с радар е разположен при Златна Панега на пътя София-Русе"}
{"url": "http://www.focus-news.net/news/2019/02/21/2626373/varna-nad-80-000-leva-sa-otneli-telefonni-izmamnitsi-za-3-sedmitsi-v-oblastta.html", "text": "Над 80 000 лева са отнели телефонни измамници за 3 седмици във Варненска област. Това каза на пресконференция говорителят на Районната прокуратура във Варна Вяра Алексиева, предаде репортер на  Радио „Фокус“-Варна . По думите й за посочения период в Районна прокуратура-Варна са установени пет „ало“ измамници. Трима от тях са с наложена постоянна мярка „задържане под стража“. Вяра Алексиева посочи, че са образувани 16 досъдебни производства. \r\nТя отбеляза също, че в един от случаите мним полицай е предупредил варненски прокурор, че е в списъка на „ало“ измамници. Мъжът, който се представил за полицай пред прокурора, обяснил, че вече е заловена част от група телефонни  измамници. Мнимият полицай посочил, че са намерени списъци с телефонни номера и имена на бъдещи жертви и този телефонен номер фигурира в списъка. Прокурорът, който е влязъл в роля на жертва, е бил подробно инструктиран как да се държи в банката. Според Вяра Алексиева на „жертвата“ е било обяснено да бъде спокойна и да се усмихва, за да не могат служителите на банката по никакъв начин да се усъмнят за какво става въпрос. Измамният лекар, който се включва като второ лице в схемата, иска 30 000 евро за поставяне на златни пирони в коляното на несъществуваща дъщеря на прокурора. По думите на Вяра Алексиева мнимият лекар е употребявал множество обидни и вулгарни думи и е заплашвал „жертвата“ с „15 брадати мъже“, докато не се съгласи да предаде сумата. \r\nСияна БУХЛАРСКА", "date": "2019.02.21", "title": "Варна: Над 80 000 лева са отнели телефонни измамници за 3 седмици в областта"}
{"url": "http://www.focus-news.net/news/2019/02/21/2626377/istorikat-emil-vrezhakov-v-makedoniya-otsenyavat-visoko-prinosa-na-balgariya-za-evropeyskata-integratsiya-na-regiona.html", "text": "В Македония оценяват високо българското европредседателство и изразяват благодарност за приноса на България към европейската интеграция на региона. Това заяви великотърновският историк Емил Врежаков, след завръщането си от македонския град Струмица, където участва в международна кръгла маса, организирана от българския Институт за политика, съвместно с Институт за икономически стратегии и международни отношения - Охрид, съобщиха от пресцентъра на  ПП ГЕРБ . Сред участниците на форума бяха проф. Васко Наумовски - посланик на Република Македония в САЩ и бивш вицепремиер по европейските въпроси, и проф. Андрей Лепавцов - експерт в Министерство на външните работи на Република Македония, бивш посланик и ръководител на мисията на Македония в Европейския съюз в Брюксел. Пред широката аудитория двамата дипломати определиха България като „една истинска балканска страна, която постави на първо място в европейската политика разрешаването на балканските въпроси”. \r\nВ рамките на форума в Струмица бяха разгледани темите „Единни Балкани – гаранция за просперитет и сигурност на ЕС“ и „ЕС преди и след изборите за европейски парламент“. Участниците в кръглата маса акцентираха върху необходимостта от засилено сътрудничество между балканските страни, изтъквайки, че ако пътят на Балканите към ЕС е на запад, то за Македония е на изток – през България, тъй като евроинтеграцията на Македония трябва да премине през България като най-близки народи. \r\nПо време на дискусиите Емил Врежаков подчерта: „Усилията на България и Македония трябва да бъдат насочени към укрепване на двустранното икономическо партньорство, отпадане на търговските мита, изграждане на транспортна инфраструктура и реализация на съвместни проекти. Нашата хилядолетна история е едно общо и неделимо цяло и не бива да допуснем няколко десетилетия на изкуствено разделение да заличат тази жизнена връзка, особено сега, когато Македония има шанс да бъде част от голямото семейство на обединена Европа и заедно с България да продължим напред в общ път”. \r\nВеликотърновският историк Емил Врежаков, който е член на областното ръководство на МГЕРБ, участва в събитието по покана на българския Институт за политика, чийто възпитаник е. „България ще продължи да бъде искрен приятел на Македония. Смятам, че българската политика трябва да има приемственост в това отношение и трябва да бъде последователна, независимо какви правителства ще идват през годините напред. Щастлив съм от факта, че днешното българско правителство, начело с премиера Борисов, води активна политика по отношение на Македония и Западните Балкани и то в много позитивна посока”, категоричен е Емил Врежаков.", "date": "2019.02.21", "title": "Историкът Емил Врежаков: В Македония оценяват високо приноса на България за европейската интеграция на региона"}
{"url": "http://www.focus-news.net/news/2019/02/21/2626379/blagoevgrad-37-litsa-s-trayni-uvrezhdaniya-zapochvat-rabota-v-obshtina-gotse-delchev.html", "text": "37 лица с трайни увреждания започват работа в Община Гоце Делчев. Това съобщи за  Радио „Фокус“ - Пирин  Даниела Крантева, експерт „Връзки с обществеността“ към Община Гоце Делчев. Тя уточни, че е започнало изпълнението на важния социален проект „Обучение и заетост по ОП „Развитие на човешките ресурси“. По думите й програмата осигурява заетост за 24 месеца на безработни лица с трайни увреждания, като безвъзмездната финансова помощ отпусната на община Гоце Делчев е в размер на 594 844.84 лв. Даниела Крантева посочи, че лицата ще работят в детски градини, социални домове и други общински обекти, като техните длъжности са съобразени с уврежданията им, за да бъдат максимално пълноценни при изпълнение на служебните си задължения. Експертът отбеляза, че 17 от тези лица ще работят в град Гоце Делчев, а останалите 20 в селата от общината. Според нея проектът е изключително важен за хората с намалена работоспособност, които изпитват трудности при реализация на пазара на труда, като чрез него те ще могат да работят две години, като това ще бъде от голяма помощ за повечето хора, тъй като те са в предпенсионна възраст. Даниела Крантева подчерта, че Община Гоце Делчев има и още една одобрена заявка по същата програма за още три лица с трайни увреждания, като се очаква те да започнат работа, отново с продължителност от 24 месеца, в началото на месец март. \r\nНатали СТЕФАНОВА", "date": "2019.02.21", "title": "Благоевград: 37 лица с трайни увреждания започват работа в Община Гоце Делчев"}
{"url": "http://www.focus-news.net/news/2019/02/21/2626378/sergey-lavrov-sigurnostta-na-evropeyskite-narodi-se-okaza-zalozhnik-na-politikata-na-sasht-i-malkoto-no-krayno-agresivni-rusofobi.html", "text": "Сигурността на европейските народи се оказа заложник на деструктивната политика на САЩ и русофобите в Европейския съюз, заяви в четвъртък руският външен министър Сергей Лавров в изказване пред представители на Асоциацията на европейския бизнес, предава  ТАСС . \r\n„Предизвиква съжаление фактът, че мирът и сигурността на европейските народи станаха заложници на деструктивната политика на Вашингтон и малката, но крайно агресивна група на русофобите вътре в Европейския съюз“, заяви Лавров. \r\nТой припомни, че НАТО продължава курса на увеличаване на военната активност и приближаване на военната инфраструктура на Алианса до границите на Русия. „Освен Македония и другите балкански страни, Северноатлантическият алианс упорно придърпва Украйна и Грузия“, посочи министърът. \r\n„Не добавя оптимизъм и изтеглянето на САЩ от Договора за ликвидация на ракетите със среден и малък обсег (ДРСМО), което бе подкрепено послушно и единогласно от всички натовци, независимо от, като минимум, противоречивостта на ситуацията около този договор. Такива действия водят до увеличаване на военно-политическото напрежение, включително в зоната нашето общо съседство“, подчерта първият дипломат на Москва. \r\nПревод и редакция:", "date": "2019.02.21", "title": "Сергей Лавров: Сигурността на европейските народи се оказа заложник на политиката на САЩ и малкото, но крайно агресивни русофоби"}
{"url": "http://www.focus-news.net/news/2019/02/21/2626371/24-info-makedoniya-albanskiyat-parlament-ofitsialno-e-bez-opozitsiya.html", "text": "Парламентът на Албания от четвъртък официално е без опозиция, след като лидерът на „Демократическата партия“ Лулзим Баша предаде на председателството на народното събрание подписаните изявления, с които народните представители се отказват от депутатските си мандати, предава  скопското електронно издание „24 Инфо“ . \r\nБаша подаде заявленията след края на протеста пред парламента, на който бе поискана оставката на премиера Еди Рама и насрочване на предсрочни парламентарни избори. \r\nУчастниците в протеста, водени от лидерите на опозиционните партии, тръгнаха към сградата на правителството, която се намира в непосредствена близост от законодателния дом. \r\n„Днес официално се отказахме от криминалния парламент. От днес сме обикновени граждани. Продължаваме битката до свалянето на престъпника Рама – Мадуро на Балканите“, заяви Баша. „Рама, тръгвай си заедно с твоята престъпна група. Албания заслужава по-добро бъдеще, което ще дойде, когато гражданите изразят свободно своята воля на европейски избори. Искаме в Албания да бъде като в цяла Европа. Свобода, демокрация, победа. Бог да благослови Албания“, каза лидерът на опозицията пред хилядите протестиращи.  \r\nПо-рано на протеста на обединената албанска опозиция, който започна в 11 часа българско време, последни се изказаха лидерите на Социалистическото движение за интеграция Моника Круемади и на Демократическата партия Лулзим Баша. \r\nДвамата подчертаха, че няма връщане назад и че никога няма да признаят премиер, който е купувал гласове. Баша изпрати послание и до „чуждестранните дипломати и приятели“, че опозицията не иска насилие. Той поиска след оставката му, премиерът Рама да бъде изправен пред съда и поиска от правозащитните органи да не позволяват на „престъпника Рама да напусне страната“. \r\nЗа разлика от състоялия се в събота протест, в четвъртък край парламента имаше много силно полицейско присъствие, като бяха изпратени подкрепления от Националната гвардия и специалните части на полицията. \r\nОколо парламента имаше седем полицейски кордона, три от които с членове на звеното за бързо реагиране и специалните части „Шкипония“. \r\nТези мерки са били предприети заради постъпила информация, че се планира нападение срещу парламента. \r\nОрганизаторите пък поставиха пред първия полицейски кордон охранители с бели ленти на лявата ръка. \r\nПревод и редакция:", "date": "2019.02.21", "title": "„24 Инфо“ (Македония): Албанският парламент официално е без опозиция"}
{"url": "http://www.focus-news.net/news/2019/02/21/2626380/ivan-takev-balgarska-fondova-borsa-proektat-pazar-za-rastezh-na-msp-beam-shte-podpomaga-finansovo-malkite-i-sredni-predpriyatiya-v-stranata.html", "text": "Проектът „Пазар за растеж на МСП BEAM“ ще подпомага финансово малките и средни предприятия в страната. Това каза изпълнителният директор на „Българска фондова борса“ АД Иван Такев по време на семинар „Капиталовият пазар като средство за финансиране на бизнеса“, предаде репортер на  Агенция „Фокус“ . „Капиталовите пазари са почти изцяло електронни, компютри вземат даже и инвестиционните решения“, уточни той. Според него най-често широко разпространен инструмент за събиране за набиране на капитал от публичните предприятия са облигациите. „Много по-лесно се набира капитал, когато пазарът има високи темпове, но капитал може да бъде събиран и в по-трудни икономически ситуации“, заяви Иван Такев. Той обясни, че Българска фондова борса подготвя Пазар за растеж на МСП BEAM, която ще работи за финансово подпомагане на малките и средни предприятия в страната. „Облекченията, които проектът предлага на предприятията, са: улеснено разпореждане с активи, улеснено прехвърляне към регулиран пазар, липса на задължение на търговското предлагане, липса на ДВИ и пр.“, уточни той. \r\nДаяна ДЮЛГЕРОВА", "date": "2019.02.21", "title": "Иван Такев, „Българска фондова борса“: Проектът „Пазар за растеж на МСП BEAM“ ще подпомага финансово малките и средни предприятия в страната"}
{"url": "http://www.focus-news.net/news/2019/02/21/2626382/katya-tabachka-govoritel-na-odmvr-kyustendil-povishavaneto-na-temperaturite-prez-poslednite-dni-dovede-do-desetki-pozhari-v-oblastta.html", "text": "Повишаването на температурите през последните дни е довело до десетки пожари в област Кюстендил. Това съобщи за  Радио „Фокус” – Кюстендил  Катя Табачка, говорител на ОДМВР – Кюстендил. По думите й по-високите температури са предпоставка за усложняване на пожарната обстановка, рязко е увеличен броят на пожарите в Кюстендилска област. Продължава паленето на отпадъци и сухи треви. Това е нарушение на нормативната уредба, водещо до сериозни последици  за горския и полски фонд. От началото на месец февруари са възникнали 96 пожара в областта– от тях 1 е в горското стопанство,   извън урбанизираните територии са 4 пожарите  с преки материални щети, 26 са  пожарите без преки материални загуби в урбанизирани и 65 в извън урбанизирани територии. При възникналите  пожари с материални загуби, са засегнати 70 000  кв.м полски територии, при пожарите без материални загуби – сухи треви и храсти в  извън урбанизирани територии, стърнища, отпадъци, са засегнати  1 761 461 кв.м територии. Съставени са три акта на граждани  по Закона за МВР за установяване на административни нарушения за изгаряне на сухи растителни отпадъци. \r\nВенцеслав ИЛЧЕВ", "date": "2019.02.21", "title": "Катя Табачка, говорител на ОДМВР – Кюстендил: Повишаването на температурите през последните дни доведе до десетки пожари в областта"}
{"url": "http://www.focus-news.net/news/2019/02/21/2626384/penka-kirilova-regionalna-sluzhba-po-zaetostta-burgas-prez-mesets-yanuari-broyat-na-registriranite-bezrabotni-litsa-v-byurata-po-truda-ot-burgaska-oblast-e-11114.html", "text": "През месец януари броят на регистрираните безработни лица в бюрата по труда от Бургаска област е 11114. Това каза пред журналисти Пенка Кирилова, директор на Регионална служба по заетостта по време на пресконференция на ДРСЗ, предаде репортер на  Радио „Фокус“ – Бургас . По думите й сравнението с предходния месец показва увеличение от 426 души, което е характерно за този месец на годината, когато предлагането на заетост е силно свито. Спрямо същия месец на 2018 година се отчита осезаем спад от 1356 души. В шестте дирекции „Бюро по труда“ регистрираните безработни са: Айтос – 1066, Бургас – 4575, Карнобат – 980, Поморие – 1754, Руен – 1855 и Созопол – 884. Тя добави, че в сравнение с предходния месец нарастване на броя на безработните лица има навсякъде, най-значително в ДБТ Бургас – с 271 души и най-слабо в Айтос и Карнобат – с 26 и 25 души.  \r\n„Спрямо януари 2017 година намаление на регистрираните безработни има във всички бюра по труда в областта“, посочи още Кирилова. По думите й равнището на безработица в края на месеца е 5,9%, като по този показател областта е на 7-мо място по ниска безработица след София, Габрово, Стара Загора, Варна, Пловдив и Перник и пред област София. Спрямо предходния месец се отчита увеличение на равнището на безработица с 0,2 процентни пункта, а спрямо същия месец на миналата година – намаление с 0,7 процентни пункта. Сравнението с показателя за страната показва по-ниско ниво – с 0,5 процентни пункта. „В регионален мащаб, равнището на безработица през януари е най-ниско в община Бургас – 3,5%. Под условната граница от 10,0% са още общините Карнобат, Приморско, Камено, Несебър, Созопол, Царево, Айтос, Приморско, Търново, Поморие, Сунгурларе, а над 10,0% са общините Средец и Руен\", каза още Пенка Кирилова. Тя добави, че спрямо декември в общините Приморско, Малко Търново и Сунгурларе се отчита минимално намаление, а в сравнение с януари миналата година само в общините Приморско и Камено – минимално увеличение. \r\nМария КУРТЕВА", "date": "2019.02.21", "title": "Пенка Кирилова, Регионална служба по заетостта – Бургас: През месец януари броят на регистрираните безработни лица в бюрата по труда от Бургаска област е 11114"}
{"url": "http://www.focus-news.net/news/2019/02/21/2626385/petar-traykov-stolichna-obshtina-pravilnoto-sabirane-i-tretirane-na-tekstilnite-otpadatsi-e-edno-ot-realnite-prilaganiya-na-merkite-za-kragova-ikonomika.html", "text": "Правилното събиране и третиране на текстилните отпадъци е едно от реалните прилагания на мерките за кръгова икономика. Това каза за предаването „Екологичен резонанс“ на  Радио „Фокус“  Петър Трайков, директор на дирекция „Управление на отпадъците“ към Столична община по повод поетапното разполагане на постоянни контейнери за събиране на текстилни отпадъци. „Плюсовете са, че те могат, когато са разделно събрани, да бъдат използвани повторно на първо място. На второ място – могат да бъдат използвани при производство на други продукти като дюшеци, дивани, пълнители за разни текстилни стоки и материали. Ние сме в постоянна връзка и винаги сме давали каквото сме научили от работата си или каквото сме приложили като успешни идеи на територията на София, на всички колеги от цялата страна. Същото получаваме от тяхна страна. И винаги сме в много добра комуникация с цялата страна и сме отворени“, коментира Петър Трайков. Той каза още, че към опазването на околната среда трябва да се подхожда отговорно и уточни, че в София има изградени 12 системи за всички специфични потоци отпадъци, като обясни, че те не натоварват гражданите със заплащане. \r\nЙоланда ПЕЛОВА", "date": "2019.02.21", "title": "Петър Трайков, Столична община: Правилното събиране и третиране на текстилните отпадъци е едно от реалните прилагания на мерките за кръгова икономика"}
{"url": "http://www.focus-news.net/news/2019/02/21/2626375/mkd-makedoniya-ekspertite-se-dogovoriha-balgariya-i-makedoniya-da-pochitat-zaedno-tsar-samuil-sveti-kliment-i-sveti-naum.html", "text": "На проведеното в Скопие двудневно заседание на Смесената българо-македонска експертна комисия по исторически и образователни въпросие постигната договорка България и Македония да почитат заедно цар Самуил, Свети Климент и Свети Наум, предава  скопското електронно издание „МКД“ . \r\n„След дълги дебати, смесената комисия постигна съгласие да даде препоръка на правителствата на двете държави, че съществуват достатъчно основания за общо почитане на Св. Климент, Св. Наум и цар Самуил, като мост за изграждане на взаимни приятелски отношения, в духа на Договора за приятелство и добросъседство“, гласи съобщението на македонския Институт за национална история. \r\nНа срещата е обсъдена възможността за съвместно отбелязване на някои исторически фигури, които са от значение за двете страни, а дискусията за учебниците по история е отложена за следващата среща. \r\nТова е четвъртата среща на смесената българо-македонска комисия по исторически и образователни въпроси, създадена в съответствие с Договора за добросъседски отношения между двете страни. \r\nПревод и редакция:", "date": "2019.02.21", "title": "„МКД“ (Македония): Експертите се договориха България и Македония да почитат заедно цар Самуил, Свети Климент и Свети Наум"}
{"url": "http://www.focus-news.net/news/2019/02/21/2626376/korneliya-ninova-bsp-80-ot-bolnitsite-v-stranata-sa-sasredotocheni-v-4-grada-sofiya-plovdiv-varna-i-burgas.html", "text": "80% от болниците в страната са съсредоточени в 4 града – София, Пловдив, Варна и Бургас, каза председателят на БСП Корнелия Нинова на среща с кметове и представители на Сдружението на кметовете на кметства във Видин, предаде репортер на  Радио „Фокус“ – Видин . Тя допълни, че такова е съсредоточението и на икономиката на страната в тези градове. „Трябва да се мисли за регионална политика, за еднакво отношение към българските граждани, защото всички плащаме данъци. Но тези пари отиват в централния бюджет и там някой решава къде и как да ги разпредели“, заяви Корнелия Нинова. Според нея е задължително да се намери начин, по който определен процент от събраните данъци да остава в общината, в която са събрани тези пари. „А не тези средства да се събират в централния бюджет и някой да  решава как да се разпределят, и да отиват за други градове. Трябва да се намери решение на този въпрос, да се намери механизмът на справедливо разпределение“, посочи Нинова. Тя допълни, че парламентарната група на „БСП за България“ ще настоява и за решаването на въпроса за финансирането на малките населени места. \r\nАнна ЛОЗАНОВА", "date": "2019.02.21", "title": "Корнелия Нинова, БСП: 80% от болниците в страната са съсредоточени в 4 града – София, Пловдив, Варна и Бургас"}
{"url": "http://www.focus-news.net/news/2019/02/21/2626386/d-r-boyko-takov-ianmsp-pazarat-za-rastezh-na-msp-beam-e-iztsyalo-finansov-instrument-v-podkrepa-na-malkite-i-sredni-predpriyatiya.html", "text": "Пазарът за растеж на МСП BEAM (Bulgarian Enterprise Accelerator Market) е изцяло финансов инструмент в подкрепа на малките и средни предприятия. Това каза изпълнителният директор на Изпълнителната агенция за насърчаване на малките и средните предприятия (ИАНМСП) д-р Бойко Таков по време на семинар „Капиталовият пазар като източник на бизнес растеж за малки и средни компании“, предаде репортер на  Агенция „Фокус“ . Пазарът за растеж на МСП BEAM e насочен най-вече към малките и средни компании, които са регистрирани като акционерни дружества в страната или чужбина. Пазарът е атрактивен за амбициозни и иновативни компании със съществуващ бизнес, които търсят допълнително финансиране на своята дейност, по-голяма публичност на предлаганите продукти и услуги както и разширение на акционерната си база. Освен малки и средни предприятия на пазар BEAM могат да бъдат регистрирани и по-големи дружества, като ограничението е след допускането пазарната им капитализация да не надвишава 200 млн. евро за последните три календарни години. Важно е да се има предвид, че пенсионни дружества не могат да инвестират в компании на пазар на растеж на МПС BEAM поради съществуващи законови ограничения. Те могат да бъдат акционери, в случай, че компанията бъде допусната до търговия на основния пазар на Българска фондова борса (БФБ). Пазарът на растеж на МПС BEAM e специален пазар, организиран от Българска фондова борса, който дава възможност за финансиране на дейността на малките и средните компании в България. На новия пазар малкият и среден бизнес може да набира капитал при по-облекчени условия относно обхвата и периодичността на разкриваната от него информация въз основа на публикуването на облекчен по форма и съдържание проспект за публичното предлагане. Пазарът за растеж на МПС BEAM предлага възможност на компаниите да получат по-голяма публичност и отразяване на дейността им от основните бизнес медии в страната, както и да разширят акционерната си база чрез осигуряване на лесна възможност за покупка и продажба на акциите им. Изключително важна част от функциониране на пазара на растеж МПС BEAM са така наречените „съветници“. Съветниците са консултантски компании, чиято основна роля е да подпомогнат работата на дружествата-емитенти в процеса на листване и в живота им като търгувани компании след това. Съветниците участват активно в подготовката на необходимите документи за допускане до пазар BEAM, така, че компаниите да са в съответствие с правилата на дейността на пазара и с приложимото законодателство. Активното взаимодействие между съветници и дружествата продължава и след самото листване с консултации относно задълженията по разкриване на информация и представяне на финансови отчети. Към съветниците има сериозни изисквания по отношение на компетентността и опита им при операциите на финансови пазари .", "date": "2019.02.21", "title": "Д-р Бойко Таков, ИАНМСП: Пазарът за растеж на МСП BEAM е изцяло финансов инструмент в подкрепа на малките и средни предприятия"}
{"url": "http://www.focus-news.net/news/2019/02/21/2626388/plovdiv-gradat-shte-e-domakin-na-kurs-za-profesionalno-obuchenie-na-arhitekti-po-opazvane-na-nedvizhimoto-kulturno-nasledstvo.html", "text": "Пловдив ще бъде домакин на представянето на курсовите проекти в рамките на курса за професионално обучение на архитекти по опазване на недвижимото културно наследство. Това съобщиха за  Радио „Фокус“-Пловдив  от Общината. В рамките на инициативата 27 архитекти от цялата страна ще представят шест знакови за Пловдив обекти. Това са Археологически комплекс „Небет тепе“, аптека „Хипократ“ на „Съборна“ 16, къща „Нишанян“ на ул. „Хан Омуртаг“ 1, Сградата на старото кметство на Хр. Г. Данов 21, жилищно-търговска сграда на ул. „Хр. Г. Данов“ 17 и къщата на „Стефан Обрейков“ на „Софроний Врачански“ 12. \r\n„Представянето ще се състои под формата на над 40 табла, включващи резултати от направеното през 2018 г. проучване, заснемане и предложения за адаптация“, коментира арх. Петър Петров, делегиран  представител на Ecole de Chaillot, гр. Париж и главен архитект на район „Централен“. \r\nПод ръководството на престижната френска образователна институция курсът се провежда за осми пореден път в България, като през 2017-2019 г. за първи път домакин е Пловдив. „Това се случи благодарение на подкрепата на Община Пловдив в лицето на кмета инж. Иван Тотев, който подпомогна  организаторите от  сдружение „Форум Алтернатива“ по отношение на осигуряването на терен за провеждането на курса,“ допълни арх. Петров. \r\nКурсът за професионално обучение на архитекти по опазване на недвижимото културно наследство се реализира благодарение на Ecole de Chaillot, в Париж, в партньорство с Община Пловдив, Френския културен институт, Министерство на културата, Университет по архитектура, строителство и геодезия-София и Камарата на архитектите в България. \r\nОфициалното откриване на инициативата е предвидено за 09.30 ч. на 22 февруари 2019 г., петък. в малката конферентна зала, 2 ет. \r\nСлед приключване на защитата на курсовите работи, в събота - 23 февруари, от 13.30 ч. във фоайето на Дом на културата „Борис Христов“ ще бъде открита изложба. Всеки, който се интересува от работата на курсистите, може да присъства на защитата.", "date": "2019.02.21", "title": "Пловдив: Градът ще е домакин на Курс за професионално обучение на архитекти по опазване на недвижимото културно наследство"}
{"url": "http://www.focus-news.net/news/2019/02/21/2626390/ivo-stefanov-asotsiatsiya-na-morskite-plazhove-visyashto-e-polozhenieto-na-nad-5-protseduri-ot-minalata-godina-zaradi-otmyanata-na-reda-razpisan-v-zakona-za-chernomorskoto-kraybrezhie.html", "text": "Висящо е положението на над 5 процедури от миналата година заради отмяната на реда, разписан в закона за черноморското крайбрежие. Това каза за дневния блок „Добър ден“ на  Радио „Фокус“  председателят на Асоциацията на морските плажове Иво Стефанов. „От 1998 г., когато бяха дадени първите плажове, започна специфичното уреждане на тази особена форма на концесиите на морските плажове. Дълго време за тях беше дадена дефиницията, че това е особено право, което се предоставя. Поради тази причина самият ред, който беше разписан в Закона за черноморското крайбрежие, беше много точен и ясен и позволяваше да се направят бързи и ясни процедури. В момента има няколко процедури, които приключиха в края на миналата и началото на настоящата година и са във висящо положения, защото беше отменен този ред и остана общият“, обясни Иво Стефанов. Той каза още, че концесията на морските плажове е особена форма, която се различава от уредените три вида в Закона за концесиите – за услуга, строителство и концесия с обекти, които са публична собственост. Правото на експлоатация на морския плаж едновременно предоставя и обект на ползване, какъвто е плажът, обясни той. Чрез нея се възлагат специфичен вид дейности за осигуряване и опазване живота и здравето на туристите, добави председателят на Асоциацията на морските плажове. \r\nРосица АНГЕЛОВА", "date": "2019.02.21", "title": "Иво Стефанов, Асоциация на морските плажове:  Висящо е положението на над 5 процедури от миналата година заради отмяната на реда, разписан в закона за черноморското крайбрежие"}
{"url": "http://www.focus-news.net/news/2019/02/21/2626389/veliko-tarnovo.html", "text": "Многофункционална спортна площадка ще бъде изградена в двора на свищовското училище „Димитър Благоев“ по проект „Красива България“, съобщават от пресцентъра на  Общината . Управителният съвет на програмата одобри за финансиране и реализация проектно предложение на община Свищов на обща стойност 191 489 лева. \r\nВ изпълнение на плановете си за развитие на културата и образованието през 2019 година, община Свищов кандидатства за участие в проект „Красива България“ към Министерството на труда и социалната политика с проектно предложение „Изграждане на многофункционална спортна площадка в двора на СУ „Димитър Благоев“ в град Свищов“. При реализирането на проекта община Свищов ще участва с 53 % от цялата сума, а останалата част, в размер на 90 000,00 лева, ще бъде предоставена от Министерство на труда и социалната политика. Проектното предложение е приоритетно за Общината, поради факта, че към настоящия момент в сградата на СУ „Димитър Благоев“ в град Свищов, се възпитават и обучават 781 деца, разпределени в 36 паралелки, а за тях се грижат 103 човека педагогически и непедагогически персонал. Сградата е топлоизолирана, но съществуващата спортна площадка в двора на училището за игра на децата е оборудвана с метални и стари съоръжения от периода на изграждане на обекта, които не отговарят на изискванията на Наредба 1 за условията и реда за устройството и безопасността на площадките за игра. Днешното състояние на тази територия е лошо – напукани настилки, разрушени огради и спортни уреди, което я прави не функционална и децата обучаващи се в учебното заведение не могат разнообразно да спортуват и заниманията им са ограничени, поради наличието на два амортизирали коша. Няма обособени зони за други спортове на открито, настилката е оронен асфалт, което поставя в риск учениците по време на спортни занимания. От изключителна важност е сформираните спортни клубове, които въпреки всичко постигат резултати, да бъдат осигурени с подходящи зони за тренировка, с оглед създаване на материална среда, която да подпомага, а не да ограничава развитието на потенциала на младите спортисти. \r\nНаличието на добра материално-техническа инфраструктура, подходящи оборудвани съоръжения ще допринесат за популяризиране на съответните спортове, както и за осмисляне на свободното време на всички ученици. \r\nНастоящото проектно предложение ще допринесе за подобряване на материалната база в образователното заведение и качеството на предлаганата образователна услуга. \r\nОт подобрената среда ще се възползват също така и семействата на децата, споделяйки общи моменти в двора на учебното заведение.", "date": "2019.02.21", "title": "Велико Търново: Многофункционална спортна площадка ще бъде изградена в двора на свищовското училище „Димитър Благоев“ по проект „Красива България“"}
{"url": "http://www.focus-news.net/news/2019/02/21/2626387/dobrich-obshtina-kavarna-uchastva-v-nay-golyamata-turisticheska-borsa-v-rumaniya.html", "text": "За поредна година Община Каварна участва в най-голямата международна туристическа борса ТТR в Букурещ, Румъния. Това съобщиха от пресцентъра на  Общината . Местни забележителности, удобни места за настаняване, предстоящите културни събития и морският туризъм са представени на щанда на Каварна, към който проявиха голям интерес посетителите на туристическото изложение. \r\nПрез първия ден на изложението заместник-министърът на икономиката на България Лилия Иванова също посети щанда на Община Каварна, като пожела успех при представянето на туристическата борса и през предстоящия туристически сезон. \r\nТТR-Букурещ е най-голямата международна туристическа борса в Румъния, предназначена както за професионалисти в бранша, така и за масовата публика. Тази година изложението се провежда от 21 до 24 февруари в Ромекспо, Букурещ.", "date": "2019.02.21", "title": "Добрич: Община Каварна участва в най-голямата туристическа борса в Румъния"}
{"url": "http://www.focus-news.net/news/2019/02/21/2626381/silistra-novi-merki-vav-vrazka-s-ognishteto-na-afrikanska-chuma-po-svinete-v-selo-povelyanovo-sa-obsadeni-na-zasedanie-na-oblastna-epizootichna-komisiya.html", "text": "В Областна администрация Силистра във връзка с огнището на африканска чума по свинете в село Повеляново, община Девня, е проведено заседание на Областна епизоотична комисия, свикано от областния управител Ивелин Статев и преминало с участието на д-р Себахтин Халид, директор на Областната дирекция по безопасност на храните в Силистра. Това съобщиха от пресцентъра на  Областната администрация . Д-р Халид акцентира върху факта, че населени места от няколко общини в област Силистра – Кайнарджа, Алфатар, Силистра, Ситово, влизат в т.нар. инфектирана зона, където има 15 условия, свързани с придвижване на домашни свине и със свине от производствени индустриални комплекси.  Има и буферна зона, в която влизат населени места от общините Силистра, Главиница, Тутракан, Дулово и Ситово. Предстоят заседания на общинските епизоотични комисии в област Силистра, за да бъдат разгледани мерките, които чрез кметовете на населени места трябва да стигнат до хората.  Ловните дружинки по места също са в процес на допълнителен инструктаж, за да действат при необходимост, в съображение с факта, че в съседна Румъния вече близо 2 000 са регистрираните случаи на африканска чума по свинете. Ветеринарните лекари са осведомени за промяната в ситуацията с опасната болест.", "date": "2019.02.21", "title": "Силистра: Нови мерки във връзка с огнището на африканска чума по свинете в село Повеляново са обсъдени на заседание на Областна епизоотична комисия"}
{"url": "http://www.focus-news.net/news/2019/02/21/2626391/ek-brekzit-kak-da-se-podgotvyat-targovtsite.html", "text": "Уважаеми колеги,  \r\nПри липса на споразумение за оттегляне, с което би бил въведен преходен период до края на 2020 г. (с възможност за удължаване, предвидена в споразумението за оттегляне), считано от 30 март 2019 г. Обединеното кралство ще бъде третирано за митнически цели като държава извън ЕС, пише  представителството на ЕК в България . \r\nЗа предприятията в ЕС е наложително да започнат да се подгот¬вят за оттеглянето на Обединеното кралство, ако все още не са го направили. За да избегнат нарушаване на своята дейност, всички засегнати предприятия трябва да се подготвят, да вземат всички необходими решения и да извър¬шат всички необходими административни действия преди 30 март 2019 г.  \r\nС цел да подпомогне дружествата в този процес Европейската комисия предприе интензивна кампания за разясняване на митническите правила и изискванията за косвено данъчно облагане.  \r\nПовече информация по темата ще откриете в приложените документи, както и на уебстраницата с практически съвети и препоръки:  \r\nУебсайт „Как да подготвите предприятието си за Брексит“  \r\nС уважение,  \r\nОтдел \"Преса и медии\"  \r\nПредставителство на ЕК в България", "date": "2019.02.21", "title": "ЕК: Брекзит - как да се подготвят търговците"}
{"url": "http://www.focus-news.net/news/2019/02/21/2626383/hyuriet-turtsiya-zapochva-sondazhi-za-neft-i-gaz-kray-kipar.html", "text": "Турция започва търсене на нефт и газ с два сондажни кораба във водите край остров Кипър, заяви външният министър на страната Мевлют Чавушоглу в четвъртък, цитиран от  електронното издание на вестник „Хюриет“ . \r\n„Нека тези, които идват в региона със своите компании от далеч, видят, че без нас, нищо не може да бъде направено в този регион. Без Турция в Средиземно море не може да бъде направено нищо, няма да го позволим“, заяви Чавушоглу по време на среща с бизнесмени в западната турска провинция Айдън. \r\nПриродните ресурси в Егейско море и Източното Средиземноморие, както и на остров Кипър, са „стратегически цели и национални въпроси“ за Турция. \r\nЩо се касае до отношенията между Анкара и Москва, турският външен министър отбеляза, че западните държави критикуват страната му за добрите й отношения с Русия, докато в същото време „повечето от тези страни-членки на НАТО имат по-добри отношения с Русия“. Той описа оплакванията на Запада от добрите руско-турски отношения като „двоен стандарт“. \r\n„Днес ние получаваме 50% от газта си от Русия, Някои европейски държави получават по 80-90%. Това е причината, заради коят Доналд Тръмп наскоро разкритикува Германия. Няма проблеми, когато го получаваш ти, но се оказва, че има проблем, когато Турция строи стратегически отношения или „Турски поток“, подчерта първият дипломат на Анкара. \r\nКакто припомня „Хюриет“, Турция последователно критикува правителството на Република Кипър за едностранните му сондажи в Източното Средиземноморие, като настоява, че турците киприоти също имат права върху ресурсите в този район. \r\nАнкара пусна първия си сондажен кораб в Източното Средиземноморие на 31 октомври 2018 година. Сондата „Фатих“ започна проучвателните си дейности край Анталия, в източната част на едностранно обявената Изключителна икономическа зона (ИИЗ) на Кипър. \r\nПревод и редакция:", "date": "2019.02.21", "title": "„Хюриет“: Турция започва сондажи за нефт и газ край Кипър"}
{"url": "http://www.focus-news.net/news/2019/02/21/2626396/sofiya-sdvr-shte-predostavi-informatsiya-za-predprietite-merki-za-ohrana-na-obshtestveniya-red-vav-vrazka-s-predstoyashta-futbolna-sreshta-na-24-fevruari.html", "text": "На 22 февруари, петък, от 10.00 часа в сградата на СДВР на ул. „Антим I“ № 5 представители на дирекцията ще предоставят информация за предприетите мерки за охрана на обществения ред във връзка с предстоящата в неделя, 24 февруари, футболна среща между отборите на ПФК „Левски“ и ПФК ЦСКА – София. Това съобщиха от пресцентъра на  МВР .", "date": "2019.02.21", "title": "София: СДВР ще предостави информация за предприетите мерки за охрана на обществения ред във връзка с предстояща футболна среща на 24 февруари"}
{"url": "http://www.focus-news.net/news/2019/02/21/2626397/penka-kirilova-regionalna-sluzhba-po-zaetostta-burgas-prez-yanuari-2019-godina-v-byurata-po-truda-ot-oblast-burgas-sa-zayaveni-obshto-1055-rabotni-mesta.html", "text": "През януари 2019 година в бюрата по труда от област Бургас са заявени общо 1055 работни места. Това каза пред журналисти Пенка Кирилова, директор на Регионална служба по заетостта по време на пресконференция на ДРСЗ, предаде репортер на  Радио „Фокус“ – Бургас . По думите й от тях 914 са заявени на първичния пазар на труда (несубсидирани). В сравнение с предходния месец броят на заявените работни места на първичния пазар расте чувствително – с 580, а на вторичния разкритите места са повече със 100. Тя добави, че спрямо януари 2018 година на първичния пазар обявените работни места са с 625 повече, а на вторичния – с 54 също повече. „Нарастването на обявените работни места спрямо предходния месец се дължи на ранното заявяване на работни места с туристическия бранш като основната част от тези заявени сега работни места ще се заемат в периода март – май“, посочи още Кирилова. По думите й най-много работни места на първичния пазар през месеца са заявени в отраслите „Държавно управление“ – 244, „Хотелиерство и ресторантьорство“ – 159, „Търговия; ремонт на автомобили и мотоциклети“ – 129, „Преработваща промишленост“ – 115, „Транспорт, складиране и пощи“ – 68. Пенка Кирилова уточни, че длъжностите, за които са обявени най-много работни места през месеца са за: личен асистент, камериер, готвач, шиват, продавач-консултант, болногледач и други. Започналите работа безработни лица през месеца са общо 958, от които 864 на първичния пазар на труда. \r\nМария КУРТЕВА", "date": "2019.02.21", "title": "Пенка Кирилова, Регионална служба по заетостта – Бургас: През януари 2019 година в бюрата по труда от област Бургас са заявени общо 1055 работни места"}
{"url": "http://www.focus-news.net/news/2019/02/21/2626398/sliven-politsiyata-prekratyava-izdirvaneto-na-48-godishniya-georgi-kostov.html", "text": "РУ - Сливен прекратява издирването на 48-годишния Георги Костов. Това съобщиха от пресцентъра на  ОДМВР - Сливен .", "date": "2019.02.21", "title": "Сливен: Полицията прекратява издирването на 48-годишния Георги Костов"}
{"url": "http://www.focus-news.net/news/2019/02/21/2626393/katya-kaloyanova-ekskurzovod-podobno-na-mnogo-evropeyski-strani-v-balgariya-sashto-ima-nuzhda-ot-vavezhdaneto-na-turisticheska-politsiya.html", "text": "Подобно на много европейски страни, в Българиясъщо има нужда от въвеждането на туристическа полиция. Това коментира в интервю за  Радио „Фокус“ – Варна  Катя Калоянова от Съюза на екскурзоводите в България. Тя даде за пример столицата на Италия - Рим, където действа подобна структура в помощ на туристите. Според Катя Калоянова, обаче, туристическите полицаи могат да съблюдават и за недопускането на нелицензирани екскурзоводи, дошли от чужбина.  \r\n„В Италия само местни екскурзоводи имат право да водят групи. Т. е., там не всеки може да тръгне с едно знаменце напред пред група туристи, да спре пред един паметник и да започне да им обяснява“, обясни тя. По думите й идеята е чрез строг контрол местните екскурзоводи да имат повече работа, а и да не се ощетяват гостите с некоректно представена информация. Според Съюза на екскурзоводите в България туристическата полиция у нас може да бъде и като инспекторат или някаква организация на местно ниво, подобна на общинска полиция. \r\nДиана СТОЕВА", "date": "2019.02.21", "title": "Катя Калоянова, екскурзовод: Подобно на много европейски страни, в България също има нужда от въвеждането на туристическа полиция"}
{"url": "http://www.focus-news.net/news/2019/02/21/2626392/plovdiv-rayonna-prokuratura-asenovgrad-privleche-kato-obvinyaem-i-zadarzha-60-godishen-mazh-za-upravlenie-na-avtobus-sled-upotreba-na-alkohol.html", "text": "Днес, 21 февруари 2019 г., Районна прокуратура - Асеновград привлече като обвиняем А. Х., 60 г., за това, че на 20.02.2019 г. в гр. Асеновград, обл. Пловдив, е управлявал моторно превозно средство – автобус, с концентрация на алкохол в кръвта си над 0,5 на хиляда, установено по надлежния ред с техническо средство „Дрегер“ - 2,08 на хиляда,  след като преди е бил осъден, с влязла в сила присъда, за същото деяние /за управление на товарен автомобил/ – престъпление по чл. 343б ал. 2 от Наказателния кодекс. Това съобщиха от пресцентъра на  Апелативна прокуратура - Пловдив . До момента е установено, че на 20 февруари 2019 г., около 19.00 часа, в гр. Асеновград, обвиняемият управлявал автобус, част от градския транспорт, като е причинил пътно-транспортно произшествие – ударил паркиран лек автомобил. Няма пострадали хора. Предстои да се уточняват нанесените материални щети на автомобила.   \r\nНа място пристигнали полицейски служители и при тестване с техническо средство – „Алкотест Дрегер“, е установено, че водачът  А. Х. е управлявал автобуса след употреба на алкохол – 2,08 на хиляда. Той е задържан за срок от 72 часа с постановление на наблюдаващия прокурор. Утре, 22 февруари 2019 г., Района прокуратура - Асеновград ще внесе искане в съда за определяне на мярка за неотклонение „задържане под стража“ спрямо него  Предвиденото от закона наказание за престъплението, в което е обвинен А.Х., е от една до пет години „лишаване от свобода“, глоба от 500 до 1500 лева и лишаване от право да управлява МПС за срок от три месеца до три години.", "date": "2019.02.21", "title": "Пловдив: Районна прокуратура - Асеновград привлече като обвиняем и задържа 60-годишен мъж за управление на автобус след употреба на алкохол"}
{"url": "http://www.focus-news.net/news/2019/02/21/2626395/d-r-boyko-takov-ianmsp-proektat-vaucherna-shema-za-predostavyane-na-uslugi-za-emitirane-na-tsenni-knizha-na-kapitalovite-pazari-ima-za-tsel-da-podkrepi-30-kompanii.html", "text": "Проектът “Ваучерна схема за предоставяне на услуги за емитиране на ценни книжа на капиталовите пазари” има за цел да подкрепи 30 компании. Това каза изпълнителният директор на Изпълнителната агенция за насърчаване на малките и средните предприятия (ИАНМСП) д-р Бойко Таков по време на семинар „Капиталовият пазар като източник на бизнес растеж за малки и средни компании“, предаде репортер на  Агенция „Фокус“ . „Индикативната ни цел е да подкрепим 30 компании. Заделен е ресурс от 1,5 млн. лв. Концепцията да е да се събере ресурс от 15 млн. лв. в тези компании, защото има изискване за набиране от 500 хил. лв. от всяка от компаниите, за да се води ваучерът успешен“, отбеляза той.  „Ваучерна схема за предоставяне на услуги за емитиране на ценни книжа на капиталовите пазари“ е насочена към осигуряването на достъп на българските малки и средни предприятия (МСП) до финансиране от капиталовите пазари посредством предоставянето на стимули за свързване с доставчиците на услуги в областта на емитирането на ценни книжа. Целта на ваучерната схема е повишаване на капацитета на малките и средни предприятия за конкурентен, устойчив и динамично развиващ се бизнес чрез предоставяне на услуги, свързани с емитиране на ценни книжа на капиталовите пазари. Успешното реализиране на проекта ще допринесе за развитието на българските малки и средни предприятия (МСП) и стимулиране на основните им дейности чрез привличането на допълнителни частни инвестиции.  \r\nОчакваният резултат е минимум 30 предприятия да получат ваучери, с които да обезпечат подготовката на проспект за емитиране на ценни книжа от посредника, както и пласирането на ценните книжа в страната и чужбина. В резултат се очаква набирането на над 15 000 000 лв. допълнителни инвестиции в малките и средни предприятия. Минималното изискване за да бъде изплатен ваучера е успешното емитиране на ценни книжа от минимум 500 000 лева.  \r\nПриемът ще продължи 24 месеца от обявяването му до 16.30 часа на 15 октомври 2020 г. Одобрените кандидати ще получат ваучер на стойност 50 000 лв., за използване на консултантски услуги от лицензираните инвестиционни посредници одобрени от КФН. В случай, че бъдат получени повече от 30 проектни предложения се съставя „резервен списък“.   \r\nДаяна ДЮЛГЕРОВА", "date": "2019.02.21", "title": "Д-р Бойко Таков, ИАНМСП: Проектът \"Ваучерна схема за предоставяне на услуги за емитиране на ценни книжа на капиталовите пазари” има за цел да подкрепи 30 компании"}
{"url": "http://www.focus-news.net/news/2019/02/21/2626399/gergana-sandakchieva-mlad-planinar-initsiativata-da-pishem-na-kirilitsa-shte-zabravim-li-balgarskiya-eziki-se-organizira-zaedno-s-asotsiatsiyata-za-sotsialna-otgovornost-i-regionalni-initsiativi.html", "text": "Инициативата „Да пишем на кирилица! Ще забравим ли българския език?“ се организира в партньорство с Асоциацията за социална отговорност и регионални инициативи. Това каза за  Радио „Фокус“ - Пирин  Гергана Сандъкчиева от Сдружение „Млад планинар“. По думите й тяхната идея се е родила още през 2015 година, като имат поредица от инициативи. „Това, което при нас е по-различно е, че приканваме хората не само да пишат на кирилица, а и да използват българските думи, тъй като все по-често сред обществото може да се чуе „лайквам“, вместо „харесвам“; „игнорирам“, вместо „пренебрегвам“, и по тази причина едно от таблата ни е насочено точно към тази тема“, допълни тя. Сандъкчиева добави, че няма как да променят мисленето на всички хора, но се надяват една голяма част от децата да се замислят. Тя коментира, че дори във времето, в което са подреждали изложбата, са им помагали деца от училището и те са коментирали помежду си, че наистина използват точно тези чуждици. Според нея странното е, че са споменали, че по време на общуването си с други деца първата дума, която им изниква в съзнанието, не е българската такава. „В приятелски разговор аз ги помолих да се опитват да използват повече български думи. Мисля, че предизвикахме техния интерес с това, че таблата са направени по интересен начин и се надявам да успеем да променим нещата поне малко“, коментира Гергана Сандъкчиева. \r\nНатали СТЕФАНОВА", "date": "2019.02.21", "title": "Гергана Сандъкчиева, „Млад планинар“: Инициативата „Да пишем на кирилица! Ще забравим ли българския език?“ се организира заедно с Асоциацията за социална отговорност и регионални инициативи"}
{"url": "http://www.focus-news.net/news/2019/02/21/2626394/dimcho-skorchev-kmet-na-dunavtsi-na-vseki-edin-ot-kmetovete-se-obazhdaha-ot-obshtina-vidin-da-ne-hodi-na-sreshtata-s-korneliya-ninova-tova-e-brutalna-i-tsinichna-namesa.html", "text": "На всеки един от кметовете се обаждаха от Община Видин да не ходи на срещата с Корнелия Нинова, това е брутална и цинична намеса. Това каза за  Агенция „Фокус“  кметът на Дунавци Димо Скорчев във връзка с твърдението на лидера на БСП Корнелия Нинова за спиране на кметове от страна на ГЕРБ да се срещат с нея. Той уточни, че секретарката на кмета на Видин се е обаждала на всеки поотделно, за да го предупреди, че не трябва да ходи на среща с Корнелия Нинова. „7 или 8 човека, може би и 10 от кметовете са членове на Сдружението на кметовете на кметства, плащат членски внос, просто не са посмели, защото отмъщението е нещо страхотно. Хората ги е страх“, допълни Скорчев. Той посочи, че колегите му са се уплашили, защото виждат какво се случва с него. „Не ми дават работни места в Дунавци, само затова, че не искам да съм в партия ГЕРБ и не съм техен човек“, допълни още кметът на Дунавци. Той обясни, че се е опитал да обясни на избраните кметове, че няма система, по която да бъдат наказани от кмета на Видин. „Те са избрани, той не е в състояние да ги накаже“, обясни Скорчев и уточни, че кметските наместници могат да бъдат уволнени и кметът на Видин е способен на това.  \r\n„Това е среща, организирана от Сдружението на кметовете на кметства. Когато ние ходихме при Бойко Борисов, тогава кметът не обяви, че ние отиваме на политическа среща. Сега просто го е страх. Времето им свършва и затова го правят. За съжаление днес дойдоха само трима от кметовете в Община Видин, другите не посмяха. От 33-ма човека, само трима дойдоха“, допълни още Скорчев.  \r\nДеница КИТАНОВА", "date": "2019.02.21", "title": "Димчо Скорчев, кмет на Дунавци: На всеки един от кметовете се обаждаха от Община Видин да не ходи на срещата с Корнелия Нинова, това е брутална и цинична намеса"}
{"url": "http://www.focus-news.net/news/2019/02/21/2626403/api-ofertite-za-stroitelstvoto-na-oshte-19-km-ot-patya-mezdra-botevgrad-shte-badat-otvoreni-na-22-fevruari.html", "text": "Утре - 22 февруари, ще се отворят офертите на участниците в обществената поръчка за определяне на изпълнител за актуализация на техническия проект и строителството на 19,3 км от път I-1 (E-79) Мездра – Ботевград, лот 1 от км 174+800 до км 194+122. Това съобщиха от пресцентъра на  Агенция \"Пътна инфраструктура\" . Изграждането на направлението Видин - Ботевград /167 км/ ще започне от един от най-сложните участъци като терен за преминаване. Поради това строителството на близо 33 км от пътя между Мездра и Ботевград е обособено в два участъка - лот 1 /19,3 км/ и лот 2 /13,4 км/. На 4 февруари в Агенция „Пътна инфраструктура“ бяха отворени 6-те постъпили оферти за лот 2.  \r\nОбщата индикативна стойност на проекта /лот 1 и лот 2/ е близо 302 млн. лв. без ДДС. За лот 1 е 123 000 000 лв. без ДДС, а за лот 2 е 178 800 000 лв. без ДДС. Средствата са от републиканския бюджет.  \r\nЗа първи път при изпълнението на обществените поръчки за строителство на двата участъка ще се приложи нова схема на плащане, която предвижда цялата стойност на договора да се разплати на изпълнителя, след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. \r\nПътят между Мездра и Ботевград ще бъде с две платна с по две ленти за движение в посока, с габарит 20 м., т.е. двойно по-широко от настоящото, което е с по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, площадки за отдих и т. н.  \r\nСрокът на изпълнение на обществената поръчка е 1096 дни, от които 180 дни за проектиране и 916 дни за строителство. \r\nНаправлението Видин – Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик. \r\nОфертите ще бъдат отворени на 22 февруари (петък) в 14.00 ч. в сградата на АПИ.", "date": "2019.02.21", "title": "АПИ: Офертите за строителството на още 19 км от пътя Мездра - Ботевград ще бъдат отворени на 22 февруари"}
{"url": "http://www.focus-news.net/news/2019/02/21/2626404/zhivko-yanakiev-byuro-po-truda-burgas-obshtiyat-broy-na-registriranite-v-dbt-burgas-kam-31-yanuari-bezrabotni-e-4575.html", "text": "Общият брой на регистрираните в дирекция „Бюро по труда“ (ДБТ)– Бургас към 31 януари 2019 г. безработни е 4575. Това каза пред журналисти Живко Янакиев, директор на ДБТ – Бургас по време на пресконференция, предаде репортер на  Радио „Фокус“ – Бургас . По думите му в община Бургас са 3695 души, община Средец – 651, община Камено – 229. Спрямо предходния месец е отчетено увеличение от 217 души. В община Бургас увеличението е със 154 лица, в общините Средец увеличението е с 42 лица и в община Камено увеличението е с 14 лица. „Равнището на безработицата в района на ДБТ изчислено като дял на регистрираните безработни лица към икономически активните лица на 15-54 г., установени при преброяване  2011 година за месец януари е 3,97%, което е увеличение с 0,19% спрямо предходния месец. За община Бургас показателят има стойност 3,47%, за община Средец 12,76, за община Камено 6,10%“, добави Янакиев.  \r\nПо думите му входящият поток през месеца е от 964 безработни, от които 897 новорегистрирани и 67 с възстановена регистрация, а изходящият поток е 747 души, което е увеличение спрямо месец декември с 98 души. Основната част от изходящия поток са постъпилите на работа 306 души. Непотвърдилите регистрацията си са 278 души и са отпаднали от регистъра на ДБТ. Отпадналите по други причини са 163. „Заявените свободни работни места на първичния трудов пазар в Дирекция „Бюро по труда“ – Бургас за месец януари са 311. „През изтеклия месец 326 лица са професионално ориентирани и консултирани, а 220 лица са участвали в групови мероприятия за професионално ориентиране, информиране и активно поведение на пазара на труда. В програми за обучение и заетост по Закона за насърчаване на заетостта са работили 43 лица. Изразходените средства са 5685 лева. По насърчителните мерки за заетост през месец януари са работили 26 лица, от тях 18 лица в субсидирана заетост, а изразходваните средства са 7925 лева“, посочи още Живко Янакиев. Той допълни още, че по схеми за обучение и заетост от Оперативна програма „Развитие на човешките ресурси“ през месец януари са сключени 19 договора с работодатели за 28 работни места. Живко Янакиев допълни още, че по проект „Родители в заетост“ от 21 януари стартира нов прием на заявления. \r\nМария КУРТЕВА", "date": "2019.02.21", "title": "Живко Янакиев, Бюро по труда – Бургас: Общият брой на регистрираните в ДБТ – Бургас към 31 януари безработни е 4575"}
{"url": "http://www.focus-news.net/news/2019/02/21/2626402/radka-grozdanova-mbal-devin-disbalansat-v-obshtinskoto-zdraveopazvane-idva-ottam-che-stoynostta-na-klinichnite-pateki-ne-se-promenya-a-razhodite-neprekasnato-se-povishavat.html", "text": "Отпускането на допълнителна субсидия за общинските болници в страната с решение на Министерски съвет е една радостна и добра новина. Това каза за  Радио „Фокус“ – Смолян  Радка Грозданова – управител на МБАЛ – Девин. От общо 30 мл. лв., за общинските болници са 18 млн. лв., а останалите са за психиатричните структури и държавни болници, поясни тя. „18 млн. е добра цифра за общинските болници, защото това е нещо в правилната посока, тъй като общинското здравеопазване е първоначалното, на входа на системата, но повечето общински болници осигуряват медицинска дейност от първо ниво на компетентност по клинични пътеки, които може би са сред най-нископлатените. През годините клиничните пътеки са със стойност, която не се променя, а разходите се качват – минимална работна заплата, стойността на лекарствата и оттам идва този дисбаланс в общинското здравеопазване, затова отпусканите но допълнителна субсидия е добро решение тази година“, обясни Грозданова. \r\nТя допълни, че още не е ясно каква част от сумата ще бъдат предоставени за болницата в Девин, защото предстои те да бъдат разпределени съгласно методиката на финансиране, която се утвърждава ежегодно от Министерството на здравеопазването. „Таза методика ще е факт най-вероятно към края на март, началото на април. В нея МЗ се съобразява и с критериите, които се определят от Националното сдружение на общините в България. Критерии, по които там да попаднат болници от труднодостъпни райони, които лекуват рискови групи и други. Въпросът е, че се търси решение как да се включат и останалите общински болните, защото не всички са труднодостъпни“, посочи Грозданова. Общо общинските болници в страната са 71 и е справедливо всяка една от тях да получи част от допълнителното финансиране, каза още управителят на МБАЛ – Девин. \r\nНели ГЕРГЬОВСКА", "date": "2019.02.21", "title": "Радка Грозданова – МБАЛ – Девин: Дисбалансът в общинското здравеопазване идва оттам, че стойността на клиничните пътеки не се променя, а разходите непрекъснато се повишават"}
{"url": "http://www.focus-news.net/news/2019/02/21/2626401/d-r-emil-karaivanov-kmet-na-asenovgrad-vinovnite-za-intsidenta-ot-gradskiya-transport-da-ponesat-otgovornostta-si.html", "text": "Разбрах за този изключително неприятен инцидент с водач на автобус по линия №1 на градския транспорт в Асеновград. Като кмет, а и като гражданин, разбира се, че съм възмутен и притеснен. Очаквам обяснение от фирмата-превозвач, която обслужва тази линия по договор с община Асеновград, се казва в  позиция на кмета на Асеновград  д-р Емил Караиванов по повод инцидента от 20 февруари, при който 60-годишен шофьор на автобус с 2,08 промила алкохол в кръвта е причинил пътнотранспортно произшествие – блъснал е  паркиран лек автомобил. \r\n„Разследващите органи със сигурност ще уточнят всички обстоятелства и ще съберат всички доказателства. Очаквам виновното лице като извършител, а и допусналите небрежност при контрола, да понесат съответната наказателната отговорност. Инцидентът е факт, за щастие няма пострадали хора, а само нанесени материални щети. \r\nКатегоричен съм, че общественият автобусен транспорт като услуга е изключително важен. Той трябва да бъде качествен и да гарантира безопасност на придвижване на автобуси по улиците на Асеновград и при никакви обстоятелства да не създава рискове нито за пътуващите в него, нито за останалите хора и автомобили, които са част от уличния и пешеходен трафик“, се посочва още в коментара на д-р Емил Караиванов по повод инцидента.", "date": "2019.02.21", "title": "Д-р Емил Караиванов, кмет на Асеновград: Виновните за инцидента от градския транспорт да понесат отговорността си"}
{"url": "http://www.focus-news.net/news/2019/02/21/2626409/corriere-dello-sport-nastapi-chasat-na-despodov.html", "text": "Италианските медии направиха детайлен анализ за предстоящия мач на Каляри срещу Сампдория в Серия А, който е в неделя от 13:30 часа. Corriere dello Sport пусна разработка за това как Кирил Десподов може да свърши работа на треньора Роландо Маран. Очаква се българинът да започне като титуляр за първи път, откакто подписа с клуба, тъй като Жоао Педро е наказан за един мач след червения си картон срещу Парма (2:1). Изданието допълва, че оттук нататък бившето крило на ЦСКА трябва да се доказва непрестанно, като срещата с отбора от Генуа е прекрасна възможност той да тръгне по този път. Маран ще пусне в атака Леонардо Паволети и Кирил Десподов, тъй като Сери, Торо и Бирса са аут с травми. Corriere dello Sport пише, че в двата си мача с екипа на сардинци Десподов е доказал, че е играч, който има нужните характеристики да се утвърди в състава на Каляри, а мачът със Сампдория е възможност, която не трябва да бъде пропускана от българина.", "date": "2019.02.21", "title": "Corriere dello Sport: Настъпи часът на Десподов"}
{"url": "http://www.focus-news.net/news/2019/02/21/2626411/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са сухи, на места по високите и усойни части са мокри, но се обработват против заледяване. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. През деня не са получавани сигнали за инциденти по пътищата в областта \r\nНяма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. Остава затворен пътят от отклонението за НАО „Рожен“ посока Лъки до границата са ОПУ – Пловдив. Заради повишаването на температурите през деня и снеготопенето е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.21", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/02/21/2626407/d-r-svetla-atanasova-istoricheski-muzey-veliko-tarnovo-tsenni-veshti-prinadlezhali-na-balgarski-opalchentsi-ruski-voynitsi-i-ofitseri-pazi-muzey-vazrazhdane-i-uchreditelno-sabranie.html", "text": "Ценни вещи, принадлежали на български опълченци, руски войници и офицери, пази музей „Възраждане и Учредително събрание“. Експертите от Регионалния исторически музей в града канят всички жители и гости да разгледат експозициите по повод Националния празник на България и 141-та годишнина от Освобождението. В културната институция има зала, посветена на Руско-Турската война и Освобождението на Търново, припомни за  Радио „Фокус“ – Велико Търново  уредникът в Регионалния исторически музей доц. д-р Светла Атанасова. В изложбата има изключително ценни експонати, принадлежали на българското опълчение и руските войски. „Те са открити след археологически проучвания  в местността „Качица“ и в района на църквата „Св. 40 мъченици“. Има множество лични вещи на опълченци. От търновския край има много опълченци. Имаме снимки, техни отличия, ордени, лични вещи, които са използвали в своя бит. Те са експонирани. Също така имаме руско оръжие, офицерски и войнишки униформи, които могат да се видят от посетителите. Експозицията е изключително богата“, разказа още Светла Атанасова. Тя допълни, че на националния празник, по традиция,  вероятно Музеят ще работи с вход свободен. \r\nЛуиза ТРАНЧЕВА", "date": "2019.02.21", "title": "Д-р Светла Атанасова, Исторически музей – Велико Търново: Ценни вещи, принадлежали на български опълченци, руски войници и офицери, пази музей „Възраждане и Учредително събрание“"}
{"url": "http://www.focus-news.net/news/2019/02/21/2626405/korneliya-ninova-bsp-finansiraneto-na-kmetstvata-i-na-malkite-naseleni-mesta-e-problem.html", "text": "Финансирането на кметствата и на малките населени места е проблем. Това каза Корнелия Нинова, председател на Националния съвет на БСП, по време на среща във Видин с кметове и представители на Сдружението на кметовете на кметства, предаде репортер на  Радио „Фокус“ – Видин . Тя посочи, че не става въпрос за решаване на проблем на парче. „Това е един сбъркан модел на финансиране на местната власт, който тръгва отгоре надолу. Когато се гледа бюджета на държавата, се предвиждат и разходите за общините. За съжаление извън този бюджет Министерски съвет взима решения с постановление на коя община допълнително колко да плати. „За съжаление трябва да кажа, че, разпределени, парите на всички данъкоплатци отиват в общините на ГЕРБ и ДПС. През миналата година 88 общини с население от 1 300 000 българи са без нито един лев финансиране чрез тези постановления.“, подчерта Нинова. Тя допълни, че това е един сбъркан модел, който се пренася и надолу в системата и общинските кметове не разпределят средства за малките населени места. Така хората, които живеят там, се лишават от пътища, водопроводи и всичко необходимо, за да живеят добре. Корнелия Нинова заяви, че трябва да има промени в закона, с които да се задължат общинските кметове да осигуряват делегирани бюджети на малките населени места. \r\nАнна ЛОЗАНОВА", "date": "2019.02.21", "title": "Корнелия Нинова, БСП: Финансирането на кметствата и на малките населени места е проблем"}
{"url": "http://www.focus-news.net/news/2019/02/21/2626408/patriarh-vartolomey-primerat-s-avtokefaliyata-na-tsarkvata-v-ukrayna-nyama-da-se-povtori-v-cherna-gora-i-ohrid.html", "text": "Константинополският патриарх Вартоломей заяви, че Цариградската патриаршия няма намерение да променя Устава на Сръбската православна църква (СПЦ) или нейните граници, независимо от това, че някои сравняват случаите на „Скопие и Черна гора“ с този в Украйна, където е дадена автокефалия на определени местни църковни структури въпреки съпротивата на Руската православна църква (РПЦ), предава  електронното издание на македонския вестник „Денешен“ . \r\n„За съжаление има много дезинформации по този въпрос. Някои приравняват случая на Украйна с този в Скопие и Черна гора и това е много умело, тъй като искат да обърнат СПЦ срещу Вселенската патриаршия“, заяви Вартоломей в публикувано в четвъртък интервю пред белградския ежедневник „Политика“, отговаряйки на въпрос дали има намерение да вземе решение „църквата в Македония да не бъде под юрисдикцията на СПЦ“. \r\nПредстоятелят на Константинополската патриаршия посочи, че много владици от СПЦ се страхуват, че това, което се е случило в Украйна, „ще се повтори с Черна гора и Охрид“. \r\n„Уверявам ви, че нещата не стоят така. Разликата с Украйна, канонически и еклесиологична, е, че Русия нахлу и окупира Киевската митрополия и че тя никога не й е била давана, докато всичко, което има Сърбия и принадлежи канонично и еклесиологично. Това означава, че Вселенската патриаршия няма намерение да променя Устава на СПЦ или нейните граници, освен ако това не е придружено с договор за сътрудничество“, обясни Вартоломей. \r\nИзданието припомня, че РПЦ обвини Константинополския патриарх в „нахлуване“ на нейната канонична територия в Украйна и че е дал автокефалия на разколническите църковни организации в тази страна в противоречие на каноничните правила. РПЦ съобщи, че за нея, а тази позиция споделя и СПЦ, единствената канонична църква в Украйна е Украинската православна църква (УПЦ), която има автономия в рамките на Московската патриаршия. \r\nВ отговор на обвиненията, че се е поставил над другите поместни църкви, Вартоломей заяви, че „в съзнанието на Православната църква не съществува ‚източен папа‘, още по-малко в моите мисли и служба“. \r\nТой отбеляза, че през есента ще посети Белград на честванията по случай 800 години от ръкополагането на Свети Савам, по покана на сръбския патриарх Ириней \r\nПревод и редакция:", "date": "2019.02.21", "title": "Патриарх Вартоломей: Примерът с автокефалията на църквата в Украйна няма да се повтори в Черна гора и Охрид"}
{"url": "http://www.focus-news.net/news/2019/02/21/2626410/sofiya-obvinyaem-za-prenasyane-na-golyamo-kolichestvo-heroin-prez-mitnicheski-punkt-kalotina-e-osaden-na-12-godini-zatvor.html", "text": "Днес, 21.02.2019 г., съдът е признал за виновен подсъдимия М. К., обвинен от Окръжна прокуратура – София за незаконно държане с цел разпространение на високорисково наркотично вещество и за извършен от него опит за пренасянето му през границата на страната. Това съобщиха от пресцентъра на  Апелативна прокуратура - София . \r\nВ полунощ на 20.11.2016 г., на Митнически пункт Калотина, на трасе „Изходящи леки автомобили и автобуси“, подсъдимият М.К. направил опит да пренесе през границата на страната около 21 килограм хероин. Общата стойност на дрогата възлиза на 1 527 637 лева, като предметът на престъпното деяние е в особено големи размери и случаят е особено тежък.  \r\nЗа извършените от подсъдимия М. К. престъпления съдът му е определил едно общо наказание, а именно най-тежкото – дванадесет години „лишаване от свобода“, при първоначален „строг“режим на изтърпяване. За престъплението по чл. 242 от НК му е наложена глоба в размер на 100 000 лева, а за престъплението по чл. 354а от НК - в размер на 20 000 лева.  \r\nПостановената осъдителна присъда подлежи на обжалване и протест пред Софийския апелативен съд.", "date": "2019.02.21", "title": "София: Обвиняем за пренасяне на голямо количество хероин през Митнически пункт Калотина е осъден на 12 години затвор"}
{"url": "http://www.focus-news.net/news/2019/02/21/2626406/plovdiv-sadat-prekrati-proizvodstva-po-17-iskaniya-na-litsa-ot-selo-voyvodinovo-za-tova-che-sa-bili-vazprepyatstvani-da-vlyazat-v-zhilishtata-si.html", "text": "Административен съд град Пловдив остави без разглеждане и прекрати производствата по 17/седемнадесет/ искания на лица от село Войводиново с правно основание чл.250 ал.1 от АПК за преустановяване на противозаконни действия на ОД на МВР – Пловдив  и на кмета на с. Войводиново, с които на 09.02.2019г. са били възпрепятствани да влязат в жилищата си, находящи се в с. Войводиново. Това съобщиха от пресцентъра на  Административен съд - Пловдив . С постановените от съда определения се приема, че за да е допустимо искането по чл. 250, ал. 1 АПК, е необходимо твърдяното фактическо действие да не е прекратено.  \r\nОт събраните доказателства при извършената от съда проверка е установено, че към настоящия момент нито един от двата административни органа, срещу които са насочени исканията, не извършва фактически действия по възпрепятстване на достъпа до жилищата на лицата. \r\nВсяко едно от определенията подлежи на обжалване пред Върховния административен съд в 7 – дневен срок от съобщаването му на страните.", "date": "2019.02.21", "title": "Пловдив: Съдът прекрати производства по 17 искания на лица от село Войводиново за това, че са били възпрепятствани да влязат в жилищата си"}
{"url": "http://www.focus-news.net/news/2019/02/21/2626400/ria-novosti-okolo-30-dushi-postradaha-pri-sblasatsi-na-protestite-v-kataluniya.html", "text": "В Каталуния 28 души пострадаха в хода на сблъсъци между протестиращи и местната полиция „Мосос д‘Ескадра“, предава  РИА Новости , като се позовава на съобщение от силите за сигурност. \r\nСред получилите наранявания има 12 служители на органите на реда. Също така се съобщава за един пострадал журналист от каталунския ТВ канал TV3. Трима души са задържани за оказана съпротива на полицейски служители, са заявили пред РИА Новости от пресслужбата на местните сили за сигурност. \r\n В четвъртък в Каталуния започнаха стачка и протести на привържениците на независимостта на региона, които са организирани от движението „Комитети за защита на републиката“. Те блокират ж.п. линии и магистрали и горят гуми. В момента продължават да са блокирани всички големи пътни възели. \r\nСъщо така в различни градове на автономната област, включително в Барселона, се провеждат митинги против разглеждането на „каталунското дело“ във Върховния съд на Испания. Профсъюзът CSC иска всички фигуранти да бъдат признати за невинни. \r\nКъм безредиците се присъединиха студенти, каталунското правителство (женералитет) и три партии, които се обявяват за независимост на Каталуния – „Левите републиканци“, „Каталунската европейска демократическа партия“ и „Кандидати за народно единство“. \r\nОсвен това демонстрациите бяха подкрепени от организациите „Каталунско народно събрание“ и Omnium Cultural. \r\nБившият председател на каталунския женералитет Карлес Пучдемон призова в „Туитър“ за „постоянна мобилизация“ и подкрепи започналите вълнения. \r\nНа 12 февруари във Върховния съд на Испания започнаха същинските заседания по „каталунското дело“. На скамейката на подсъдимите са 12 души. На тях са им предявени обвинения във връзка с проведения на 1 октомври 2017 година референдум за независимост на региона и последвалото обявяване на самостоятелност на региона. \r\nКонституционният съд и правителството на Испания признаха референдума за незаконен. \r\nПревод и редакция:", "date": "2019.02.21", "title": "РИА Новости: Около 30 души пострадаха при сблъсъци на протестите в Каталуния"}
{"url": "http://www.focus-news.net/news/2019/02/21/2626415/liderat-na-bsp-korneliya-ninova-izprati-pismo-do-predsedatelya-na-ns-tsveta-karayancheva-s-koeto-ya-uvedomyava-che-deputatite-nyama-da-poluchavat-zaplati-po-vreme-na-otsastvieto-si.html", "text": "Лидерът на БСП Корнелия Нинова изпрати писмо до председателя на парламента Цвета Караянчева, с което я уведомява, че депутатите няма да получават заплати за отсъствието си от Народното събрание, съобщиха от пресцентъра на  БСП . \r\n\"Уважаема госпожо председател, уведомявам ви, че народните представители от Парламентарната група „БСП за България\" няма да ползват командировъчни средства от Народното събрание, както и служебни автомобили, разходи за гориво и нощувки в избирателните им райони. Парламентарната група няма да получава и възнаграждение за периода на отсъствие от парламента. Организацията по промени в нормативните актове, регламентиращи възнагражденията на депутатите, е във Вашите правомощия. Моля, когато пристъпите към промени в Правилника за организацията и дейността на Народното събрание, да обедините Вашите предложения с внесения от мен и група народни представители от „БСП за България\" проект за намаляване и замразяване на заплатите на народните представители (Проект на решение за изменение на Правилника за организацията и дейността на Народното събрание, № 854-02-66/23.11.2018 г.). Необяснимо за мен той не се разглежда вече близо три месеца\", се посочва в съобщението. Нинова заявява още, че БСП смята, че е недопустимо в условията на нарастваща бедност и неравенства заплатите на депутатите да се увеличават автоматично на всеки три месеца с ръста на средната заплата на страната.", "date": "2019.02.21", "title": "Лидерът на БСП Корнелия Нинова изпрати писмо до председателя на НС Цвета Караянчева, с което я уведомява, че депутатите няма да получават заплати по време на отсъствието си"}
{"url": "http://www.focus-news.net/news/2019/02/21/2626416/mkd-makedoniya-omo-ilinden-blokira-chlenstvoto-na-makedonska-partiya-v-evropeyskata-grupa-na-zelenite-zaradi-prespanskiya-dogovor.html", "text": "Македонската „Партия за обществен и икономически напредък“ (ПОЕН) съобщи, че тази година няма да бъде приета за асоцииран член на европейската парламентарна „Група на Зелените – Европейски свободен алианс“ (ЕФА) заради наложено вето от партията на „македонците“ в България ОМО „Илинден“, предава  скопското електронно издание „МКД“ . \r\nПОЕН трябваше да стане асоцииран член на ЕФА на Генералното събрание на групата, което ще се проведе от 6 до 10 март в Брюксел. \r\nСпоред обяснението на ОМО „Илинден“, причината за ветото е, че ПОЕН подкрепя Преспанския договор, а депутатът Рубин Земон гласува в подкрепа на конституционните изменения, произтичащи от договора за името между Атина и Скопие. \r\n„Смятаме, че това неразбирателство с ОМО „Илинден“ и ЕФА ще бъде разрешено след провеждането на изборите за Европейски парламент, които ще се състоят между 23 и 29 май 2019 години, тъй като Преспанския договор е решение на спор между две съседни страни, а трета държава, т.е. гражданите на Република България, или политически партии от трета страна, не би трябвало да бъдат засегнати от това и по-специално, това не трябва да бъде причина за блокиране на членство и интегриране на политически партии от Република Северна Македония в европейски организации“, гласи официална позиция на ПОЕН. \r\nДелегация на ПОЕН, оглавявана от председателя Рубин Земон, проведе среща с делегация на ЕФА, водена от Лорена Лопес, евродепутат и вицепредседател на групата, на 4 декември в сградата на Европейския свободен алианс в Брюксел, за да представи целите и дейностите на ПОЕН и да бъдат разгледани възможности за сътрудничество и членство в ЕФА. \r\nПревод и редакция:", "date": "2019.02.21", "title": "„МКД“ (Македония): ОМО „Илинден“ блокира членството на македонска партия в европейската „Група на Зелените“ заради Преспанския договор"}
{"url": "http://www.focus-news.net/news/2019/02/21/2626418/haskovo-festivalat-valsheben-svyat-i-natsionalniyat-plener-po-zhivopis-otpadnaha-ot-kulturniya-kalendar-na-obshtinata.html", "text": "Фестивалът „Вълшебен свят“ и Националният пленер по живопис отпаднаха от Културния календар на Община Хасково след заседание на комисията, разпределяща средствата по Календара в съответствие с решението за общата сума за Културен Календар на Постоянната Комисия по бюджет и финанси към Общински съвет Хасково. Това съобщиха от пресцентъра на  Общината . Според решението на комисията сумата за Културен календар трябва да бъде намалена от 300 000  на  270 000 лева. За двете събития в първоначалния вариант на Културен календар от общинската администрация след защита на план сметките от кандидастващите за финансиране са били одобрени по 8 хиляди лева. \r\nКомисията е решила, че тези събития могат да се финансират по Наредбата за фиансиране от собствени приходи на община Хасково на културни институти на територията на община Хасково, общински читалища,местни културни организации и творци. Това е вариант и за финансирането на събитията за Първа пролет , за които първоначално са предвидени 1 700 лева. \r\nЗа деня на самодееца 1 март бюджета е намален от 500 на 100 лева. Деня на Европа е с бюджет 200 лева при първоначално предвидени 1000. 200 лева е бюджетът за Деня на българската просвета и култура и на славянската писменост - 24 май, при първоначално предвидени 1000 лв. Общината ще може да похарчи за Деня на детето 320 лева вместо предвидените 3 320 лв. 200 лева остават за Деня на Ботев - 2 юни вместо предвидените 750. Намален е бюджета за Коледните и Новогодишни тържества от 41 хиляди на 38 400. \r\nПредставителите на Общинска администрация в комисията по разпределение на средствата подписват протокола от разпределението с „особено мнение“ , според тях така направеното разпределение и намаляването на общия размер на средствата за реализирането на културните събития от Календара предполага премахването на част от тях, а за други намаляване на предвидените средства за изпълнението им. Средствата, които се отнемат от Културния календар, ще бъдат предоставени по Наредбата, което е нецелесъобразно. Събитията от календара са подбрани въз основа на определени критерии и определят културния живот и облик на града и общината. Средствата за финансиране на културни събития по Наредбата се увеличават с 33 % спрямо миналата година, без да е ясен обществено значимият ефект на финансираните проекти през изминалата година. \r\nЧленове на комисията от общинска администрация са Велин Балкански - зам.-кмет, Янка Христозова - директор  дирекция ХДОН, Светла Табакова - началник отдел ОКМДС, Радина Мартинова - главен експерт-счетоводител , Андрей Делиев - главен юрисконсулт, и Венета Въжарска - главен експерт „Култура“. Всички са подписали протокола с „особено мнение“.  \r\nВ края на работния ден протоколът не е подписан от част от останалите членове на комисията общинските съветници Деян Янев, Йозджан Мехмед, Атанас Асенов, Ели Костова, Соня Боева, д-р Валя Иванова, Стойка Стайкова.", "date": "2019.02.21", "title": "Хасково: Фестивалът „Вълшебен свят“ и Националният пленер по живопис отпаднаха от Културния календар на Общината"}
{"url": "http://www.focus-news.net/news/2019/02/21/2626413/korneliya-ninova-bsp-yavno-pravitelstvoto-na-borisov-ne-se-e-otkazalo-ot-istanbulskata-konventsiya-i-ya-provezhda-prez-mon.html", "text": "Явно правителството на Борисов не се е отказало от Истанбулската конвенция и я провежда през МОН. Не го допускай, български учителю. Пазете децата. Това заяви лидерът на БСП Корнелия Нинова по време на среща със Сдружението на кметовете на малки населени места, проведена по покана на кметовете, съобщиха от пресцентъра на  БСП . Тя отговори на въпроси на кметове, лекари и учители за общинското здравеопазване и образование. По време на разговори с учители в общински училища Нинова призова: “Не изпълнявайте сляпо нарежданията на МОН. Вие имате мисия да опазите децата ни от джендър идеологията и натрапеното ни разбиране - те сами да определят пола си като мъжки, женски или друго. Не бива да допускаме това. Сега ще ни проличи- дали приказките ни, че децата са бъдещето са истина или клише“.  \r\nКорнелия Нинова призова за решаване на проблемите на кметствата, защото те касаят всички българи, живеещи в малките населени места, независимо от партийните убеждения и политическите пристрастия. Тя благодари и на кметовете, включително на тези на ГЕРБ, за смелостта да дойдат на срещата с нея „Със сдружението разговаряме за проблемите на малките населени места и търсим решения на проблемите им\", заяви председателят на левицата и като първи такъв тя посочи финансирането. По думите й е сбъркан моделът на финансиране на местната власт, който тръгва отгоре надолу. Тя обясни, че когато се гледа бюджетът на държавата, се предвиждат разходи за общините, а извън този бюджет МС допълнително, с постановления решава еднолично на коя община колко да разпредели. „С тези постановления в последните години се раздадоха десетки милиони на общини, управлявани от ГЕРБ и ДПС, и почти нищо на общини, управлявани от други партии. 88 общини, където живеят 1 300 000 българи, не получиха никакво допълнително финансиране. Това е първата грешка и първата несправедливост – да делят по партийна линия жителите на България. Поемам ангажимент да се сложи край на тази сгрешена политика на финансиране на общините и цялото финансиране да минава през бюджета и през НС“, категорична бе тя. Нинова подчерта, че грешката се повтаря и надолу по веригата – финансират се кметовете на общини и те по своя преценка решават на кое от населените места колко средства да дадат. „Така те втори път наказват хората, които живеят в населени места, които не се управляват от техни кметове. Решението е в закона да се разпише, че всяко малко населено място има делегиран бюджет и който и да управлява голямата община, да изпълнява закона и да осигурява на жителите на населеното място този делегиран бюджет, а кметът да го управлява според нуждите на населението. Тя подчерта, че е задължително да се намери начин, по който определен процент от събраните данъци от хората да остава в общината, от където са събрани тези пари, а не всичко да отива в центъра и някой в центъра да разпределя както реши. Корнелия Нинова заяви, че генералният проблем, който е бил обсъждан с кметове на общини и на малки населени места, е огромната диспропорция между малките и големите общини, между отделните региони в България. Според нея той също има решение - всяка политика да се пречупва през регионите. Като пример тя посочи това да има регионална структура на здравеопазването. „Същото се отнася и за образованието - принудиха младите да отидат в големите градове и чужбина, защото училищата затварят и децата им няма къде да учат. Против сме да се закриват държавни и общински училища и финансирането да се прехвърля към частните училища“, коментира тя. По думите й това касае и икономиката, и производството – докато няма производство в тези региони, те е продължат да загиват. Като мярка тя предложи - който открие производство в тези региони, да бъде освободен от данъци за 5 години. Корнелия Нинова заяви, че всички тези проблеми са въпрос на диалог между държавната, централната изпълнителна и законодателна власт и местната власт.", "date": "2019.02.21", "title": "Корнелия Нинова, БСП: Явно правителството на Борисов не се е отказало от Истанбулската конвенция и я провежда през МОН"}
{"url": "http://www.focus-news.net/news/2019/02/21/2626417/mariyan-stoyanov-ianmsp-proektat-vaucherna-shema-za-predostavyane-na-uslugi-za-emitirane-na-tsenni-knizha-na-kapitalovite-pazari-podpomaga-s-50-hil-lv-malkite-i-sredni-predpriyatiya.html", "text": "Проектът “Ваучерна схема за предоставяне на услуги за емитиране на ценни книжа на капиталовите пазари” подпомага с 50 хил. лв. малките и средни предприятия. Това каза главният директор на ГД „Развитие на малките и средни предприятия“ към Изпълнителната агенция за насърчаване на малките и средните предприятия (ИАНМСП) Мариян Стоянов по време на семинар „Капиталовият пазар като източник на бизнес растеж за малки и средни компании“, предаде репортер на  Агенция „Фокус“ .  Проектът “Ваучерна схема за предоставяне на услуги за емитиране на ценни книжа на капиталовите пазари” е пилотен за България, да не кажа и за Европейския съюз. Той е съфинансиран от Оперативна програма „Иновации и конкурентноспособност“. Основната цел на тази смеха е да осигури конкурентноспособност на малките и средни предприятия. „Този ваучер, който ще получат одобрените кандидати е отпечатан от надзора на Министерството на финансите, а допустимите участници в него са малките и средни предприятия“, отбеляза той. Финансирането по схемата ще става с предоставяне на ваучери с номинална стойност – 50 000 лв. „Обявили сме я за открита през 20 октомври миналата година и ще приключи през 2020 г“, коментира Стоянов. „В оперативната програма е разработен ресурс, ако тези ваучери, които сме предвидили бъдат иззети, да се отпуснат още 55. Така, че 85 ваучера очакват кандидати“, допълни той, като обясни, че участниците трябва да подават заявление по електронен път.  \r\nПървите 30 одобрените кандидати получават ваучер на стойност 50 000 лв, за предоставяне на консултантски услуги от лицензираните инвестиционни посредници към Комисията за финансов надзор.  Стойността на ваучера се изплаща само при успешна осъществена емисия за набиране на капитал в размер не по-малък от 500 000 лв. „Не често се случва бизнесът и държавата да са заедно и да се опитват да стимулират предприятията, особено в сегмента на малките и средните. Те стават публични и започват да растат, благодарение на средства от държавния бюджет и европейско подпомагане“, коментира още главният директор на дирекция „Развитие на малките и средни предприятия“.  \r\nДаяна ДЮЛГЕРОВА", "date": "2019.02.21", "title": "Мариян Стоянов, ИАНМСП: Проектът “Ваучерна схема за предоставяне на услуги за емитиране на ценни книжа на капиталовите пазари” подпомага с 50 хил. лв. малките и средни предприятия"}
{"url": "http://www.focus-news.net/news/2019/02/21/2626420/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nТемпературите са в интервала от +2 ° до + 19°. Времето над страната е ясно. Слаб вятър духа в областите Кюстендил, Монтана, Търговище. Пътните настилки са предимно сухи, по усойните и планински райони частично заледени, обработени и проходими при зимни условия. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 01.03.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 24.02.2019 г. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\nДвижението по Дунав мост при км 0+080 се осъществява в едната лента поради частичен ремонт на асфалтовата настилка. Участъкът е сигнализиран. Въведено е ограничение на скоростта до 40 км/ч. Срок  до 16.00ч. на 25.02.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението по път Луковит – Ябланица от км 156+900 до км 156+500 в района на пътен възел Коритна се осъществява с повишено внимание поради монтаж на пътни знаци. Срок до 22.02.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижение с повишено внимание по път I-9 Обзор - Баня от км 167 +100 до км 181+100 в участъка се извършват строително-ремонтни дейности на банкета.Участъка е сигнализиран с пътни знаци. Срок до 05.03.2019 г.                                                                 Движението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир-Айтос от км 52+000 до км 92+000 в участъка се осъществява в една лента на определени участъци поради частични ремонтни дейности на асфалтовата настилка.Участъкът е сигнализиран с пътни знаци. Срок: до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\n  Път III-539: Движението по път III-539 Трояново - Айтос от км 23+900 до км 25+100 поради довършителни дейности свързани с работа по банкети, и поставяне на ОСП полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.                 \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово - Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.                 \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово - Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.                                                                                         \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път  ІІ-11 с. Орсоя - гр. Лом се осъществява в една лента, поради  рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента на участъци поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Движението за всички МПС по път ІІІ-861 от км 31+040 (граница с Област Пловдив) до км 40+833 (разклон за Национална астрономическа обсерватория) е ограничено поради паднали и падащи множество дървета. Срок до 22.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.21", "title": "Актуална пътна обстановка към 17.30 часа"}
{"url": "http://www.focus-news.net/news/2019/02/21/2626422/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас, съобщиха за  Радио „Фокус“ - Бургас  от Областното пътно управление. Няма валежи, времето е тихо и спокойно. На места е облачно, на други с разпокъсана облачност. Интензивно е движението по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към ж. к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. Натоварен еавтомобилният трафик и по булевардите „Демокрация“, „Сан Стефано“ и „Тодор Александров“. \r\nДеница ДИМИТРОВА", "date": "2019.02.21", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/02/21/2626419/ivo-stefanov-asotsiatsiya-na-morskite-plazhove-noviyat-zakon-za-kontsesiite-shte-uvelichi-broya-na-neohranyaemite-plazhove.html", "text": "Новият закон за концесиите ще увеличи броя на неохраняемите плажове. Това каза за дневния блок „Добър ден“ на  Радио „Фокус“  председателят на Асоциацията на морските плажове Иво Стефанов, като уточни, че той действа още от миналата година. „Благодарение на това, че 2018г. беше дадена като изключение да се прилага досегашният стандартен ред за морските плажове, Министерството на туризма успя да подготви и да проведе процедури. Когато приключи срокът и се въведе новият ред всичко това блокира, защото в общата процедура не е отчетена спецификата на обекта „морски плаж“, обясни Иво Стефанов. Част от плажовете с изтичаща концесия или с висящи процедури ще останат като неохраняеми, уточни той, като посочи, че това са някои от големите плажове у нас. \r\nРосица АНГЕЛОВА", "date": "2019.02.21", "title": "Иво Стефанов, Асоциация на морските плажове: Новият закон за концесиите ще увеличи броя на неохраняемите плажове"}
{"url": "http://www.focus-news.net/news/2019/02/21/2626421/kathimerini-gartsiya-zapochna-da-priema-pasporti-sas-severna-makedoniya.html", "text": "В четвъртък гръцките власти са започнали да приемат паспорти на македонски граждани, на които има печат с надпис на македонски, френски и английски „този паспорт е собственост на Република Северна Македония“, предава  електронното издание на вестник Kathimerini , като се позовава на съобщение от македонската държавна агенция МИА. \r\nХартиените документи, които гръцките гранични власти издаваха на гостите от северната си съседка вместо паспорти са премахнати. \r\nПревод и редакция:", "date": "2019.02.21", "title": "Kathimerini: Гърция започна да приема паспорти със Северна Македония"}
{"url": "http://www.focus-news.net/news/2019/02/21/2626423/sliven-zatvorena-e-ednata-lenta-v-uchastak-ot-prohoda-tvarditsa-elena-zaradi-svlachishte.html", "text": "Движението по пътищата в Сливенска област е натоварено, но без задръствания, съобщиха от  Областното пътно управление . \r\nЗаради свлачище е затворена едната лента в участък от прохода  Твърдица –  Елена. В отсечката от км 47+800 до км 48+000 има пропадане на пътното платно и се извършват ремонтни дейности, които трябва да приключат до 31 май. \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари.", "date": "2019.02.21", "title": "Сливен: Затворена е едната лента в участък от прохода  Твърдица –  Елена, заради свлачище"}
{"url": "http://www.focus-news.net/news/2019/02/21/2626425/blic-sarbiya-srabskiyat-premier-ana-barnabich-stana-bashta.html", "text": "Партньорката на сръбския премиер Ана Бърнабич – Милица Джурич, й роди син, а от кабинета на министър-председателя съобщиха, че бебето ще се казва Игор, пише  белградския ежедневник Blic . \r\n„Раждането на Милица Джурджич мина по най-добрия начин“, информират още от канцеларията на „бащата“ Бърнабич. \r\n43-годишният премиер и нейната няколко години по-млада партньорка – доктор Милица Джурич, са в емоционална връзка от няколко години, а новината, че ще имат син, се появи преди няколко седмици. \r\nМилица получи сина си с ин витро оплождане и поради бременността сим през последните месеци не се явява на обществени места с Ана Бърнабич. \r\nМилица имаше желание да си почине и да се наслади на личния живот и получи голяма подкрепа от дългогодишния си партньор Ана Бърнбич, отбелязва изданието. \r\nОт сръбския клиничен център - Центъра за радиология и магнитен резонанс, където работи Милица, заявиха, че в ранния период на бременността тя не е идвала на работа. Тя не скрила щастието заради бременността и затова сподели добрата новина с колегите си на работа, веднага щом научила, че ще роди сина си, пише Blic. \r\nТова може би е първият случай на света, когато гей-премиер става баща с помощта на ин витро оплождане. \r\nМилица Джурич е лекар. Завършила е медицина в Белград за рекордно кратко време с пълно отличие и е в любовна връзка със сръбския премиер Ана Бърнабич от 9 години. \r\nПревод и редакция:", "date": "2019.02.21", "title": "Blic (Сърбия): Сръбският премиер Ана Бърнабич стана баща"}
{"url": "http://www.focus-news.net/news/2019/02/21/2626424/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Не са въведени ограничения за движението на моторни превозни средства. \r\nВенцеслав ИЛЧЕВ", "date": "2019.02.21", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/02/21/2626426/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-tretoklasen-pat-108-v-rayona-na-selo-ribnik.html", "text": "граничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 31 юли. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Проходими са пътищата в региона, пътните настилки са сухи. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nС нормална интензивност е трафикът и в областния център. Всички светофарни уредби са изправни. Няма образували се задръствания по основните пътни артерии в града. Градският транспорт се движи по разписание, без закъснение. \r\nНатали СТЕФАНОВА", "date": "2019.02.21", "title": "Благоевград: Ограничено е движението за тежкотоварни автомобили над 12 тона на третокласен път 108 в района на село Рибник"}
{"url": "http://www.focus-news.net/news/2019/02/21/2626427/kyustendil-obshtinskiyat-savet-shte-razgleda-predlozheniya-za-promeni-v-deystvashti-tri-naredbi-na-zasedanieto-si-na-28-fevruari.html", "text": "Общинският съвет в Кюстендил ще разгледа предложения за промени в действащи три наредби. Това съобщи на пресконференция председателят на Общински съвет – Кюстендил Михаела Крумова, предаде репортер на  Радио „Фокус” – Кюстендил . Заседанието на Общинския съвет е насрочено за 14.00 часа на 28 февруари и ще се проведе в залата на Община Кюстендил.  \r\nПредварителният дневен ред включва общо 19 докладни записки. Първите от тях са свързани с „козметични” промени в наредбите за определяне и администриране на местните такси и цени на услуги, за реда за придобиване, управление и разпореждане с общинско имущество, за условията и реда за установяване на жилищни нужди, настаняване под наем и продажба на общински жилища. Общинските съветници трябва да приемат и Общински годишен план за младежта, както и Годишна програма за развитие на читалищната дейност през 2019 година. \r\nВенцеслав ИЛЧЕВ", "date": "2019.02.21", "title": "Кюстендил: Общинският съвет ще разгледа предложения за промени в действащи три наредби на заседанието си на 28 февруари"}
{"url": "http://www.focus-news.net/news/2019/02/21/2626429/maya-manolova-poiska-podkrepa-ot-ombudsmana-na-gartsiya-andreas-pottakis-za-problemite-na-sanarodnitsite-ni-s-pensiite-i-shofyorskite-knizhki.html", "text": "Омбудсманът Мая Манолова поиска от гръцкия си колега Андреас Поттакис съдействие във връзка с три основни проблема, за които бе сезирана от наши сънародници, които живеят и работят в южната ни съседка. Твоа съобщиха от пресцентър на  Омбудсмана на Република България .  \r\nСрещата бе организирана от журналистката Бойка Атанасова и дружество „Нашенци“, а на нея присъства и Н. Пр. Валентин Порязов – български извънреден и пълномощен посланик в Република Гърция. Пред омбудсмана в Атина сънародниците ни се оплакаха, че срещат сериозни трудности с гръцките пътни полицаи, които ги санкционират, защото не признават свидетелствата им за управление на МПС, издадени у нас. Според гръцкото законодателство, те са длъжни да притежават данъчен номер /АФМ/ и ако имат такъв, не им е разрешено да карат превозните си средства с българско свидетелство за управление на територията на Гърция, независимо дали автомобилът е с български или гръцки регистрационен номер.  \r\nМанолова подчерта, че като жители на страна-членка на ЕС българите имат право да притежават само един документ за правоуправление, а в случаите, в които гражданите имат два или повече документа, могат да избират кой е най-подходящият за тях. Това поизтича от Директива 2006/126/ЕО на ЕП, съгласно която Гърция следва да признава българските документи.  \r\nДруг проблем, за който алармираха омбудсмана, бе, че българи са съдени в гръцките съдилища, защото имената им все още фигурират в документите на превозни средства, които вече не притежават, а с тях е извършено престъпление - трафик на мигранти. Гръцката страна отказва да приеме доказателствената сила на българските официални документи като нотариалните договори за продажба, доказващи продажбата на превозните средства преди извършването на престъплението. \r\nПрипомняме, че по този проблем Мая Манолова организира обществена дискусия у нас през 2018 г. с отговорните родни институции, които да информират гръцките си колеги. \r\nОмбудсманът запозна Поттакис и за проблема с пенсиите на българите в Гърция, които не могат да се пенсионират, защото подаването на техните документи за пенсиониране е временно спряно, не живеят на територията на южната ни съседка, не са открили банкова сметка там или пък са налице технически недоразумения, които пречат за получаването на социални плащания. \r\nМая Манолова бе в гръцката столица по покана на колегата си Андреас Поттакис по повод честване 20-годишнината от създаването на институцията на гръцкия омбудсман, която бе отбелязана с международната конференция: „Държава и общество: Предизвикателствата пред правата и свободите“. В изказването си на форума тя постави акцент върху социалното сближаване и защитата на правата на човека, както от публични, така и от частноправни субекти. \r\nОбщественият защитник използва възможността обаче и да запознае подробно Поттакис, като му връчи, включително и в писмен вид, казусите на сънародниците ни. От своя страна той пое ангажимент да съдейства пред гръцките власти и администрация веднага след като с екипа му се запознаят с тях. \r\nТакъв тематичен доклад с проблемите на българите в Гърция омбудсманът връчи и на българския посланик Н. Пр. Валентин Порязов.", "date": "2019.02.21", "title": "Мая Манолова поиска подкрепа от омбудсмана на Гърция Андреас Поттакис за  проблемите на сънародниците ни с пенсиите и шофьорските книжки"}
{"url": "http://www.focus-news.net/news/2019/02/21/2626428/pregled-na-mezhdunarodnite-novini-do-18-chasa-agentsiya-fokus.html", "text": "Партньорката на сръбския премиер Ана Бърнабич – Милица Джурич, й роди син, а от кабинета на министър-председателя съобщиха, че бебето ще се казва Игор, пише  белградския ежедневник Blic . \r\n„Раждането на Милица Джурджич мина по най-добрия начин“, информират още от канцеларията на „бащата“ Бърнабич. \r\n43-годишният премиер и нейната няколко години по-млада партньорка – доктор Милица Джурич, са в емоционална връзка от няколко години, а новината, че ще имат син, се появи преди няколко седмици. \r\nМилица получи сина си с ин витро оплождане и поради бременността сим през последните месеци не се явява на обществени места с Ана Бърнабич. \r\nМилица имаше желание да си почине и да се наслади на личния живот и получи голяма подкрепа от дългогодишния си партньор Ана Бърнбич, отбелязва изданието. \r\nОт сръбския клиничен център - Центъра за радиология и магнитен резонанс, където работи Милица, заявиха, че в ранния период на бременността тя не е идвала на работа. Тя не скрила щастието заради бременността и затова сподели добрата новина с колегите си на работа, веднага щом научила, че ще роди сина си, пише Blic. \r\nТова може би е първият случай на света, когато гей-премиер става баща с помощта на ин витро оплождане. \r\nМилица Джурич е лекар. Завършила е медицина в Белград за рекордно кратко време с пълно отличие и е в любовна връзка със сръбския премиер Ана Бърнабич от 9 години. \r\n***  Македонската „Партия за обществен и икономически напредък“ (ПОЕН) съобщи, че тази година няма да бъде приета за асоцииран член на европейската парламентарна „Група на Зелените – Европейски свободен алианс“ (ЕФА) заради наложено вето от партията на „македонците“ в България ОМО „Илинден“, предава  скопското електронно издание „МКД“ . \r\nПОЕН трябваше да стане асоцииран член на ЕФА на Генералното събрание на групата, което ще се проведе от 6 до 10 март в Брюксел. \r\nСпоред обяснението на ОМО „Илинден“, причината за ветото е, че ПОЕН подкрепя Преспанския договор, а депутатът Рубин Земон гласува в подкрепа на конституционните изменения, произтичащи от договора за името между Атина и Скопие. \r\n„Смятаме, че това неразбирателство с ОМО „Илинден“ и ЕФА ще бъде разрешено след провеждането на изборите за Европейски парламент, които ще се състоят между 23 и 29 май 2019 години, тъй като Преспанския договор е решение на спор между две съседни страни, а трета държава, т.е. гражданите на Република България, или политически партии от трета страна, не би трябвало да бъдат засегнати от това и по-специално, това не трябва да бъде причина за блокиране на членство и интегриране на политически партии от Република Северна Македония в европейски организации“, гласи официална позиция на ПОЕН. \r\nДелегация на ПОЕН, оглавявана от председателя Рубин Земон, проведе среща с делегация на ЕФА, водена от Лорена Лопес, евродепутат и вицепредседател на групата, на 4 декември в сградата на Европейския свободен алианс в Брюксел, за да представи целите и дейностите на ПОЕН и да бъдат разгледани възможности за сътрудничество и членство в ЕФА. \r\n*** Константинополският патриарх Вартоломей заяви, че Цариградската патриаршия няма намерение да променя Устава на Сръбската православна църква (СПЦ) или нейните граници, независимо от това, че някои сравняват случаите на „Скопие и Черна гора“ с този в Украйна, където е дадена автокефалия на определени местни църковни структури въпреки съпротивата на Руската православна църква (РПЦ), предава  електронното издание на македонския вестник „Денешен“ . \r\n„За съжаление има много дезинформации по този въпрос. Някои приравняват случая на Украйна с този в Скопие и Черна гора и това е много умело, тъй като искат да обърнат СПЦ срещу Вселенската патриаршия“, заяви Вартоломей в публикувано в четвъртък интервю пред белградския ежедневник „Политика“, отговаряйки на въпрос дали има намерение да вземе решение „църквата в Македония да не бъде под юрисдикцията на СПЦ“. \r\nПредстоятелят на Константинополската патриаршия посочи, че много владици от СПЦ се страхуват, че това, което се е случило в Украйна, „ще се повтори с Черна гора и Охрид“. \r\n„Уверявам ви, че нещата не стоят така. Разликата с Украйна, канонически и еклесиологична, е, че Русия нахлу и окупира Киевската митрополия и че тя никога не й е била давана, докато всичко, което има Сърбия и принадлежи канонично и еклесиологично. Това означава, че Вселенската патриаршия няма намерение да променя Устава на СПЦ или нейните граници, освен ако това не е придружено с договор за сътрудничество“, обясни Вартоломей. \r\nИзданието припомня, че РПЦ обвини Константинополския патриарх в „нахлуване“ на нейната канонична територия в Украйна и че е дал автокефалия на разколническите църковни организации в тази страна в противоречие на каноничните правила. РПЦ съобщи, че за нея, а тази позиция споделя и СПЦ, единствената канонична църква в Украйна е Украинската православна църква (УПЦ), която има автономия в рамките на Московската патриаршия. \r\nВ отговор на обвиненията, че се е поставил над другите поместни църкви, Вартоломей заяви, че „в съзнанието на Православната църква не съществува ‚източен папа‘, още по-малко в моите мисли и служба“. \r\nТой отбеляза, че през есента ще посети Белград на честванията по случай 800 години от ръкополагането на Свети Савам, по покана на сръбския патриарх Ириней \r\n***  В Каталуния 28 души пострадаха в хода на сблъсъци между протестиращи и местната полиция „Мосос д‘Ескадра“, предава  РИА Новости , като се позовава на съобщение от силите за сигурност. \r\nСред получилите наранявания има 12 служители на органите на реда. Също така се съобщава за един пострадал журналист от каталунския ТВ канал TV3. Трима души са задържани за оказана съпротива на полицейски служители, са заявили пред РИА Новости от пресслужбата на местните сили за сигурност. \r\n В четвъртък в Каталуния започнаха стачка и протести на привържениците на независимостта на региона, които са организирани от движението „Комитети за защита на републиката“. Те блокират ж.п. линии и магистрали и горят гуми. В момента продължават да са блокирани всички големи пътни възели. \r\nСъщо така в различни градове на автономната област, включително в Барселона, се провеждат митинги против разглеждането на „каталунското дело“ във Върховния съд на Испания. Профсъюзът CSC иска всички фигуранти да бъдат признати за невинни. \r\nКъм безредиците се присъединиха студенти, каталунското правителство (женералитет) и три партии, които се обявяват за независимост на Каталуния – „Левите републиканци“, „Каталунската европейска демократическа партия“ и „Кандидати за народно единство“. \r\nОсвен това демонстрациите бяха подкрепени от организациите „Каталунско народно събрание“ и Omnium Cultural. \r\nБившият председател на каталунския женералитет Карлес Пучдемон призова в „Туитър“ за „постоянна мобилизация“ и подкрепи започналите вълнения. \r\nНа 12 февруари във Върховния съд на Испания започнаха същинските заседания по „каталунското дело“. На скамейката на подсъдимите са 12 души. На тях са им предявени обвинения във връзка с проведения на 1 октомври 2017 година референдум за независимост на региона и последвалото обявяване на самостоятелност на региона. \r\nКонституционният съд и правителството на Испания признаха референдума за незаконен. \r\n***  Турция започва търсене на нефт и газ с два сондажни кораба във водите край остров Кипър, заяви външният министър на страната Мевлют Чавушоглу в четвъртък, цитиран от  електронното издание на вестник „Хюриет“ . \r\n„Нека тези, които идват в региона със своите компании от далеч, видят, че без нас, нищо не може да бъде направено в този регион. Без Турция в Средиземно море не може да бъде направено нищо, няма да го позволим“, заяви Чавушоглу по време на среща с бизнесмени в западната турска провинция Айдън. \r\nПриродните ресурси в Егейско море и Източното Средиземноморие, както и на остров Кипър, са „стратегически цели и национални въпроси“ за Турция. \r\nЩо се касае до отношенията между Анкара и Москва, турският външен министър отбеляза, че западните държави критикуват страната му за добрите й отношения с Русия, докато в същото време „повечето от тези страни-членки на НАТО имат по-добри отношения с Русия“. Той описа оплакванията на Запада от добрите руско-турски отношения като „двоен стандарт“. \r\n„Днес ние получаваме 50% от газта си от Русия, Някои европейски държави получават по 80-90%. Това е причината, заради коят Доналд Тръмп наскоро разкритикува Германия. Няма проблеми, когато го получаваш ти, но се оказва, че има проблем, когато Турция строи стратегически отношения или „Турски поток“, подчерта първият дипломат на Анкара. \r\nКакто припомня „Хюриет“, Турция последователно критикува правителството на Република Кипър за едностранните му сондажи в Източното Средиземноморие, като настоява, че турците киприоти също имат права върху ресурсите в този район. \r\nАнкара пусна първия си сондажен кораб в Източното Средиземноморие на 31 октомври 2018 година. Сондата „Фатих“ започна проучвателните си дейности край Анталия, в източната част на едностранно обявената Изключителна икономическа зона (ИИЗ) на Кипър. \r\n*** Сигурността на европейските народи се оказа заложник на деструктивната политика на САЩ и русофобите в Европейския съюз, заяви в четвъртък руският външен министър Сергей Лавров в изказване пред представители на Асоциацията на европейския бизнес, предава  ТАСС . \r\n„Предизвиква съжаление фактът, че мирът и сигурността на европейските народи станаха заложници на деструктивната политика на Вашингтон и малката, но крайно агресивна група на русофобите вътре в Европейския съюз“, заяви Лавров. \r\nТой припомни, че НАТО продължава курса на увеличаване на военната активност и приближаване на военната инфраструктура на Алианса до границите на Русия. „Освен Македония и другите балкански страни, Северноатлантическият алианс упорно придърпва Украйна и Грузия“, посочи министърът. \r\n„Не добавя оптимизъм и изтеглянето на САЩ от Договора за ликвидация на ракетите със среден и малък обсег (ДРСМО), което бе подкрепено послушно и единогласно от всички натовци, независимо от, като минимум, противоречивостта на ситуацията около този договор. Такива действия водят до увеличаване на военно-политическото напрежение, включително в зоната нашето общо съседство“, подчерта първият дипломат на Москва. \r\n***  На проведеното в Скопие двудневно заседание на Смесената българо-македонска експертна комисия по исторически и образователни въпросие постигната договорка България и Македония да почитат заедно цар Самуил, Свети Климент и Свети Наум, предава  скопското електронно издание „МКД“ . \r\n„След дълги дебати, смесената комисия постигна съгласие да даде препоръка на правителствата на двете държави, че съществуват достатъчно основания за общо почитане на Св. Климент, Св. Наум и цар Самуил, като мост за изграждане на взаимни приятелски отношения, в духа на Договора за приятелство и добросъседство“, гласи съобщението на македонския Институт за национална история. \r\nНа срещата е обсъдена възможността за съвместно отбелязване на някои исторически фигури, които са от значение за двете страни, а дискусията за учебниците по история е отложена за следващата среща. \r\nТова е четвъртата среща на смесената българо-македонска комисия по исторически и образователни въпроси, създадена в съответствие с Договора за добросъседски отношения между двете страни. \r\n***  Парламентът на Албания от четвъртък официално е без опозиция, след като лидерът на „Демократическата партия“ Лулзим Баша предаде на председателството на народното събрание подписаните изявления, с които народните представители се отказват от депутатските си мандати, предава  скопското електронно издание „24 Инфо“ . \r\nБаша подаде заявленията след края на протеста пред парламента, на който бе поискана оставката на премиера Еди Рама и насрочване на предсрочни парламентарни избори. \r\nУчастниците в протеста, водени от лидерите на опозиционните партии, тръгнаха към сградата на правителството, която се намира в непосредствена близост от законодателния дом. \r\n„Днес официално се отказахме от криминалния парламент. От днес сме обикновени граждани. Продължаваме битката до свалянето на престъпника Рама – Мадуро на Балканите“, заяви Баша. „Рама, тръгвай си заедно с твоята престъпна група. Албания заслужава по-добро бъдеще, което ще дойде, когато гражданите изразят свободно своята воля на европейски избори. Искаме в Албания да бъде като в цяла Европа. Свобода, демокрация, победа. Бог да благослови Албания“, каза лидерът на опозицията пред хилядите протестиращи.  \r\nПо-рано на протеста на обединената албанска опозиция, който започна в 11 часа българско време, последни се изказаха лидерите на Социалистическото движение за интеграция Моника Круемади и на Демократическата партия Лулзим Баша. \r\nДвамата подчертаха, че няма връщане назад и че никога няма да признаят премиер, който е купувал гласове. Баша изпрати послание и до „чуждестранните дипломати и приятели“, че опозицията не иска насилие. Той поиска след оставката му, премиерът Рама да бъде изправен пред съда и поиска от правозащитните органи да не позволяват на „престъпника Рама да напусне страната“. \r\nЗа разлика от състоялия се в събота протест, в четвъртък край парламента имаше много силно полицейско присъствие, като бяха изпратени подкрепления от Националната гвардия и специалните части на полицията. \r\nОколо парламента имаше седем полицейски кордона, три от които с членове на звеното за бързо реагиране и специалните части „Шкипония“. \r\nТези мерки са били предприети заради постъпила информация, че се планира нападение срещу парламента. \r\nОрганизаторите пък поставиха пред първия полицейски кордон охранители с бели ленти на лявата ръка. \r\n***  Както бяха предупредили, депутати от албанската опозиционна „Демократическа партия“ се отказаха от мандатите си и ги изгориха пред очите на хиляди антиправителствени демонстранти, събрали се край сградата на парламента, предава  електронното издание Albanian Daily News . \r\nНародните представители обявиха, че техните мандати принадлежат на гражданите и от сега нататък те всички са без мандати и имунитет и ще протестират до оставката на настоящото правителство и обявяването на нови „свободни и честни“ парламентарни избори. \r\n***  Подкрепяните от САЩ „Сирийски демократични сили“ (СДС)предадоха на Багдад 130 иракски членове на близкоизточната групировка „Ислямска държава“, арестувани на територията на Сирия, предава  AFP , като се позовава на източници от кръговете на сигурността. \r\nГоворител на СДС обаче отрече твърдението. \r\nНаим ал-Хаод, началник на отдела за сигурност в провинция Анбар в Ирак, заяви за агенцията, че джихадистите са „издирвани\" от иракското правителство. Командир на паравоенна организация на свой ред разкри, че всички предадени на Багдад са иракски граждани. \r\n***  Мая Кочиянчич, говорител на върховния представител на Европейския съюз по външните въпроси и политиката за сигурност Федерика Могерини, заяви пред Kohavision  (KTV) , че не се водят тайни преговори между президентите на Косово и Сърбия, Хашим Тачи и Александър Вучич.  \r\nСъгласно думите й, Прищина следва да отмени 100-процентните мита за внос на сръбски стоки, за да бъде възобновен диалогът за нормализиране на двустранните отношения с Белград. \r\n„Не съм виждала изявлението на министър-председателя, но всеки път, когато има срещи на ниво президенти, обявяваме това по-рано. Нашият фокус е да работим по правно обвързващо споразумение, което би разрешило открити въпроси и което би било приемливо и за двете страни, в съответствие с международното право и прието от международната общност ”, подчерта Кочиянчич. Запитана дали има проект на споразумение между двамата президенти, Кочиянчич заяви, че „работата продължава\".  \r\nПремиерът на Косово Рамуш Харадинай обвини по-рано тази седмица Могерини, че под нейната егида се провеждат тайни преговори между Косово и Сърбия. \r\n***  Прокуратурата за организирана престъпност и корупция ще поиска разширяване на искането за екстрадиране на бившия премиер Никола Груевски, който след бягството си от Македония получи убежище в Унгария, предава излъчващият на албански език скопски телевизионен канал  „Алсат-М“ . \r\nНа пресконференция на Прокуратурата Любомир Йовески и ръководителя на Прокуратурата за организирана престъпност Вилма Русковска обявиха, че същото ще бъде поискано за заподозрения в разследването за „кървавия четвъртък“ Никола Бошковски, избягал в Гърция. \r\nПо случая са заподозрени Владимир Атанасовски, бивш директор на Управлението за сигурност и разузнаване, който вече е в ареста, Миле Янакиески и Спиро Ристовски, на които също бе наложена мярка за задържане за срок от 30 дни. Двамата са отведени в ареста в Шутка. Заподозрян е и бившият председател на парламента Трайко Веляноски, който не получи мярка за задържане поради парламентарен имунитет. \r\nИскането за лишаването му от него вече е внесено в Събранието.", "date": "2019.02.21", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/02/21/2626414/nzok-ot-2300-apteki-dogovorni-partnyori-na-kasata-uvedomleniya-za-zatvaryane-sa-podali-38.html", "text": "От 2300 аптеки, договорни партньори на Националната здравноосигурителна каса (НЗОК), уведомления за затваряне са подали 38. Това съобщиха от  пресцентъра на Касата  във връзка със запитвания от национални медии за броя на аптеките, които са уведомили районните здравноосигурителни каси (РЗОК), че няма да работят на 20 февруари 2019 г.  \r\nПодадените уведомления са от: Столична здравноосигурителна каса – 2 аптеки; София  - област – 4 аптеки; Благоевград – 3 аптеки; Варна – 1аптека; Габрово – 2 аптеки; Кюстендил – 8 аптеки; Кърджали – 1 аптека; Ловеч – 1 аптека; Монтана – 3 аптеки; Пазарджик – 9 аптеки; Перник – 2 аптеки; Шумен – 2 аптеки. \r\nОт НЗОК напомнят, че в индивидуалните договори на аптеките с РЗОК е записано изискването магистър фармацевтите да информират Касата за намерение да не работят в ден, извън обявения график. Здравната каса не изисква в уведомленията да бъдат описани причините, поради които аптеките няма да работят. Общо на територията на цялата страна, в по-малко от половината от 28-те районни здравноосигурителни каси уведомления за затваряне на аптеки през вчерашния ден са подали 38 аптеки.", "date": "2019.02.21", "title": "НЗОК: От 2300 аптеки, договорни партньори на Касата, уведомления за затваряне са подали 38"}
{"url": "http://www.focus-news.net/news/2019/02/21/2626430/gabrovo-dvizhenieto-po-patya-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е слънчево. Температурата е 8 градуса. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.21", "title": "Габрово: Движението по пътя Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/02/21/2626431/sport-kvitova-e-na-polufinal-v-dubay.html", "text": "Петра Квитова се наложи по категоричен начин над Виктория Кузмова в Дубай и си осигури място във финалната четворка. Чехкинята игра малко повече от час, за 6:4, 6:0. \r\nТова бе победа № 16 за Квитова през сезона, като през януари първо вдигна титлата в Сидни, после стигна до финал на Australian Open. \r\nНа полуфинала в Дубай тя ще излезе на корта срещу Су-Вей Хсие, която преодоля Каролина Плишкова с 2:1 сета.", "date": "2019.02.21", "title": "Спорт: Квитова е на полуфинал в Дубай"}
{"url": "http://www.focus-news.net/news/2019/02/21/2626434/predstoyashti-sabitiya-v-stranata-za-22-fevruari-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n*** \r\nОт 09.30 часа 12-и състав на Специализирания наказателен съд ще заседава по делото срещу Димо К. и Стефан С., на които са повдигнати обвинения за участие в организирана престъпна група. \r\n*** \r\nВ 10.00 часа в сградата на СДВР (ул. „Антим I“ 5) ще се проведе брифинг за предприетите мерки за охрана на обществения ред във връзка с предстоящата футболна среща на 24 февруари между отборите ПФК „Левски“ и ПФК ЦСКА-София.  \r\n*** \r\nОт 10.00 часа в сградата на КНСБ ще се проведе пресконференция за проблемите в столичния градски транспорт. В пресконференцията ще участват президентът на КНСБ Пламен Димитров, председателят на СТСБ Екатерина Йорданова, председатели на основните синдикални организации в градския транспорт, както и работещи в четирите дружества. \r\n*** \r\nОт 10.00 часа ръководството на БСП – София начело с Калоян Паргов, народните представители от „БСП за България“, избрани от София, общинските съветници, членове и симпатизанти на БСП ще отбележат Деня на защитника на Отечеството като поднесат венец и цветя на Паметника на Съветската армия. \r\n*** \r\nОт 10.00 часа в хотел „ИнтерКонтинентал“ ще бъде представен новият доклад на  \r\nРимския клуб – „Хайде! Капитализъм, късогледство, население и разрушаване на планетата“. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на престъпна група. \r\n*** \r\nОт 10.30 часа 34-ти състав на Софийския градски съд ще заседава по делото срещу Николай Христов, бивш шеф на „Научни изследвания“ (чл.116). \r\n*** \r\nОт 10.00 часа 6-и състав на Специализирания наказателен съд ще заседава по делото срещу Кирил К., Благой Д. и др., на които са повдигнати обвинения за организиране и ръководене на престъпна група. \r\n*** \r\nОт 10.30 часа в сградата на „Майчин дом“ ще се проведе дискусия на тема „Връзката на социално – значимите заболявания с редките болести“. Събитието се организира от УСБАЛЕ „Акад. Ив. Пенчев”, Национален алианс на хора с редки болести и Портал на пациента. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на престъпна група. \r\n*** \r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на престъпна група. \r\n*** \r\nОт 11.00 часа 16-и състав на Специализирания наказателен съд ще заседава по делото срещу Светозар П., Антон Д. и др., на които са повдигнати обвинения за организиране и ръководене на престъпна група. \r\n*** \r\nОт 11.00 часа в хотел „Рамада“ ще се проведе заседание на Централния съвет на ДПС. От 13.30 часа ще започне брифинг на ръководството на партията. \r\n*** \r\nОт 11.00 часа пред сградата на Народното събрание е насрочен протест за справедливост, честни избори, спиране грабежа извършван от политици и олигарси и достойни заплати и пенсии.  \r\n*** \r\nОт 11.00 часа в Националния пресклуб на БТА ще бъде представен проект за популяризиране на провинциални артисти, музиканти и изпълнители „София срещу Провинцията. Музикална, но… Гражданска война (без кръв и трупове)!“. \r\n*** \r\nВ 11.30 часа кметът на София Йорданка Фандъкова ще провери работата по разширение на сградата на Първа английска гимназия (бул. „Дондуков“ 60). \r\n*** \r\nОт 11.30 часа 3-ти състав на Специализирания наказателен съд ще заседава по делото срещу Георги Г., Цено Ф. и Борис Р., на които са повдигнати обвинения за организиране и ръководене на престъпна група. \r\n*** \r\nОт 12.00 часа в Гранд хотел София ще се проведе конференция на тема „Националното помирение в България - шансове и перспективи”, организирана от движение „ЗАЕДНО“. \r\n*** \r\nОт 13.00 часа в Централния военен клуб ще бъде учреден Национален инициативен комитет за отбелязване 550 години от връщане мощите на свети Йоан Рилски от Търново в Рилския манастир и провеждане на поклоннически пешеходен поход „Светият път”. \r\n*** \r\nОт 13.00 часа в споделеното пространство за работа JA StartUp Hambar в София тех парк ще бъде даден старт на новата преакселераторска програма „Challenge YOU”. \r\n*** \r\nОт 13.30 часа 14-и състав на Специализирания наказателен съд ще заседава по делото срещу Десислава И., Биляна П. и Петко Д., на които са повдигнати обвинения за подкуп. \r\n*** \r\nОт 14.00 часа в Гранд Хотел София ще се проведе пресконференция на Софийската филхармония по повод концерта на 25 февруари с участието на оперната прима Анджела Георгиу. \r\n*** \r\nОт 15.00 часа 6-и състав на Специализирания наказателен съд ще заседава по делото срещу Петко С., Иван Й. и др., на които са повдигнати обвинения за организиране и ръководене на престъпна група. \r\n*** \r\nОт 16.00 часа в зала „София“ на Интерпред ще се състои церемонията по връчването на Наградите на БАИТ за 2018 г. \r\n*** \r\nОт 16.30 часа Институтът  по социални дейности и практики организира ден на отворените врати, посветен на очакваната пролет и приемната грижа. В Центъра за обществена подкрепа „Славейков“ приемни майки и деца ще правят мартеници, ще ги наричат и ще се почерпят. \r\n*** \r\nОт 18.30 часа в Галерия „Сердика“ на Женския пазар ще бъде представена изложбата (РЕ)ЦИКЪЛ на Лиана Димитрова.  \r\n*** \r\nОт 19.00 часа в Клуб 1 (НДК) ще се проведе Детска лидерска академия. \r\n*** \r\nОт 09.30 часа в зала „22 септември“ ще започне редовното заседание на Общинския съвет – Благоевград.  \r\n*** \r\nОт 10.30 часа в зала № 5 на общинска администрация ще се проведе пресконференция по проект „Интегриране на трансграничното значение на историческите и археологически ценности на България и Гърция в една устойчива тематична туристическа дестинация“. \r\n*** \r\nОт 11.00 часа в зала №5 в сградата на Община Благоевград ще се проведе пресконференция за представяне на проекта „Култура без граници“. \r\n*** \r\nОт 18.00 часа в Регионалния исторически музей ще бъде представено второто издание на книгата „Химните на Орфей“ на проф. Александър Фол. \r\n*** \r\nОт 18.00 часа в Дома на писателя ще бъдат представени стиховете на поетесата Анамария Коева. \r\n*** \r\nОт 14 часа в офиса на ПП ГЕРБ на ул. „Георги Бенковски” №1 Юлияна Боева, председател на комисията „Собственост и стопанство” към ОбС, ще приема граждани. \r\n*** \r\nОт 13.30 часа във Варненския свободен университет „Черноризец Храбър“ ще бъде открит III партньорски форум на Института за интегрирано управление на общините.   \r\n*** \r\nОт 17.30 часа в хотел „Астор Гардън“ в Св. Св. Константин и Елена ще се проведе пресконференция по повод предстоящата професионална бойна гала вечер по кикбокс Senshi във Варна. \r\n***  \r\nОт 13.30 часа в Регионалното управление на образованието Посолството  на  Русия заедно с Руския културно-информационен център в София ще представят правителствената програма  за  получаване  на безплатно висше образование в Русия.  \r\n*** \r\nОт 18.00 часа в голямата зала на Община Велико Търново ще се състои премиерата на историческия документален филм „Съ Нами Богъ“.  \r\n***  \r\nОт 19.00 часа в МДТ „Константин Кисимов“ ще бъде представен спектакъла „Българи от старо време“.   \r\n*** \r\nОт 14.00 часа в парк „Никола Петров“ ще бъдат отбелязани 96 години от смъртта  и 177 години от рождението на Елена Грънчарова – Спасителката на Горна Оряховица и почетен гражданин на Горна Оряховица. Венци и цветя ще бъдат поднесени пред паметния знак на Елена Грънчарова в парка. \r\n*** \r\nОт 10.30 часа състав на Окръжен съд – Добрич ще заседава по делото за откриване на производство по несъстоятелност на „Евроманган“ ЕАД – село Църква, Община Балчик, заведено от Изпълнителна агенция „Главна инспекция по труда“ заради неизплатени трудови възнаграждения на работници. \r\n*** \r\nОт 18.00 часа в Младежкия център ще се проведе събитие от инициативата с настолни игри „Да общуваме реално, а не виртуално“. \r\n***   \r\nОт 10.00 часа в заседателната зала на Община Дупница ще се проведе редовно заседание на Общински съвет.  \r\n*** \r\nОт 16.30 часа в Музея на фотографията ще се проведе среща-разговор за същността на фотографията с авторите на изложбата „Човешка участ“.  \r\n*** \r\nОт 14.30 часа в зала „Васил Караиванов“ ще се проведе кампания за превенция на трафика на хора.  \r\n***   \r\nОт 11.00 часа в читалище „Братство” ще бъде открита  фотодокументална изложба по повод 126-годишнината  от рождението на Крум Кюлявков.  \r\n*** \r\nОт 10.00 часа в Конферентната зала на хотел „Хебър“ ще се проведе кръгла маса за правата на децата в конфликт или в контакт със закона.  \r\n*** \r\nОт 17.00 часа в Малкия салон на Дворец на културата ще се проведе церемония по награждаване на призьорите от ХХVІII издание на Международния фестивал на маскарадните игри „Сурва” – Перник‘ 2019. \r\n*** \r\nВ 09.30 часа в Дома на културата „Борис Христов“ ще се състои официалното откриване на представянето на курсовите проекти в рамките на курса за професионално обучение на архитекти по опазване на недвижимото културно наследство. \r\n*** \r\nВ 09.30 часа в зала „Пресклуб“ на Конгресния център на Международния панаир ще се състои откриването на кръгла маса на тема „Предизвикателства и възможности за развитие на малките стопанства“. \r\n*** \r\nВ 09.30 часа в конферентната зала на палата 7 в Международния панаир ще се проведе Национална научно-практическа конференция с международно участие „Актуални проблеми на хранително-вкусовата индустрия според най-съвременните изисквания на българската  и европейска нормативна уредба“. \r\n*** \r\nВ 10.00 часа в зала „България“ на Конгресния център на Международния панаир ще се състои откриването на конференция „Биологичното земеделие в България отново на кръстопът“.  \r\n*** \r\nВ 10.00 часа в зала „Хеброс“ на Конгресния център на Международния панаир ще се състои официалното откриване на семинар ,,Еска комплекс, инсекти (яйца и ларви) и защита от късни пролетни слани могат да се поддържат под прага на икономическа вредност само с един природен препарат“.  \r\n*** \r\nВ 10.00 часа в палата 13 на Международния панаир ще се състои официалното откриване на семинар „Инструменти на ОСП за подкрепа на иновациите и създаване на къси вериги на доставки“.  \r\n*** \r\nВ 11.00 часа Районният съд ще разгледа искането на защитниците на обвиняемия Р. Р. за изменение на взетата спрямо него  мярка задържане под стража. Той е обвинен за кражба на автомобил.  \r\n*** \r\nВ 13.00 часа в конферентна зала 2, палата 6 на Международния панаир ще се проведе дискусионен форум  „Разширяване на диалога наука – земеделие – общество. Научно–приложните изследвания в помощ на българското земеделие“.  \r\n***   \r\nОт 11.30 часа в зала 308 в Община Разград, ще се проведе пресконференция, на която ще бъде представена културната програма в Разград за честването на Националния празник на България - 3 март.  \r\n*** \r\nОт 11.30 часа в Русенския университет „Ангел Кънчев“ (корпус 2 – Аула) ще се проведе публичен дебат с комисаря по цифрова икономика и цифрово общество Мария Габриел. Темата на гражданския диалог е „Цифровите технологии: възможности и предизвикателства“.  \r\n*** \r\nОт 14.10 часа комисаря по цифрова икономика и цифрово общество Мария Габриел ще посети Речно-информационен център Русе, където ще се запознае с дейността и функциите на Центъра за наблюдение на корабния трафик, хармонизиране на информационните услуги, мониторинг и заснемане на състоянието на речното дъно.  \r\n*** \r\nОт 17.00 часа в зала „Диоген Вичев“ на Регионална библиотека „П. Павлович“ ще бъдат връчени наградите в Националния поетичен конкурс „Любовта е пиянство или пиянство от любов“. \r\n*** \r\nОт 13.45 часа в училище „Константин Константинов“ ще започне училищния кръг от Деветото национално състезание по правопис на английски език Spelling Bee.  \r\n*** \r\nОт 17.30 часа в заседателната зала на Община Смолян ще се проведе граждански диалог на тема образование. В събитието ще участват министърът на образованието и науката Красимир Вълчев, евродепутатът от ГЕРБ/ЕНП Владимир Уручев, заместник-председателят на Комисията по образование в НС Галя Захариева, народните представители от ГЕРБ д-р Даниела Дариткова и д-р Красимир Събев, кметът на Община Смолян Николай Мелемов, областният управител Недялко Славов и Мария Семерджиева, началник на Регионалното управление на образованието.  \r\n*** \r\nОт 18.00 часа в Регионална библиотека „Захарий Княжески“ ще бъде отбелязана 80-тата годишнина на Стойчо Маджарски. \r\n*** \r\nОт 10.00 часа в хотел „Родопи” ще се проведе кръгла маса на тема „Социално предприемачество – проблеми, предизвикателства и перспективи”. \r\n*** \r\nОт 14.00 часа депутатът от ГЕРБ Евгения Ангелова ще даде старт на кампанията „Заедно срещу ало-измамниците“. Първата среща ще се проведе в клуба на сдружение „Диабет 2012“ на ул. „Ген. Карцов“ 3. \r\n***   \r\nОт 14.30 часа в зала 203 на общината ще се проведе заседание на Постоянната комисия „Екология и селско стопанство.  \r\n***   \r\nОт 14.30 часа в зала 203 на общината ще се проведе заседание на Постоянната комисия „Териториално развитие и селищно устройство”.  \r\n***   \r\nОт 14.30 часа в ДКТ „Васил Друмев“ на пресконференция ще бъде представено новото заглавие в афиша на театъра \"Задявки - надигравки\" - авторски спектакъл на Съби Събев.", "date": "2019.02.21", "title": "Предстоящи събития в страната за 22 февруари (Агенция „Фокус“)"}
{"url": "http://www.focus-news.net/news/2019/02/21/2626433/veliko-tarnovo-ogranicheno-e-dvizhenieto-na-mps-nad-12-t-po-patya-lozen-polski-trambesh-poradi-namalen-gabarit-na-patnoto-platno.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е ясно. Пътните настилки са сухи. Температурата е 11 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nОграничено е движението на МПС с обща маса над 12 т по пътя Лозен – Полски Тръмбеш поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Полски Тръмбеш – Велико Търново се осъществява с повишено внимание поради изсичане на храсти. Дейностите трябва да приключат до 28 февруари. \r\nНадежда КРЪСТЕВА", "date": "2019.02.21", "title": "Велико Търново: Ограничено е движението на МПС над 12 т по пътя Лозен – Полски Тръмбеш поради намален габарит на пътното платно"}
{"url": "http://www.focus-news.net/news/2019/02/21/2626435/varna-48-godishna-peshehodka-e-s-kontuzni-naranyavaniya-sled-paten-intsident-v-kvartal-vladislavovo.html", "text": "48-годишна пешеходка е пострадала при пътен инцидент в квартал „Владиславово“ във Варна. Това съобщиха за  Радио „Фокус“ – Варна  от „Пътна полиция“. Жената е с контузни наранявания, няма опасност за живота й.  \r\nНа територията на града от началото на деня са регистрирани общо три пътни произшествия. Няма данни за други пострадали хора. \r\nДиана СТОЕВА", "date": "2019.02.21", "title": "Варна: 48-годишна пешеходка е с контузни наранявания след пътен инцидент в квартал „Владиславово“"}
{"url": "http://www.focus-news.net/news/2019/02/21/2626438/aktsenti-v-sutreshniya-blok-dobro-utro-balgariya-na-radio-fokus-za-22-fevruari.html", "text": "„Планината Рила – България – В дивата пустош с Беър Грилс и Дерек Хъф“ – епизод от документална поредица, заснет в Националния парк „Рила“, но и поредното еконарушение у нас. Кой и с какво право нарушава законите? Очаквайте в сутрешния блок  „Добро утро, България“  на  Радио „Фокус“  коментара на Стефан Кирилов, директор на Национален парк „Рила“.  \r\nПарламентаризмът и депутатите, отсъствията и извинителните бележки – с какво се занимават политиците у нас? По темата ще разговаряме с политолога доц. Антоний Гълъбов. \r\n„Единни стандарти, повишена координация – обща сигурност“ – това е само един от проектите, по които работи Община Свищов. Какво включва той и какви са желаните цели? Гост в ефира ще бъде Генчо Генчев, кмет на Община Свищов. \r\nНародно читалище „Йордан Йовков – 1870 година“ в Добрич представя нова документална изложба, озаглавена „Войната за освобождението на България (1877 – 1878 г.) и началото на българската държавност“, която може да бъда разгледана до 10 март. Повече ще научим от кореспондента ни в Добрич Жулиета Николова. \r\nЗапочнете деня информирани! Тези и още теми – в  „Добро утро, България“  от 06.00 до 10.00 часа на 22 февруари, с водещ Йоланда Пелова.", "date": "2019.02.21", "title": "Акценти в сутрешния блок „Добро утро, България“ на Радио „Фокус“ за 22 февруари"}
{"url": "http://www.focus-news.net/news/2019/02/21/2626436/ek-izyavlenie-na-evropeyskata-komisiya-otnosno-selfie-samootsenka-na-efektivnoto-obuchenie-chrez-nasarchavane-na-izpolzvaneto-na-inovativni-obrazovatelni-tehnologii.html", "text": "През последните няколко дни в българското публично пространство се разпространи твърдението, че Европейската комисия се опитва да “наложи“ понятието „трети пол“ в българските училища. Беше написано, че предлагайки инструмента SELFIE на училищата в България, Комисията “проповядва джендър идеология“, съобщава  Представителството на ЕК в България . \r\nВсички тези твърдения са неверни. Ето защо Комисията би желала да изясни следното:  \r\nСамо държавите членки на ЕС са компетентни да решават въпроси, свързани с каквато и да било терминология за определяне на пола съгласно техните конституции.  \r\nSELFIE е доброволен и анонимен инструмент в подкрепа на училищата при употребата на цифрови технологии за преподавана и обучение. Всички заинтересовани училища могат да се регистрират на платформата и да направят самооценката, и резултатите от SELFIE остават само за съответното училище и не се споделят другаде.  \r\nSELFIE беше разработен в тясно сътрудничество с експерти по образованието и над 5000 училищни ръководители, учители и ученици. Първата версия на инструмента беше тествана в 650 училища в 14 държави.  \r\nОтдел \"Преса и медии\"  \r\nПредставителство на ЕК в България", "date": "2019.02.21", "title": "ЕК: Изявление на Европейската комисия относно SELFIE (самооценка на ефективното обучение чрез насърчаване на използването на иновативни образователни технологии )"}
{"url": "http://www.focus-news.net/news/2019/02/21/2626441/blagoevgrad-rabotilnitsa-na-baba-marta-otvarya-vrati-v-gradskata-hudozhestvena-galeriya-ot-25-fevruari.html", "text": "За поредна година в „Работилница на Баба Марта“ децата на Благоевград ще покажат своите умения. Това съобщиха от пресцентъра на  Общината . От 25 до 28 февруари в Градската художествена галерия, деца от различни детски градини и учебни заведения ще изпитат въображението си при изработката на традиционни мартеници. В рамките на инициативата малчуганите ще се запознаят с историята на мартеницата, със символиката на червения и белия цвят, както и с традициите, свързани с Баба Марта. Те ще творят в присъствието и с помощта на преподаватели от Център за личностно и творческо развитие на децата на Благоевград. Работилницата ще бъде отворена от 09.00 часа до 17.00 часа.", "date": "2019.02.21", "title": "Благоевград: Работилница на Баба Марта\" отваря врати в Градската художествена галерия от 25 февруари"}
{"url": "http://www.focus-news.net/news/2019/02/21/2626439/vitsepremierat-ekaterina-zaharieva-prie-balgarskite-uchastnitsi-v-smesenata-komisiya-ot-ucheni-ot-balgariya-i-republika-severna-makedoniya.html", "text": "Вицепремиерът и министър на външните работи Екатерина Захариева прие българските участници в смесената комисия от учени от България и Република Северна Македония, които я запознаха с резултатите от 4-ото заседание. Това съобщиха от пресцентъра на  Министерство на външните работи .  \r\nНа приключилото вчера в Скопие заседание комисията постигна съгласие по текстове, с които предлага на двете правителства да бъдат чествани съвместно светите Климент Охридски и Наум  Охридски, както и цар Самуил като забележителни личности в общата ни история от времето на средновековната българска държава.  \r\nМинистър Захариева благодари на съпредседателя на Комисията професор Ангел Димитров и колегите му за постигнатото до момента и подчерта важната роля на работата им за прочита на общата история на двете държави.  \r\n„Дълготрайно приятелство се крепи на здрави основи“, посочи Екатерина Захариева.  \r\nВ срещата участва и вицепремиерът и министър на отбраната Красимир Каракачанов.  \r\nСъвместната мултидисциплинарна експертна комисия по историческите и образователните въпроси бе създадена по силата на Договора за приятелство, добросъседство и сътрудничество между двете страни.", "date": "2019.02.21", "title": "Вицепремиерът Екатерина Захариева прие българските участници в смесената комисия от учени от България и Република Северна Македония"}
{"url": "http://www.focus-news.net/news/2019/02/21/2626442/kardzhali-uchenitsi-ot-obshtinata-sa-probvali-pone-vednazh-marihuana-kokain-amfetamin-ekstazi-i-sintetichna-droga.html", "text": "Ученици от община Кърджали са пробвали поне веднъж марихуана, кокаин, амфетамин, екстази и синтетична дрога. Това съобщи на брифинг секретарят на Общината и председател на Общински съвет по наркотичните вещества в Кърджали Сезгин Бекир, предаде кореспондентът на на  Радио „Фокус“ . Данните са от анонимна анкета сред 800 ученици от 7-ми до 12 клас от всички учебни заведения в общината. Проучването е направено през декември 2018 година и в него са включени също въпроси за употребата на никотин, алкохол и лекарства, непредписани от лекар-специалист. \r\nПо думи на Сезгин Бекир 9,6% от анкетираните признават, че поне веднъж в живота си са употребявали марихуана. Спрямо проучване преди 5 години, този процент е нараснал двойно. 4,6% от анкетираните употребяват амфетамин или метаамфетамин, 2,6% - хероин, а 3,4% - кокаин. \r\nКокаинът е по-познат като наркотично вещество и това се потвърждава и от класирането му като разпространен за общината наркотик. В списъка на употребяваните поне веднъж наркотични вещества влизат още екстази, синтетичната и дизайнерска дрога, инхалатите, анаболите и стероидите. \r\n5% от анкетираните посочват, че използват като наркотик и други вещества. Сред тях ксанакс - лекарство, известно с успокоителния си ефект, и т. нар. флака - стимулант и халициноген, синтетично наркотично вещество, което се купува от интернет и се доставя от Китай. 10% от учениците посочват, че търсят информация как да си приготвят или купят наркотично вещество в глобалната мрежа. \r\nПредлагането на наркотични вещества по интернет също не е за подценяване. Именно оттам предложения са получили 16,5% от включилите се в анкетата, като 9,7% от тях посочват, че това предложение е дошло от познати и приятели, от социалните мрежи или чрез e-mail. Един или повече пъти наркотични вещества са били предлагани на 26,9% от анкетираните. 3% казват, че това се случва много често. Дори е имало опити за принуда към употреба на наркотици. 53,2% от учениците дават положителен отговор на въпроса „Има ли сред вашите приятели и съученици такива, които вече са употребявали някакъв вид наркотик?”. \r\n3,2% от участниците в анкетата посочват, че няма никакъв риск за здравето им, а други 21% признават, че нямат информация по въпроса. \r\nИзползването на лекарства като наркотично вещество е практикувано от младежите без те да знаят ефекта им върху здравето. 15,9% от тях посочват, че биха взели лекарство без лекарско предписание. \r\nВъпреки, че са разрешени от закона, алкохолът и цигарите са опасни, особено когато количеството е по-голямо. По данни на проучването 16,8% от учениците пушат редовно всеки ден, а 20,1% пият алкохол поне веднъж седмично. 10% се напиват веднъж седмично .", "date": "2019.02.21", "title": "Кърджали: Ученици от общината са пробвали поне веднъж марихуана, кокаин, амфетамин, екстази и синтетична дрога"}
{"url": "http://www.focus-news.net/news/2019/02/21/2626443/krastyo-dabov-zoopark-burgas-zimata-beshe-meka-i-nyamame-problem-s-nito-edno-ot-zhivotnite.html", "text": "Зимата беше мека и нямаме проблем с нито едно от животните. Това каза за  Радио „Фокус“ – Бургас  Кръстьо Дъбов, собственик на зоопарка. По думите му всичките животните, които се намират в бургаския зоопарк са приспособени към климата, тъй като живеят в зоопарка повече от 6-7 години. „Единствено при по-големи застудявания, както беше предните години, се налага временно да ги затворим в неотоплени къщи, с цел да бъдат на завет и защитени от метеорологичните условия“, каза още Дъбов и добави, че тази година са нямали подобни проблеми и в дни като днешния всички пауни си разперват опашките. „Тази година започна много рано този процес, когато пауните започнат да разперват опашките си, означава, че настъпва брачният период“, добави собственикът на зоопарка. Дъбов обясни, че обикновено това се случва края на месец април, началото на май, но през последните години се случва по-рано. „Към момента в зоопарка има между 280 и 350 пауна. Ние все още имаме една от най-големите колекции в Европа – 29 вариации на пауните и около 300 птици заедно с малките. \r\nДеница ДИМИТРОВА", "date": "2019.02.21", "title": "Кръстьо Дъбов, Зоопарк – Бургас: Зимата беше мека и нямаме проблем с нито едно от животните"}
{"url": "http://www.focus-news.net/news/2019/02/21/2626440/telma-makedoniya-gartsiya-izdade-upatvane-za-upotreba-na-novoto-ime-na-makedoniya-v-stranata.html", "text": "Министерството на външните работи на Гърция изпрати инструкции на държавните и обществените институции в страната, как да употребяват правилно термините, произтичащи от Преспанския договор. Република Северна Македония, или краткото име Северна Македония, е за цялостна употреба и за международни, и за двустранни цели, предава  скопският телевизионен канал „Сител“ . \r\n„Ако няма съответствие с правилното използване на името и условията, официалната поща няма да бъде приета и ще бъде върната на изпращача“, се посочва в циркулярното писмо. \r\nНа гръцките отвъдморски делегации се казва, че трябва да бъдат внимателни и незабавно да реагират, ако забележат злоупотреба от трета страна или организатор, или че няма правилно използване на договореното име и терминология. \r\nНасоката към гръцките институции е, че новото име на страната ще се появи във всички документи, издадени след 12 февруари, а по време на преходния период до издаването на нови паспорти за македонските граждани, на входа и изхода от страната ще бъде поставен печат, който ще отбелязва, че документът е на Република Северна Македония. Институциите в Гърция са информирани, че \"Меморандумът за практическите мерки\", съгласно който гръцките власти поставят печат върху документите със старото име на страната „от Гърция е призната като БЮРМ“, престава да бъде валиден. \r\nМинистерството на външните работи на Гърция дава точни указания, освен за наименованието на страната,така и за названието на правителство, министрите и други представители на Македония. \r\nПравилно е „правителство/министър на Република Северна Македония“ или „правителство/министър на Северна Македония“, а не „македонско правителство“ или „македонски министър“, обяснява гръцкото МВнР. \r\nГръцкото дипломатическо ведомство посочва, че за гражданство трябва да се използва „македонско/гражданин на Република Северна Македония“. \r\nТова ръководство се отнася за всички частни лица, финансирани от държавата. \r\nНа 12 февруари македонското правителство прие план за прилагане на споразумението от Преспа, съгласно който в рамките на три дни всички институции ще трябва да направят промени в дигиталните записи, като лого, меморандуми, електронни съобщения, уеб страници, а в рамките на две седмици трябва да се променят и печатните материали, папките, индикаторите. На митническата администрация беше възложено да постави стикери върху табелките на граничните пунктове и летищата в рамките на три дни, а смяната на всички табелки на централно и местно ниво трябва да приключи в рамките на 4 месеца. Беше обявено, че всички институции, както на централно, така и на местно ниво, ще бъдат информирани за начина на използване на новото име на държавата. В четвъртък „Телма“ не е успяла да получи отговор от правителството дали това е направено и какви насоки са получени от македонските институции. \r\nПревод и редакция:", "date": "2019.02.21", "title": "„Телма“ (Македония): Гърция издаде упътване за употреба на новото име на Македония в страната"}
{"url": "http://www.focus-news.net/news/2019/02/21/2626444/washington-examiner-amerikanski-admiral-predupredi-rusiya-i-kitay-arktika-ne-prinadlezhi-nikomu.html", "text": "Доминацията на Русия и Китай във водите на Арктика ще бъде спряна, настоя американски адмирал. „Тя не принадлежи никому“, категоричен е командващият Военноморските сили на САЩ в Европа и Африка и началник на Обединеното командване на силите на НАТО в Неапол адмирал Джеймс Фого. „Към нея трябва да има свободен и справедлив достъп и определено това се отнася за страните-членки на Арктическия съвет, каквато сме ние“, пише  електронното издание на Washington Examiner . \r\nВестникът обяснява, че Китай не членува в Арктичесия съвет, но през 2013 година му е даден статут на наблюдател и Пекин се надява да използва северния търговски коридор, който се отваря с топенето на ледниците. \r\n„Те искат да са сигурни, че ще могат да минават през Северния полюс и да преведат от там търговския си трафик“, обясни Фого в интервю пред Washington Examiner. \r\nАмериканските компании „нямат интерес“ да плават през такъв „Полярен път на коприната“, твърди адмирала, като посочва, че повечето плавателни съдове на САЩ са прекалено големи, за да плават в такива плитки води. \r\n„Всъщност разглеждахме това. Китайците имат множество различни видове кораби, които могат да преминат транзитно през Арктика, така че искат да са сигурни, че имат участие там“, пояснява още Фого. \r\nДържавният секретар Майк Помпео прие исландския външен министър Гудлаугур Тор Тордарсон във Вашингтон през януари, което бе последвано от пътуване до Рейкявик и втора среща миналата седмица, припомня изданието. \r\n„Ако Америка не участва, ако се отдръпнем, други ще запълнят вакуума и руснаците и китайците виждат това и използват всяка възможност, която им се открие. Мисля, че това представлява риск за обичащите свободата държави, като Исландия и Америка“, заяви Помпео, като добави, че Русия и Китай искат да „доминират и контролират“ в региона. \r\nКакто пише вестникът, „Китай  е постигнал икономически пробив в Исландия и Дания. Също така демонстрира военна сила в северните води, най-вече чрез съвместните учения с Русия в Балтийско море през 2017 година. \r\n„Идването им там беше начин да изпратят сигнал на САЩ: „Когато се забърквате с нашите съюзници, ние се забъркваме с вашите“, заяви служител на Европейския съюз пред Washington Examiner, като обаче добави, че Русия и Китай „всъщност не са толкова близки, колкото им се иска да вярваме, че са“. \r\nАдмирал Фого също предвижда търкания между Пекин и Москва. „Не съм сигурен дали руснаците споделят конкретно тези интереси“, заяви той. „Виждаме голяма активност между китайците и руснаците, но руснаците считат Арктика за своя територия. А всъщност това е международна зона и затова имаме интерес да я запазим свободна и отворена“. \r\nПревод и редакция:", "date": "2019.02.21", "title": "Washington Examiner: Американски адмирал предупреди Русия и Китай: „Арктика не принадлежи никому“"}
{"url": "http://www.focus-news.net/news/2019/02/21/2626446/nimh-vremeto-utre-shte-zahladnee-i-do-vecherta-valezhi-ot-dazhd-i-snyag-shte-obhvanat-tsyalata-strana.html", "text": "През нощта ще има разкъсана висока облачност. Минималните температури ще са предимно между минус 2° и 3°. Още сутринта от северозапад облачността ще се увеличава, малко по-късно и ще завали дъжд, в планините - сняг. До вечерта валежите ще обхванат цялата страна. Преди обяд ще духа до умерен северозападен вятър, който след обяд ще се ориентира от североизток, вечерта значително ще се усили и с него ще нахлува студен въздух. Максималните температури ще са между 6° и 11°, но вечерта ще се понижават чувствително в сравнение с предходните дни. Със застудяването привечер в североизточните райони, а през нощта срещу събота в цялата страна дъждът ще премине в сняг, ще се усили и до сутринта в повечето райони на страната ще се образува снежна покривка - 5-10 см. Атмосферното налягане ще се понижава, но ще остане по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Евгения Егова.  \r\nНад Черноморието облачността ще е предимно значителна, след обяд с валежи от дъжд. Преди обяд вятърът ще е до умерен от северозапад, но по-късно ще се ориентира от североизток и значително ще се усили. Максималните температури ще са 9°-12°. Температурата на морската вода е около 7°. Вълнението на морето ще е 2 бала, но с усилването на вятъра вечерта и през нощта срещу събота ще се повиши и ще достигне 3-4 бала. \r\nНад планините още преди обяд облачността ще се увеличава и ще е предимно значителна. Ще започнат валежи от сняг, по-съществени в Предбалкана. Валежите ще продължат и през нощта срещу събота и ще се образува нова снежна покривка 10-15 см, по планинските проходи и повече. Ще духа предимно умерен северозападен вятър, който привечер в по-ниските части ще се ориентира от североизток и ще се усили. Максималната температура на височина 1200 метра ще е около 2°, на 2000 метра – около минус 4°. \r\nВ събота още преди обяд от север снеговалежите ще започнат да спират, най-късно към края на деня в Рило-Родопската област. По-късно през деня над Северозападна България ще има значителни разкъсвания на облачността. Вятърът в западната половина от страната ще отслабне чувствително, но в източната – ще се задържи силен от североизток. Ще е доста студено, като и максималните температури ще са под 0°. В неделя на места минималните температури ще са до минус 10°-минус 12°. Вятърът и в източната половина от страната ще отслабне. Над югоизточните райони ще остане облачно, все още е възможно да прехвърча сняг, над останалата част от страната облачността ще намалее до слънчево. В началото на следващата седмица ще преобладава слънчево време с временни увеличения на облачността. Ще се усили северозападният вятър и температурите ще се повишат.", "date": "2019.02.21", "title": "НИМХ: Времето утре ще захладнее и до вечерта валежи от дъжд и сняг ще обхванат цялата страна"}
{"url": "http://www.focus-news.net/news/2019/02/21/2626437/kiril-dobrev-bsp-poslednata-sedmitsa-sme-posledovatelni-v-otstoyavaneto-na-pozitsiite-si-a-gerb-v-praveneto-na-greshka-sled-greshka.html", "text": "Последната седмица сме последователни в отстояването на позициите си, а ГЕРБ в правенето на грешка след грешка. Това каза за предаването „Червена линия“ по  Радио „Фокус“  заместник-председателят на БСП Кирил Добрев. Той определи случващото се през изминалата седмица с една дума – „последователно“. „Ние сме последователни в това да отстояваме позициите си и гражданските права на хората, защитаваме демокрацията на България. От друга страна ГЕРБ също са последователни. Изключително последователни в правенето на грешка след грешка. Няма как като добри политически играчи да не използваме тази високо вдигната топка: темата с отнемането на изборните права, темата с лобисткото законодателство. Апропо, не знам как все още ГЕРБ търпят Данаил Кирилов като шеф на Правната комисия“, коментира Добрев. По думите му Кирилов е човекът, който е направил безумни грешки. „Може би никога не е потъпкван толкова парламентаризмът последните 30 години. Грешка след грешка и някак си встрани остана, тихомълком мина и едно безумно назначение на Малина Крумова за председател на Държавната агенция за безопасност по движението по пътищата. Това е същата Малина Крумова, която беше протеже на Томислав Дончев. Същата Малина Крумова, която при нейно управление бяха спрени близо 100 млн. европейски средства от ОП „Околна среда“. Същата Малина Крумова, която беше заместник-министър на регионалното развитие, когато се приемаха пътищата убийци. Днес за награда тази Малина Крумова е назначена като шеф на тази агенция. Гафовете в управлението на ГЕРБ продължават“, подчерта Кирил Добрев.  \r\nДеница КИТАНОВА", "date": "2019.02.21", "title": "Кирил Добрев, БСП: Последната седмица сме последователни в отстояването на позициите си, а ГЕРБ в правенето на грешка след грешка"}
{"url": "http://www.focus-news.net/news/2019/02/21/2626447/kyustendil-214-kucheta-sa-preminali-za-edna-godina-prez-obshtinskiya-priyut-za-bezprizorni-chetirinogi.html", "text": "214 кучета са преминали за една година през общинския приют за безпризорни четириноги в Кюстендил. Това съобщи за  Радио „Фокус” – Кюстендил  Петър Велков, отговорник за приюта. По думите му за 2018 година през общинския приют са преминали 214 кучета, осиновени има 34 броя, обработените жалби са 88, налични в приюта са били 112 кучета. От началото на 2019 година минали през приюта са 18 кучета, осиновени – 5, налични – 109 се отглеждат в момента.  Всички кучета са обработени – кастрирани, обезпаризитени, ваксинирани,  чипирани и маркирани. Според Петър Велков продължава подаването на неоснователни жалби и сигнали от страна на гражданите. „Ние сме длъжни всяка една жалба да я проверим, да видим за какво става въпрос. Винаги се споменава, че кучетата са страшно агресивни, нападат жени, деца, това фигурира в жалбите и по тази причина сме длъжни на място да проверим по най – бързия начин дали наистина е така или не. След отиване на място, много бързо се вижда дали жалбата е основателна или не”, каза Петър Велков. \r\nВенцеслав ИЛЧЕВ", "date": "2019.02.21", "title": "Кюстендил: 214 кучета са преминали за една година през общинския приют за безпризорни четириноги"}
{"url": "http://www.focus-news.net/news/2019/02/21/2626432/administrativniyat-sad-othvarli-dve-zhalbi-na-inerkom-balgariya-i-na-chez-sreshtu-kzk.html", "text": "Административният съд София (АССО) отхвърли две жалби на \"Инерком България\" срещу КЗК, съобщиха от  пресцентъра на съда.   \r\nСъстав на АССО се e произнесъл по две жалби от „Инерком България“ ЕАД, представлявано от изпълнителния директор Гинка Върбакова чрез процесуален представител и по жалба от ЧЕЗ а. с. /CEZ a. s./, акционерно дружество, учредено и съществуващо съгласно законите на Република Чехия, регистрирано в търговския регистър към Общинския съд в Прага и ЧЕЗ Бългериън Инвестмънтс Б. В. /CEZ Bulgarian Investments B. V./ холандско дружество с ограничена отговорност. \r\nАССО отхвърля и двете жалби. Срещу Определение №1446 от 20.12.2018 г. на Комисията за защита на конкуренцията, с което е спряно производството по преписка № КЗК/1079/2018 г. до окончателното приключване на съдебния спор по адм. дело № 1039/2018 г по описа на ВАС. \r\nСпоред определението на АССО, КЗК правилно е спряла производството по преписка № КЗК-1079/2018 г. до окончателното приключване на съдебния спор по адм. дело № 1039/2018 г по описа на ВАС, тъй като не може да се произнесе без яснота относно положението на придобиваната група предприятия на ЧЕЗ, тяхната икономическа сила и значение за пазара, което от своя страна влияе пряко върху извода относно оценката за концентрацията при настъпилото изменение в групата на предприятията, контролирани от придобиващото предприятия, а именно „Инерком България“ ЕАД. \r\nОспорваното определение на КЗК. е постановено от компетентен орган съгласно чл. 63 от ЗЗК, подписано е от всички членове на Комисията и отговаря на поставените от закона изисквания за съдържание. КЗК не е допуснала съществени процесуални нарушения при постановяване на оспореното решение. \r\nНалице е и съобразяване на целта на закона - да се осигури защита и условия за разширяване на конкуренцията, което е невъзможно без яснота относно положението на всяко едно от предприятия, опериращи на съответния пазар. \r\nОпределението на АССО може да се оспори с частна жалба пред Върховен административен съд на Република България в 7-дневен срок от съобщението. \r\nПълният текст на съдебното определение може да видите тук:", "date": "2019.02.21", "title": "Административният съд отхвърли две жалби на \"Инерком България\" и на ЧЕЗ срещу КЗК"}
{"url": "http://www.focus-news.net/news/2019/02/21/2626449/veliko-tarnovo-nad-2700-dushi-sa-darili-krav-prez-izminalata-godinata-uvelichava-se-broyat-na-dobrovolnite-kravodariteli.html", "text": "2719 души са дарили кръв във Велико Търново през изминалата годината. Това каза за  Радио „Фокус“ – Велико Търново  д-р Мариана Витанова, началник на Отделението по трансфузионна хематология към МОБАЛ „Д-р Стефан Черкезов“. Тя посочи, че през 2018 година броят на кръводарителите е по-голям в сравнение с предходни години. Броят на доброволните кръводарители също се е увеличил. Те са 432, като са с около 100 повече в сравнение с предходната 2017година. Като положителна тенденция д-р Витанова открои факта, че 1416 от кръводарителите, или повече от половината, са редовни и допълни, че за редовни кръводарители се приемат тези, които кръводаряват в интервал не повече от 2 години. Според действащата наредба минималното време между две кръводарявания е 60 дни.Същата наредба допуска  кръводаряване за жена четири пъти в календарна година, а за мъжете до пет пъти. Д-р Витанова посочи, че повечето от дарилите кръв през изминалата година лица са от мъжки пол. Най-активни са били гражданите на възраст между 26 и 45 години. \r\nНадежда КРЪСТЕВА", "date": "2019.02.21", "title": "Велико Търново: Над 2700 души са дарили кръв през изминалата годината, увеличава се броят на доброволните кръводарители"}
{"url": "http://www.focus-news.net/news/2019/02/21/2626450/sport-isnar-se-klasira-za-chetvartfinalite-v-delrey-biych.html", "text": "Джон Иснър се класира за четвъртфиналите на турнира от сериите ATP 250 в Делрей Бийч след победа с 6:4, 6:3 над Лукаш Лацко от Словакия. \r\nТрикратният полуфиналист Иснър загуби само една точка при вкаран първи сервис (31/32) и записа четвърти успех от четири срещи с Лацко. \r\nПоставеният под № 2 американец ще се изправи срещу осмия в схемата Адриан Манарино за място на полуфиналите. Французинът победи Денис Истомин с 6:2, 7:6(3) за своята втора победа в тура през 2019-та година.", "date": "2019.02.21", "title": "Спорт: Иснър се класира за четвъртфиналите в Делрей Бийч"}
{"url": "http://www.focus-news.net/news/2019/02/21/2626453/predstoyashti-mezhdunarodni-sabitiya-za-22-fevruari-agentsiya-fokus.html", "text": "*** Неформална среща на търговските министри от ЕС в дневния ред на която ще бъдат отношенията със САЩ \r\n*** Първата официална визита на новия премиер на Австралия Скот Морисън ще е в Нова Зеландия, където ще разговаря с колегата си Ясинда Ардърн \r\n*** Външният министър на Венецуела Хорхе Ареаса и дипломати от 46 страни, симпатизиращи на правителството на президента Николас Мадуро, ще се срещнат в посолството на страната в Ню Йорк \r\n*** Премиерът и външният министър на Франция Едуар Филип и Жан-Ив льо Дриан пристигат на посещение в Мали \r\n***", "date": "2019.02.21", "title": "Предстоящи международни събития за 22 февруари ( Агенция „Фокус“ )"}
{"url": "http://www.focus-news.net/news/2019/02/21/2626452/stara-zagora-fotografat-nikolay-treyman-i-prof-tsocho-boyadzhiev-otkriha-izlozhbata-choveshkata-uchast-v-kazanlak.html", "text": "Фотографът Николай Трейман и проф. Цочо Бояджиев – един от водещите български учени-хуманитаристи, преподавател по история на философията в Софийския университет „Климент Охридски“, откриха изложбата „Човешката участ“ в Музея на фотографията в Казанлък, предаде кореспондент на  Радио „Фокус” .   \r\nПовече от 12 години авторите работят заедно. През 2016 г. с отделни филми те се представят в телевизионната поредица „Умно село“. В Казанлък Трейман е гостувал през 2000 г. с проекта „Православна България“.  \r\nНа 22 февруари, петък, от 16.30 часа, в Музея на фотографията ще се проведе среща-разговор за същността на фотографията с авторите на изложбата „Човешката участ” Николай Трейман и проф. Цочо Бояджиев. На срещата те ще представят авторски албуми, ще бъде проведена и дискусия за посоките на фотографското образование днес.  \r\nСлавяна ГАЙДАРОВА", "date": "2019.02.21", "title": "Стара Загора: Фотографът Николай Трейман и проф. Цочо Бояджиев откриха изложбата „Човешката участ“ в Казанлък"}
{"url": "http://www.focus-news.net/news/2019/02/21/2626451/trosten-gaysler-fondatsiya-konrad-adenauer-balgariya-ima-vsichki-osnovaniya-da-schita-che-patyat-koyto-e-poela-e-pravilen.html", "text": "България има всички основания да счита, че пътят, който е поела, е правилен. Това каза Тростен Гайслер – ръководител на Фондация „Конрад Аденауер“, по време на честването на 25-годишния юбилей на фондацията в България, предаде репортер на  Агенция „Фокус“ . „През 1994 г. от преодоляването на разделението на Европа е минало съвсем малко време и все още не е отминал споменът на хората за ограничаването на свободата на мнението, на информацията, на пътуването, следенето и тормозът от Държавна сигурност, ниският стандарт на живот. През 1994 г., когато отворихме нашия офис в България, страната беше постигнала много – хората бяха свободни и вече не се страхуваха да изказват своето мнение“, заяви Гайслер и посочи, че развитието на България е било впечатляващо. „Днес мнозина завиждат на България за ниския държавен дълг, страната е и уважаван член на ЕС, проведе едно успешно европредседателство и има право да се гордее с всичко това. България има всички основания да счита, че пътят, който е поела, е правилен“, заяви Гайслер. Той обясни, че днес обаче в много държави национализмът набира сила, наблюдава се и нарастваща нетолерантност, намаляващо желание за международно сътрудничество, нарастване на популизма и др. „Ние решително се противопоставяме на всичко това и, за щастие, имаме много съюзници в България и ЕС“, коментира още Гайслер. Той посочи, че основната задача на фондацията е да се бори за истинската демокрация. \r\nПосланикът на Германия Н. Пр. Херберт Салбер коментира, че България е намерила различни положителни импулси в работата си с Фондация „Конрад Аденауер“. „През 1987 г. за първи път дойдох в България и тогава все още социализмът властваше в тази част на света. Преди година и половина обаче, когато дойдох отново тук, се уверих какъв напредък е постигнала България. И смятам, че всички държави и чуждестранни политически формации отчитат това“, заяви Салбер. \r\nД-р Герхард Валерс – заместник главен секретар и ръководител на отдела за европейско и международно сътрудничество на Фондация „Конрад Аденауер“, посочи, че присъствието на толкова уважавани гости на честването на 25-ата годишнина на фондацията в България показва колко е уважавана тя в страната.  \r\nНа събитието присъстват министър-председателят Бойко Борисов, председателят на парламента Цвета Караянчева, министърът на културата Боил Банов, транспортният министър Росен Желязков, министърът на труда и социалната политика Бисер Петков, кметът на София Йорданка Фандъкова, председателят на ПГ на ГЕРБ Цветан Цветанов, зам.-министри, народни представители, евродепутати и др. \r\nЦветилена СИМЕОНОВА", "date": "2019.02.21", "title": "Тростен Гайслер, Фондация „Конрад Аденауер“: България има всички основания да счита, че пътят, който е поела, е правилен"}
{"url": "http://www.focus-news.net/news/2019/02/21/2626445/kiril-dobrev-bsp-iskame-smyana-na-modela-zashtoto-prez-tseliya-prehod-tsaryat-ubi-ideologiyata-borisov-varna-omrazata-i-sled-10-godishno-upravlenie-ubi-politikata.html", "text": "Искаме смяна на модела, защото през целия Преход царят уби идеологията, Борисов върна омразата и след 10-годишно управление уби политиката. Това каза заместник-председателят на БСП по организационните въпроси Кирил Добрев в интервю за предаването „Червена линия“ по  Радио „Фокус“ . Добрев призна, че БСП е била част от този модел. „Днес БСП има ново поколение политици, които предлагат на България нов модел за развитие. И с „Визия за България“, и с идейните ни платформи  искаме да покажем, че България може да бъде по-справедливо, по-спокойно и по-добро място за живеене“, каза Добрев. Във връзка с напускането на БСП на парламента, Добрев заяви, че това е крайна мярка, с която опозицията казва, че повече не може така да продължава. „Чета и се забавлявам тези два дена, в които не сме в парламента, че без нас било супер. Да не се окаже, че на народа, ще му бъде по-добре без тези, които сега са вътре“, предупреди заместник-председателят на БСП. \r\nДеница КИТАНОВА", "date": "2019.02.21", "title": "Кирил Добрев, БСП: Искаме смяна на модела, защото през целия Преход царят уби идеологията, Борисов върна омразата и след 10-годишно управление уби политиката"}
{"url": "http://www.focus-news.net/news/2019/02/21/2626455/sliven-48-godishniyat-georgi-kostov-koyto-beshe-izdirvan-ot-politsiyata-se-e-samoubil.html", "text": "48-годишният Георги Костов, който беше издирван от полицията в Сливен, а впоследствие издирването му беше прекратено, се е самоубил. Мъжът е бил открит мъртъв, потвърди за  Радио „Фокус“-Сливен  говорителят на ОДМВР-Сливен Първолета Мандинска. Тялото на Георги Костов е било открито следобед в района на парк „Юнак“ в широкия център на града. Според Първолета Мандинска мъжът се е застрелял със законно притежавано оръжие.  \r\nПо-рано от полицията в Сливен обявиха за местно издирване 48-годишния Георги Костов, който бил в неизвестност от 16.00 часа на 20 февруари.  \r\nПо случая ще бъде образувано досъдебно производство.", "date": "2019.02.21", "title": "Сливен: 48-годишният Георги Костов, който беше издирван от полицията, се е самоубил"}
{"url": "http://www.focus-news.net/news/2019/02/21/2626456/kiril-dobrev-bsp-za-eventualen-sledizboren-partnyor-na-bsp-shte-reshi-tsyalata-partiya-na-vatreshen-referendum.html", "text": "За евентуален следизборен партньор на БСП ще реши цялата партия на вътрешен референдум. Това каза в интервю за предаването „Червена линия“ по  Радио „Фокус“  заместник-председателят на БСП по организационните въпроси Кирил Добрев. Той уточни, че референдумът ще се проведе първата седмица след парламентарни избори. „Готови сме да говорим с всички, които искат да върнем нормалността в политиката, които искат да сменим модела и които подкрепят нашата програма. Ние пазарлъци по листите не водим. Който иска да е евродепутат, може да се яви сам. Който иска да прави политика, добре дошъл при нас“, подчерта още Кирил Добрев. Заместник-председателят на БСП коментира и горчивия опит на партията със ЗС „Александър Стамболийски“. „В политиката и в живота никой не е застрахован от горчиви партньорства. Да избереш Марешки пред Корнелия Нинова е политически фалит, дори този ход да е добре финансово обезпечен. Всеки има своята цена и някой я е получил“, допълни той.  \r\nПо отношение на АБВ, Добрев посочи, че трудно се гради доверие с хора, които са те изоставили в тежък момент. „Знам какво си мислят нашите слушатели, че част от тях не са били добре разбрани или нещо подобно. Много не бяхме разбрани от БСП в предишните години, но останахме верни на партията, верни на идеите. Ако пак трябва да цитирам класиците, лесно е да си тръгнеш, трудно е да се прибереш. На АБВ специално им предстои да покажат лоялност и коректност, за да бъдем отново заедно“, допълни Кирил Добрев. \r\nДеница КИТАНОВА", "date": "2019.02.21", "title": "Кирил Добрев, БСП: За евентуален следизборен партньор на БСП ще реши цялата партия на вътрешен референдум"}
{"url": "http://www.focus-news.net/news/2019/02/21/2626457/nimh-zhalt-kod-za-silen-vyatar-e-obyaven-v-16-oblasti-na-stranata-za-22-fevruari.html", "text": "Жълт код за силен вятър е обявен в 16 области на страната за 22 февруари, сочи справка на сайта на  Националния институт по метеорология и хидрология (НИМХ) . Предупреждението за силен вятър важи за областите Плевен, Ловеч, Велико Търново, Габрово, Стара Загора, Хасково, Русе, Търговище, Сливен, Ямбол, Разград, Шумен, Бургас, Варна, Добрич и Силистра. Привечер ще се усили североизточният вятър като очакваната скорост е 14 – 19 м/сек. и пориви около 24 м/сек. През нощта срещу събота също ще остане ветровито.", "date": "2019.02.21", "title": "НИМХ: Жълт код за силен вятър е обявен в 16 области на страната за 22 февруари"}
{"url": "http://www.focus-news.net/news/2019/02/21/2626448/sergey-lavrov-popravkata-na-gazovata-direktiva-otgovarya-na-interesite-na-ek-a-ne-na-stranite-chlenki-na-es.html", "text": "Поправката на Газовата директива се осъществява в рамките на политическата линия на Европейската комисия (ЕК), а не на страните-членки на Европейския съюз, които участват в строителството на газопровода „Северен поток 2“, заяви в четвъртък министърът на външните работи на Русия Сергей Лавров в рамките на изказване пред представители на Асоциацията на европейския бизнес, предава  ТАСС . \r\nТой припомни, че според заключението на специалния правен комитет на ЕК, изменението нарушава Конвенцията на ООН по морско право от 1982 г., но анализът на собствените му юристи се е сторил неубедителен на ЕК. „Струваше ни се, че юридическото заключение на собствената й комисия трябва да бъде посрещнато с уважение от Европейската комисия, особено след като страните-членки [на ЕС], чиито компании участваха в този проект, продължават да участват. Те обявиха ясно своята позиция, но ЕК продължи своята линия, а не линията на страните-членки. Тази линия завърши с приемането на поправки към Газовата директива“, отбеляза министърът. \r\nСпоред него не е необходимо да има юридическо образование, за да се разбере съмнителното прилагане на правните норми със задна дата. Той подчерта, че проектът е започнал, когато директивата е била в сила преди измененията, а законосъобразността му не е поставена под въпрос и че е погрешно да се променят източниците на правото постфактум за търговски проекти, на основата на чисто политически мотиви. \r\n„Лошият компромис е за предпочитане пред хубавия спор и ако това е позволило на ЕС да запази единството си, ако това ще позволи да се избегне абсурдната ситуация, когато тръба, по която газ може да доставя единствено Русия, е празна, само ще се радваме. Надявам се, че ще имаме добър завършек на цялата тази доста весела история“, резюмира руският външен министър. \r\nРевизираната Газова директива разширява енергийните стандарти на ЕС за всички газопроводи от трети страни до държави от ЕС, включително офшорни. Според документа, компания, независима от „Газпром“, трябва да действа като оператор на „Северен поток 2“, а 50% от капацитета на газопровода трябва да бъде запазен за пренасяне на газ от независими доставчици, които могат да оставят тръбата наполовина празна за неопределен период от време. Берлин обаче е постигна значително смекчаване на тези изменения, тъй като окончателният текст гласи, че решението за предоставяне на руски проект на освобождаване от тези правила няма да бъде взето от Брюксел, а от страната-членка на ЕС, където газопроводът влиза на европейска територия, т.е. самата Германия, след консултации с ЕК. \r\nСпоред оценките на повечето европейски експерти, в тази форма Газовата директива няма да позволи блокирането на строителството на „Северен поток 2“, но може да създаде допълнителни проблеми и несигурност за инвеститорите, по-специално по отношение на периода на възвръщаемост на проекта. \r\nПревод и редакция:", "date": "2019.02.21", "title": "Сергей Лавров: Поправката на Газовата директива отговаря на интересите на ЕК, а не на страните-членки на ЕС"}
{"url": "http://www.focus-news.net/news/2019/02/21/2626458/stara-zagora-s-izlozhba-na-dechko-uzunov-shte-badat-otbelyazani-120-godini-ot-negovoto-rozhdenie-v-rodniya-mu-kazanlak.html", "text": "Изложба 120 години от рождението на големия художник, родом от Казанлък, Дечко Узунов ще бъде открита в Художествената галерия в 17.30 часа, на 22 февруари, петък, каза за  Радио „Фокус” - Стара Загора  директорът на галерията Христо Генев. Той поясни, че изложбата включва творби от колекциите на Софийска градска художествена галерия, Художествена галерия - Стара Загора и Художествена галерия - Казанлък. \r\n„Наричан „аристократ на въображението”, през цялата си дълга творческа младост той простира търсенията си в откриване на хармонията между талант, душа, традиция, експеримент и любов. Пред няколко поколения художници, имали шанса да преминат през ателието му, той придава на тези понятия зримост, като изпраща в бъдещето на родното ни изкуство десетки дарования”, каза Христо Генев. \r\nХудожественото наследство оставено от Дечко Узунов, е изключително разнообразно откъм теми, жанрове и видове изобразително изкуство — както изящни, така и приложни. Твори живопис, графика, илюстрация и оформление на книга, сценография, декоративна монументална живопис, работи в жанровете портрет, голо тяло, пейзаж, натюрморт, фигурална композиция с исторически, библейски, митологични и съвременни сюжети.  \r\nНа 22 февруари, рождената дата на художника, къща – музей „Дечко Узунов” ще работи с вход свободен от 9.30 часа до 16.30 часа. \r\nСлавяна ГАЙДАРОВА", "date": "2019.02.21", "title": "Стара Загора: С изложба на Дечко Узунов  ще бъдат отбелязани 120 години от неговото рождение в родния му Казанлък"}
{"url": "http://www.focus-news.net/news/2019/02/21/2626459/premierat-boyko-borisov-ne-e-sluchayno-che-nay-tamnosinite-v-evropa-doydoha-v-balgariya-i-ni-blagodaryat-za-tova-koeto-sme-napravili.html", "text": "Не е случайно, че най-тъмносините в Европа дойдоха в България и ни благодарят за това, което сме направили. Това каза министър-председателят Бойко Борисов по време на честването на 25-годишния юбилей на Фондация „Конрад Аденауер“ в България, предаде репортер на  Агенция „Фокус“ . \r\n„Благодаря на фондацията за оценката за българското европредседателство – то не е на Борисов, на ГЕРБ, на правителството. То е на България. Цял свят призна, че може би е най-доброто европредседателство в последните години. И не само в чисто техническо отношение, а защото сложихме на масата една от най-трудните теми – Западните Балкани“, коментира Борисов. \r\nПремиерът посочи, че фондацията винаги се е грижила добронамерено за ГЕРБ. „Историята е тъжна, защото НДСВ се опитаха да блокират ГЕРБ като партия. Спомням, си че шефът на Европол ме заведе в Берлин и за първи път срещнах Ангела Меркел. Тя ме гледа и казва: „Учудвам се. На себе си се учудвам, защото ти си един кмет на един град в Европа, а аз съм канцлер на най-голямата държава в Европа. Ти дори не си шеф на партията си, но за България трябва полицай и затова ще те подкрепям“. Но аз казах, че „Конрад Аденауер“ не искат да ме срещнат и тя вика, че сега ще ме приемат. И се срещнах с Герхард – дал съм му отчет по всяка една тема. И стана така, че днес най-тъмносините в Европа да дойдат и да благодарят на България за това, което е направила“, коментира той. \"В наше лице фондацията има партия, която спазва всички ценности, под които сме се подписали. Но по-голяма е опасността от военен конфликт и това те трябва да го отчитат и им го казах\", заяви министър-председателят. \r\nЦветилена СИМЕОНОВА", "date": "2019.02.21", "title": "Премиерът Бойко Борисов: Не е случайно, че най-тъмносините в Европа дойдоха в България и ни благодарят за това, което сме направили"}
{"url": "http://www.focus-news.net/news/2019/02/21/2626460/kyustendil-97-e-ravnishteto-na-bezrabotitsa-na-teritoriyata-na-obshtinite-kyustendil-nevestino-i-treklyano.html", "text": "9,7 % е достигнало равнището на безработица на територията на Дирекция „Бюро по труда” – Кюстендил. Това съобщи за  Радио „Фокус” – Кюстендил  Юлиана Хаджиева, директор на дирекцията, обслужваща общините Кюстендил, Невестино и Трекляно. 2581 души са официално регистрираните безработни лица на територията на трите общини. Равнището на безработица в Кюстендил е 9,6 %, следва община Трекляно с 11,7 % и Община Невестино с 14,8 %. По професионален признак най-многобройни са безработните лица без специалност и професия – 54,9 % от регистрираните.  \r\nВисшистите без работа са 250 души, а тези с начално образование – 855 души. Най-висок процент безработни лица са тези със средно специално и професионално образование – 34,4 % от общия брой регистрирани в Дирекция „Бюро по труда” – Кюстендил. Безработните до 29-годишна възраст са 471 души, а лицата без работа над 50-годишна възраст са 842. Без работа са и 203 души с намалена трудоспособност. \r\nВенцеслав ИЛЧЕВ", "date": "2019.02.21", "title": "Кюстендил: 9,7 % е равнището на безработица на територията на общините Кюстендил, Невестино и Трекляно"}
{"url": "http://www.focus-news.net/news/2019/02/21/2626454/afp-nikolas-maduro-zatvori-granitsata-na-venetsuela-s-braziliya-v-ochakvane-na-amerikanskata-humanitarna-pomosht.html", "text": "Президентът на Венецуела Николас Мадуро затваря границата на страната с Бразилия в четвъртък „до второ нареждане“ в навечерието на пристигането на американската хуманитарна помощ на 23 февруари, предава  AFP . \r\nПо думите на държавния глава след среща с военното командване на Венецуела, границата с Бразилия ще бъде „изцяло и абсолютно“ затворена в 20:00 местно време (02:00 българско) „до второ нареждане“.  \r\nПревод и редакция:", "date": "2019.02.21", "title": "AFP: Николас Мадуро затвори границата на Венецуела с Бразилия в очакване на американската хуманитарна помощ"}
{"url": "http://www.focus-news.net/news/2019/02/21/2626461/kathimerini-gartsiya-gratskiyat-vanshen-dalg-dostiga-blizo-30-hilyadi-evro-na-glava-ot-naselenieto.html", "text": "Външният дълг на Гърция съответства на 29 700 евро на всеки грък, което е почти два пъти повече от средния брутен доход, сочи анализ на от Гръцката федерация на предприятията (SEV), публикуван в четвъртък, предава  електронното издание на вестник Kathimerini . \r\nВъз основа на доклада „Как е животът“ на Организацията за икономическо сътрудничество и развитие (ОИСР) за 2017 г., анализът на SEV  относно въздействието на намаляващите инвестиции в естествения, човешкия, икономическия и социалния капитал установи, че Гърция е на последно място по отношение на новата на устойчивостта на просперитета, зад останалите страни в спасителни програми – Португалия и Испания. \r\nSEV отбеляза, че докато Гърция е на 23-то място сред държавите-членки на ОИСР по отношение на естествения капитал, тя е последна в категорията на финансовия капитал в резултат на огромния външен дълг на страната, срива на инвестициите и капиталовите нужди на банките през последните няколко години. \r\nСтраната отбелязва слаби резултати и в категориите за социалния и човешкия капитал, дължащи се съответно на липсата на доверие в институциите и липсата на квалифицирани специалисти. \r\nВъпреки това, добави SEV, затруднението на Гърция не означава „липса на възможности“ по отношение на създаването на по-благоприятни условия за осигуряване на „трайно и балансирано увеличение на инвестициите в четирите форми на капитал“. \r\nТой призова за национална стратегия за „динамично икономическо и социално преструктуриране с акцент върху индексите с най-лошото представяне“. \r\n„Нямаме какво да губим, с изключение на веригите, които ни държат завързани за посредствеността“, заключва SEV в своя анализ. \r\nПревод и редакция:", "date": "2019.02.21", "title": "Kathimerini (Гърция): Гръцкият външен дълг достига близо 30 хиляди евро на глава от населението"}
{"url": "http://www.focus-news.net/news/2019/02/21/2626464/magdalena-markova-literaturen-klub-kastaliya-varna-neminuemo-e-priblizhavaneto-na-balgarskiya-ezik-s-drugite-ezitsi-zashtoto-zhiveem-v-edin-globalen-svyat.html", "text": "Неминуемо е приближаването на българския език с другите езици, защото живеем в един глобален свят. Това каза в интервю за  Радио „Фокус“ – Варна  Магдалена Маркова от литературен клуб „Касталия“ във Варна. Тя е завършила Българска филология и от 1996 година, е преподавател в литературния клуб. Във връзка с навлизането на много чуждици в българския език, Магдалена Маркова посочи, че използването на чуждици в комуникацията, е неизбежно. „В края на краищата ние живеем в един глобален свят, и колкото повече общуваме с другите хора и с другите народи, неминуемо е да се приближават езиците. Особено, когато навлизат нови технологии, навлизат нови сфери в живота, които не се раждат тук на местна почва и е излишно да им търсим специална дума, с която да ги обозначим“, обясни Магдалена Маркова. Според нея е нормално да пренесем чуждиците в новите неща, особено когато те са еднакви във всички държави от Европейския съюз. Тя добави, че не трябва да се изпада в крайности, затова трябва да се намери баланс между новото и старото. „Имаме много красиви и богато наситени български думи, които можем да използваме в ежедневието си. Да, понякога смятам, че прекаляваме с излишни чужди думи и може би наистина го замърсяваме. Без да изпадаме в паника, защото също така крайния поризъм не е много за предпочитане“, добави Магдалена Маркова. По думите й, влияние има и учебната програма в училище, която много често включва неразбираеми за децата думи. „Зад много често използваната терминология, общо взето се крие едно невежество, което наистина е излишно – само затруднява самите деца да разберат какво учат, защото израза: „Говори просто, като академик“, не е случаен. Човек, който много добре познава материята, с която работи може на най-прост език да го обясни така, че да може всеки един невежа да разбере за какво става дума“, каза Магдалена Маркова. Тя допълни, че българският език е достатъчно богат на думи и изрази, за да може да достигне по-лесно до учениците. „Много по-лесно децата усвояват материала, ако им са говори човешки, на обикновен български език, който е достатъчно богат. Даже бих казала, че е много по-богат от други езици, по които залитаме. Така, че проблема е многослоен“, посочи Магдалена Маркова. Тя добави, че по-голямо внимание трябва да се обърне на граматическата грамотност и познанията по пунктуацията на децата, тъй като там се наблюдават проблеми. \r\nБояна АТАНАСОВА", "date": "2019.02.21", "title": "Магдалена Маркова, литературен клуб „Касталия“ – Варна: Неминуемо е приближаването на българския език с другите езици, защото живеем в един глобален свят"}
{"url": "http://www.focus-news.net/news/2019/02/21/2626462/vladimir-anignostov-regionalen-istoricheski-muzey-burgas-do-30-te-godini-na-19-vek-narodnostta-se-e-izrazyavala-chrez-maychiniya-ezik.html", "text": "До 30-те години на 19 век народността се е изразявала чрез майчиния език. Това каза за  Радио „Фокус“ – Бургас  Владимир Анигностов, историк в Регионалния исторически музей в Бургас, по повод Международния ден на майчиния език. По думите му това обяснява защо първите сведения за отделни етноси в Бургас стават факт чак в началото на 19 век, когато вече може да става въпрос за отделни етноси, а не толкова за отделни езици. „В миналото етническите различия не са били от толкова голямо значение, за сметка на религиозната принадлежност. За османската правна и данъчна система е била от значение не толкова народността, а религиозната принадлежност. Трудно е за съвременното съзнание да разбере човека от 15-18 век. Тогава хората първо са се определяли като православни християни, а след това като българи или гърци, например“, обясни Анигностов.  \r\nТой добави, че майчините езици са се запазили, независимо от промените, породени от взаимното проникване на думи, изрази или граматически форми. „В Бургас се е наблюдавало широко двуезичие, но и в този случай определящ за идентичността на човека е един от езиците – майчиният“, допълни още историкът. По думите му черта на всички пристанищни градове е да бъдат населени с много разнородни етнически групи, които носят съответните специфични езикови характеристики, какъвто е случаят с Бургас. „Само преди век и половина 5 народности са живели в тогавашните очертания на града, съвпадащи с днешния център. След Освобождението, разбира се, градът се превръща в предимно български – с повече от 90%, тъй като някои от другите етноси се асимилирали. Други обаче са запазили своята идентичност – като арменците, например“, отбеляза Анигностов. \r\nМария ПОПЧЕВА", "date": "2019.02.21", "title": "Владимир Анигностов, Регионален исторически музей – Бургас: До 30-те години на 19 век народността се е изразявала чрез майчиния език"}
{"url": "http://www.focus-news.net/news/2019/02/21/2626465/gergana-sandakchieva-sdruzhenie-mlad-planinar-izlozhbata-za-initsiativata-da-pishem-na-kirilitsa-shte-zabravim-li-balgarskiya-eziki-shte-bade-predstavena-v-razlichni-gradove-v-blagoevgradska-oblast-do-15-yuni.html", "text": "Изложбата за инициативата „Да пишем на кирилица! Ще забравим ли българския език?“ ще бъде представена в различни градове в Благоевградска област до 15 юни. Това каза за  Радио „Фокус“ - Пирин  Гергана Сандъкчиева от Сдружение „Млад планинар“. По думите й изложбата днес е разположена в Професионалната гимназия по икономика и туризъм „Асен Златаров“ в Петрич, след това е гостуваща в Трето основно училище „Гоце Делчев“ в общински център. „От 11 до 15 март ще бъде в Първо Основно училище в Гоце Делчев. От 22 до 25 март ще бъде в село Марикостиново по инициатива на Сдружение „Бъдеще за Марикостиново“. От 8 до 19 април ще бъде в Профилирана гимназия „Пейо Яворов“ в Петрич. От 22 април до 2 май изложбата ще бъде в училище „Пейо Яворов“ в село Скрът. От 3 до 5 май ще бъде разположена в центъра на града по време на Парада на професиите, организиран от Професионалната гимназия по икономика и туризъм в Петрич. От 21 май до 15 юни изложбата ще бъде в Регионален исторически музей-Благоевград“, посочи тя. Гергана Сандъкчиева подчерта, че записването за гостуващата изложба продължава, като тя се предоставя безвъзмездно за период, в който институциите желаят да бъде при тях. \r\nНатали СТЕФАНОВА", "date": "2019.02.21", "title": "Гергана Сандъкчиева, Сдружение „Млад планинар“: Изложбата за инициативата „Да пишем на кирилица! Ще забравим ли българския език?“ ще бъде представена в различни градове в Благоевградска област до 15 юни"}
{"url": "http://www.focus-news.net/news/2019/02/21/2626486/kathimerini-delegatsii-na-gartsiya-i-sasht-se-sreshtat-v-ramkite-na-strategicheskiya-dialog.html", "text": "Като част от продължаващия стратегически диалог между Гърция и САЩ, външният министър Йоргос Катругалос беше домакин на работна среща с американска делегация, водена от посланик Джефри Паят, пише в.  Kathimerini . \r\nНа срещата бяха обсъдени по-нататъшното развитие на двустранните връзки в областта на търговията, инвестициите, енергетиката и регионалното икономическо сътрудничество. Дипломатически източници заявиха, че ще има повече такива срещи в контекста на стратегическия диалог, стартиран миналия декември във Вашингтон. \r\nНеобходимостта от по-нататъшно укрепване на връзките беше отбелязана и по време на телефонно обаждане между заместник-държавния секретар на САЩ Джон Съливан и Катругалос. \r\nМеждувременно Паят се срещна и с лидера на „Нова демокрация“ Кириакос Мицотакис. Той информира консервативния лидер за голямата американска делегация, която ще пристигне в Гърция следващата седмица, за да присъства на икономическия форум в Делфи от 28 февруари до 3 март. Превод и редакция : Калоян Пенков", "date": "2019.02.21", "title": "Kathimerini: Делегации на Гърция и САЩ се срещат в рамките на стратегическия диалог"}
{"url": "http://www.focus-news.net/news/2019/02/21/2626463/premierat-boyko-borisov-tazi-godina-shte-finishirame-s-nad-120-mlrd-lv-bvp-siguren-sam-che-prez-yuli-2019-g-shte-vlezem-v-chakalnyata-na-evrozonata.html", "text": "Тази година ще финишираме с над 120 млрд. лв. БВП. Тази година ще финишираме над 120 млрд. лв. БВП. Това каза министър-председателят Бойко Борисов по време на честването на 25-годишния юбилей на Фондация „Конрад Аденауер“ в България, предаде репортер на  Агенция „Фокус“ . \r\nБорисов заяви, че се очаква тази година държавният дълг на България да стане 17,5%, което ще бъде най-ниският в Европа. „Ръстът на икономиката е най-стабилен. За първи път износът за Германия е много голям. И не аз, а представител на „Конрад Аденауер“ каза, че БВП на страната някога е бил 7,5 млрд. долара – какво можеш да направиш с такъв БВП? Тази година ще финишираме над 120 млрд. лв. БВП. Бюджетите ни са на излишък, ръстът на контрабандата е под 5%, безработицата е под 5% - само тези, които не искат да работят, не работят, огромен фискален резерв, „Златен резерв“, и съм сигурен, че през юли 2019 г. ще влезем в чакалнята на еврозоната. Което гарантира на инвеститорите, че икономиката е стабилна и няма да фалират банки. Така Европа имат пример как държава от Източна Европа може да бъде държава за пример“, каза още той. „Нула мигранти, перфектно работи споразумението с Турция. Какво „Конрад Аденауер“ би искала повече от партията, на която помага? Още нещо – да падне мониторинговия доклад в частта с борбата с организираната престъпност. И сега това беше отчетено. Сиреч, имате една държава на изток, която като дисциплина е коренно противоположна на Гърция, имате охрана на границите, по-добри от на Виктор Орбан, и не създаваща никакъв проблем, защото със съседите сме се разбрали. Така че през тези години, в които сте харчили парите на немските данъкоплатци – те са се върнали многократно“, посочи Борисов. \r\n„Със събраните пари от контрабандата увеличихме учителските заплати, повишихме доходите. Демокрацията дава правото на смяна на управниците, но няма да позволим на БСП отново да фалират банки и ние да им ги оправяме. И от фондацията не са прави, че Държавна сигурност си е отишла. Напротив – сега са децата и внуците на ДС. Даже по-силно работят сега. Но ние сме демократи и приемаме тези неща с усмивка“, коментира Борисов и посочи, че си е изпълнил всички ангажименти, поети преди 10 години, и сега има подредена държава. \r\nЦветилена СИМЕОНОВА", "date": "2019.02.21", "title": "Премиерът Бойко Борисов: Тази година ще финишираме с над 120 млрд. лв. БВП - сигурен съм, че през юли 2019 г. ще влезем в чакалнята на еврозоната"}
{"url": "http://www.focus-news.net/news/2019/02/21/2626487/pazardzhik-zapochva-polaganeto-na-asfaltova-nastilka-po-ulitsite-hristo-smirnenski-i-vlado-chernozemski-vav-velingrad.html", "text": "Завършват ремонтите на улиците „Георги Кирков” и „Милеви скали“ в квартал „Каменица“ във Велинград, съобщи за  Радио „Фокус“ – Пазарджик  Бояна Кирилова от Общината. „Утре започва полагането на асфалтовата настилка по улиците „Христо Смирненски” и „Владо Черноземски”. Няма етап от ремонта, в който дейностите и плащанията да са дублирани, т.е. - няма „ремонт на ремонта“. Няма и допълнителни плащания, всичко ще се разплати по проект“, уточни Кирилова. \r\nВаня НИКОЛОВА", "date": "2019.02.21", "title": "Пазарджик: Започва полагането на асфалтова настилка по улиците „Христо Смирненски” и „Владо Черноземски” във Велинград"}
{"url": "http://www.focus-news.net/news/2019/02/21/2626484/prebroyavaneto-prez-2021-g-shte-bade-zadalzhitelno-obzor.html", "text": "Парламентът прие на второ четене Закона за преброяване на населението и жилищния фонд в Република България през 2021 г. Законът урежда подготовката, организацията и провеждането на преброяването. След приемането на закона  председателят на НСИ Сергей Цветарски  заяви, че преброяването през 2021 г. ще бъде задължително.  Сергей Цветарски обърна внимание, че то ще струва около 38 млн. лв. Той увери гражданите, че съвместно с МВР ще се подбират преброители и че те ще бъдат по-малко, тъй като ще се извършват паралелно хартиено и електронно преброяване. Цветарски уточни, че във въпросника за преброяването на населението през 2021 г. за пола ще има два възможни отговора – мъж и жена. Попитан дали преброяването може да се използва за актуализиране на избирателните списъци, той обясни, че преброяването по никакъв начин не се свързва с избирателните списъци. „Това са различни методологии и философии към регистрирането на населението в една държава. В ГРАО, което е отговорно за изготвянето на тези списъци, регистрацията се основава на документ. Ние уточняваме реалното състояние към дадената критична дата. Ние не можем, не трябва, и отказваме да формираме избирателни списъци“, обясни Цветарски. \r\nДеница КИТАНОВА", "date": "2019.02.21", "title": "Преброяването през 2021 г. ще бъде задължително (ОБЗОР)"}
{"url": "http://www.focus-news.net/news/2019/02/21/2626489/dots-d-r-georgi-iliev-umbal-sveta-marina-varna-chestata-upotreba-na-slushalki-vodi-do-oplakvaniya-ot-bolki-v-ushite.html", "text": "Честата употреба на слушалки води до оплаквания от болки в ушите. Това каза в интервю за  Радио „Фокус“-Варна  доц. д-р Георги Илиев, преподавател и лекар в Университетска многопрофилна болница за активно лечение (УМБАЛ) „Света Марина“-Варна, в клиника „Уши, нос, гърло“. Той посочи, че в медицинските среди проблемът с вредата от слушалките е познат от доста отдавна. „Лекарите открай време работят със слушалки и много доктори се оплакват от болки в ушите в следствие на честа им употреба“, коментира доц. д-р Георги Илиев. По думите му с навлизането на мобилните устройства и по-честото използване на hands free устройства и слушалки като цяло сред населението проблемът е зачестил. „Прави впечатление, че такъв тип усложнение се среща по-често при пациенти, които използват редовно клечки за уши“, каза още специалистът и поясни, че по принцип кожата в слуховия канал е много лесно ранима. „Вследствие на по-агресивно почистване пациентите допълнително нараняват кожата си и тя става предразположена към инфекции. На фона на тази раздразнена кожа, допълнителната, макар и малка травма от слушалките се отразява неблагоприятно“, заяви доц. д-р Георги Илиев. \r\nДоц. д-р Георги Илиев посочи също, че най-широко разпространената операция в отделението по „Уши, нос, гърло“ е отстраняването на сливици. Той отбеляза, че през зимните месеци се обострят оплакванията на по-малките пациенти и много по-често се налага родителите да водят децата си на прегледи в клиника „Уши, нос, гърло“. Доц. д-р Георги Илиев обясни, че при по-сериозните случаи, когато заболяването се е обострило, една част от пациентите се налага да бъдат подложени на оперативно лечение. „Целта на интервенцията е подобряване на дишането през носа и намаляване на честите респираторни инфекции на горни дихателни пътища“, коментира специалистът. \r\nСияна БУХЛАРСКА", "date": "2019.02.21", "title": "Доц. д-р Георги Илиев, УМБАЛ „Света Марина“-Варна: Честата употреба на слушалки води до оплаквания от болки в ушите"}
{"url": "http://www.focus-news.net/news/2019/02/21/2626485/veliko-tarnovo-otdelenieto-po-transfuzionna-hematologiya-kam-mobal-d-r-stefan-cherkezov-zapochva-da-nabira-rezerv-ot-krav-vav-vrazka-s-predstoyashtite-pochivni-dni-okolo-3-mart.html", "text": "Отделението по трансфузионна хематология към МОБАЛ „Д-р Стефан Черкезов“ във Велико Търново започва да набиране резерв от кръв във връзка с предстоящите почивни дни около националния празник - 3 март. Това каза за  Радио „Фокус“ – Велико Търново  д-р Мариана Витанова, началник на отделението. Кампанията е породена от необходимостта за редовен приток на кръв за попълване на резерва, който е в нужда на пациентите на болницата. Тя допълни, че е необходима кръв от всички кръвни групи.  \r\nОтделението по трансфузионна хематология е отворено от 8.00 до 13.00 часа всеки работен ден. Желаещите да дарят кръв трябва да са на възраст между 16 и 60 години, да са здрави и отпочинали. Такива, които имат остро заболяване, могат да дарят кръв след като оздравеят и се възстановят, което е след около две седмици. В деня на кръводаряването желаещите да дарят трябва да са закусили. Всеки кандидат-кръводарител преминава задължително през предварителен медицински преглед с цел да се установи дали кръводаряването би създало рискове за здравето, както на кръводарителя, така и на пациентите. \r\nНадежда КРЪСТЕВА", "date": "2019.02.21", "title": "Велико Търново: Отделението по трансфузионна хематология към МОБАЛ „Д-р Стефан Черкезов“ започва да набира резерв от кръв във връзка с предстоящите почивни дни около 3 март"}
{"url": "http://www.focus-news.net/news/2019/02/21/2626481/aa-vitseprezidentat-na-sasht-shte-poseti-kolumbiya-v-podkrepa-na-guaydo.html", "text": "Американският вицепрезидент Майк Пенс ще пътува до Колумбия следващата седмица за да изрази „твърда подкрепа“ за венецуелския опозиционен лидер Хуан Гуайдо, заявиха от Белия дом. \r\nПенс ще пристигне на 25 февруари и ще обсъди ситуацията с групата от Лима – дузина латиноамерикански държави, които са се фокусирали върху намирането на решение на венецуелската криза, съобщава  Аnadolu Agency . \r\nПенс ще продължи да настоява пред групата, че е време президентът Николас Мадуро да отстъпи властта на Гуайдо, който се обяви за временен президент миналия месец, и ще се срещне с венецуелските семейства, които избягаха от страната, информира Белия дом. \r\n„Хуан Гуайдо е единственият легитимен лидер на Венецуела и е време Николас Мадуро да си ходи. Съединените щати се гордеят да се присъединят към групата от Лима и други глобални партньори, да предоставят така необходимата хуманитарна помощ и да застанат до народа на Венецуела до пълното възстановяване на демокрацията и свободата“, заяви говорителката на Пенс Алиса Фара.  \r\nВицепрезидентът ще се срещне и с колумбийския президент Иван Дуке, докато е в страната. \r\nСАЩ е първата страна, признала Гуайдо за законен лидер на Венецуела, следвана от десетки други нации, включително повечето от Латинска Америка и Канада. \r\nЯпония беше последната страна, която призна Гуайдо. Превод и редакция : Калоян Пенков", "date": "2019.02.21", "title": "АА: Вицепрезидентът на САЩ ще посети Колумбия в подкрепа на Гуайдо"}
{"url": "http://www.focus-news.net/news/2019/02/21/2626490/kyustendil-prerabotvashtata-promishlenost-e-sred-vodeshtite-otrasli-pri-naemane-na-bezrabotni-v-grada.html", "text": "Преработващата промишленост е сред водещите отрасли при наемане на безработни в Кюстендил. Това съобщи за  Радио „Фокус” – Кюстендил  Юлиана Хаджиева, директор на Дирекция „Бюро по труда” – Кюстендил, обслужваща общините Кюстендил, Невестино и Трекляно. По думите й останалите сектори, заявили най-много свободни работни места, са търговия, хотелиерство, административни дейности, социални дейности и образование. Общо 125 работни места са заявени за трите общини, като 103 от тях са на първичния трудов пазар, а останалите са по субсидирана заетост.  В рамките на един месец работа са намерили 283 души. 16 души са наети по програми за обучение и заетост и по Оперативна програма „Развитие на човешките ресурси”. Реализацията на оперативната програма продължава. Входящият поток в Дирекция „Бюро по труда” – Кюстендил обхваща 481 безработни, при изходящ поток за месеца от 375 души. \r\nВенцеслав ИЛЧЕВ", "date": "2019.02.21", "title": "Кюстендил: Преработващата промишленост е сред водещите отрасли при наемане на безработни в града"}
{"url": "http://www.focus-news.net/news/2019/02/21/2626488/petar-velkov-otgovornik-za-obshtinskiya-priyut-za-zhivotni-v-kyustendil-sobstvenitsite-na-osinoveno-ot-priyuta-kuche-sa-osvobodeni-ot-zaplashtane-na-danak.html", "text": "Собствениците на куче, осиновено от общинския приют за животни в Кюстендил, са освободени от заплащане на данък. Това каза пред  Радио „Фокус” – Кюстендил  Петър Велков, отговорник за приюта. По думите му все повече хора се убеждават, че е много по – добре от приюта да си осиновят куче, отколкото да купуват чистопородни четириноги. „Подписват декларация, уведомяват се от служителите на приюта, че трябва да се грижат за даденото животно, нямат право да го изхвърлят. Трябва да отговарят на изискванията за отглеждане вкъщи и ако евентуално нещо се случи и не могат да продължат да се грижат за това животно, да го върнат обратно в приюта, а не да го пускат на улицата. Подписват декларация, с която се задължават точно това нещо”, отбеляза Петър Велков.  \r\nПо думите му стопанинът на кучето няма никакво задължение, освен да го регистрира, като го вземе. В приюта му се издава паспорт, в паспорта има нанесен чип, татуировка номер също, това нещо е записано в паспорта, кучето е обработено, кастрирано, ваксинирано срещу бяс, обезпаразитяване вътрешно и външно. „Не заплаща абсолютно нищо, всичко е безплатно, единственото, което се изисква от него е да се грижи за даденото животно”, каза Петър Велков. \r\nВенцеслав ИЛЧЕВ", "date": "2019.02.21", "title": "Петър Велков, отговорник за общинския приют за животни в Кюстендил: Собствениците на осиновено от приюта куче са освободени от заплащане на данък"}
{"url": "http://www.focus-news.net/news/2019/02/21/2626491/prezidentat-rumen-radev-v-bern-dal-sam-ukazaniya-na-moya-ekip-za-izborniya-kodeks-i-kato-se-varna-shte-ima-reshenie-po-vaprosa.html", "text": "Убеден съм, че рано или късно България ще се превърне в място, където нашите млади поколения да искат да учат, работят и да живеят. В днешния глобален свят, за да успеем да създадем висок стандарт и условия на живот за следващите поколения са нужни общи усилия. Това заяви президентът Румен Радев на среща в Берн с представители на българската общност в Швейцария, съобщиха от  прессекретариата на държавния глава . Президентът открои изграждането на ефективни институции, прозрачната и справедлива обществена и бизнес среда, както и сплотеното и солидарно общество, като необходими условия за реалното приобщаване на България към успелите държави. По думите на Румен Радев много българи в Швейцария работят в различни международни организации, в банковия сектор, медицината, компютърните технологии, културата, изкуството и науката, и тяхната помощ е от съществено значение за развитието на българо-швейцарските отношения. „С вашия ценен опит за развитието на технологиите, науката и изкуството можете да бъдете изключително полезни. Знайте, че разчитаме на вас“, подчерта Румен Радев. “Благодаря ви, че не забравяте корените си, както и за запазената връзка с родината, съхраненото национално самосъзнание и чувство за общност.  намерили израз в откриването на български училища в редица швейцарски градове“ заяви още президентът и открои ролята на българските църковни общини „Св. Георги Победоносец“, „Рождество Христово“ и други граждански сдружения, съхраняващи фолклорните ни традиции.  \r\nПо време на срещата представителите на българската общност в Берн поставиха редица въпроси за възможността страната ни да насърчава развитието на информационните технологии, за съхраняването на връзките с българските общности зад граница и улесняване на изучаването на български език в чужбина.  \r\nВ отговор на въпрос дали ще наложи вето на поправките в Изборния кодекс, президентът подчерта, че е възложил на своя екип да проучи внимателно предложените изменения. „Това е изключително важен закон, от него зависят устоите на нашата демокрация. В тукашния парламент приемат ли закони в 3 часа през нощта, ей така набързо? В нашия ги приемат. Не искам за една нощ да кажа ето този закон мина и да налагам вето, работи се сериозно. Дал съм указания на моя екип и като се върна ще има решение по въпроса, но бъдете сигурни, че ще бъде в интерес на обществото“, заяви държавният глава. \"Когато отслабне възможността гражданите да оказват контрол върху политическия елит, той постепенно започва да обслужва своите интереси, а не интересите на обществото. Затова не трябва да отстъпваме от силата на представителната демокрация. Тук при вас е дори пряка демокрация, това е още по-силна форма на контрол и на участие на гражданите във вземането на решения и в управленските процеси“, заяви още Румен Радев. Държавният глава добави, че един от големите проблеми на България е именно откъсването на политическия елит от реалните проблеми на обществото. „Хората трудно влияят на политическите процеси, на механизмите на вземане на решения. Не трябва да има отстъпление, изборният процес е много важен\", подчерта президентът.", "date": "2019.02.21", "title": "Президентът Румен Радев в Берн: Дал съм указания на моя екип за Изборния кодекс и като се върна ще има решение по въпроса"}
{"url": "http://www.focus-news.net/news/2019/02/21/2626493/afp-zemetresenie-s-magnitud-55-udari-ostrov-hokaydo.html", "text": "Земетресение с магнитуд 5.5 удари японския остров Хокайдо, но няма предупреждение за цунами и няма данни за ранени или увредени сгради, заявиха властите. \r\nЕпицентърът на труса е бил на около 55 км. югоизточно от град Сапоро и на дълбочина 41 км. според Геоложката служба на САЩ, съобщава  AFP . \r\nЯпонската метеорологична агенция потвърди, че не е имало риск от цунами след земетресението. \r\n„Правителството прави всичко възможно, за да контролира ситуацията, но досега няма съобщения за големи щети“, заяви говорителят на кабинета Йошихиде Суга пред репортери в Токио. \r\nНе са забелязани аномалии в атомните електроцентрали в региона, каза Суга и добави, че правителството е готово да организира спасителни операции, ако е необходимо. \r\nПрез септември миналата година, мощно земетресение с магнитуд 6.6 разтърси Хокайдо, предизвиквайки свлачища, срутване на къщи и уби повече от 40 души. Преводи редакция : Калоян Пенков", "date": "2019.02.21", "title": "AFP: Земетресение с магнитуд 5.5 удари остров Хокайдо"}
{"url": "http://www.focus-news.net/news/2019/02/21/2626492/veliko-tarnovo-zapochva-dalgoochakvaniyat-remont-na-patya-mezhdu-svishtov-i-selo-vardim.html", "text": "Започва дългоочакваният ремонт на пътя между Свищов и село Вардим. Преди броени дни Агенция „Пътна инфраструктура“ официално подписа възлагателното писмо към фирмата изпълнител. Реалните дейности ще стартират през март, съобщиха за  Радио „Фокус“ – Велико Търново  от Община Свищов. \r\nРехабилитацията на Републикански път II-52 ще започне от границата с област Русе и ще продължи в посока село Вардим. В дейностите ще бъдат вложени близо 10 млн. лв. Към този момент са осигурени половината от средствата, с които ще започнат строително-монтажните работи през пролетта. „Фокус“ припомня, че лошото състояние на 18,6 километровата отсечка  от години е сериозен проблем за жителите на град Свищов и село Вардим. Вследствие на системното и аргументирано настояване от страна на общинското ръководство, проблемът бе чут и до месец ще стартират реалните действия по възстановяване на пътната настилка. \r\nСлед приключване на ремонтните дейности, подобряването на условията за шофиране ще допринесат за нормализиране транспортния трафик и ще гарантират безопасността на пътуващите в тази част от територията на община Свищов. \r\nЛуиза ТРАНЧЕВА", "date": "2019.02.21", "title": "Велико Търново: Започва дългоочакваният ремонт на пътя между Свищов и село Вардим"}
{"url": "http://www.focus-news.net/news/2019/02/21/2626482/georgi-harizanov-politicheski-analizator-versiyata-na-tsvetan-tsvetanov-che-predlozhenieto-za-visok-prag-na-preferentsiite-e-bilo-predmet-na-parlamentarno-iznudvane-za-kvoruma-e-tvarde-vazmozhna.html", "text": "Версията на Цветан Цветанов, че предложението за висок праг на преференциите е било предмет на парламентарно изнудване за кворума, e твърде възможна. Това каза в обзорното предаване „Това е България“ на  Радио „Фокус“  политическият анализатор Георги Харизанов. Според него ГЕРБ не са възхитени от това да им бъдат преписванa тайна коалиция с ДПС. Президентът също едва ли е възхитен от ситуацията, в която се намира, каза още той. „Топката е в президента, със сигурност той не е възхитен от ситуацията, при която неговото вето да повдигне топката на ГЕРБ и да им даде да решат създалата се криза около преференциите. Очаквам това вето и мотивите да се забавят, но най-вероятно такова ще има. То ще даде възможност на депутатите при прегласуването, проблемните текстове  да не бъдат потвърдени.  Този път ветото на президента може да не бъде отхвърлено в частта за преференциите, за обжалването на актовете и протоколите на касационните избирателни комисии, защото това е другия проблемен момент“ каза той. Относно напускането на левицата в парламента Георги Харизанов каза още, че БСП не за пръв път го правят в търсене на евтина популярност. Според него, ако стартира процедурата по избор на ЦИК или под друг предлог, те ще се върнат в парламента. Опозицията ще търси начин да създаде скандал от всяко действие на управляващите, прогнозира Харизанов. Въпросът е, до колко скандалите са резонни и дали ще са в полза на обществото, обобщи той. \r\nЦоня СЪБЧЕВА", "date": "2019.02.21", "title": "Георги Харизанов, политически анализатор: Версията на Цветан Цветанов, че предложението за висок праг на преференциите е било предмет на парламентарно изнудване за кворума, e твърде възможна"}
{"url": "http://www.focus-news.net/news/2019/02/21/2626497/aa-prezidentat-na-kazahstan-razpusna-pravitelstvoto.html", "text": "Президентът Нурсултан Назарбаев разпусна правителството, заради липсата на икономически растеж, съобщава  Anadolu Agency . \r\n„Въпреки изпълнението на държавните програми няма конкретни резултати“, се казва в официалното съобщение на президента. \r\n„Правителството заедно с Националната банка не успя да създаде стимули и инструменти за висококачествен икономически растеж“, добави той. \r\nКабинетът ще продължи да изпълнява задълженията си, докато не се сформира ново правителство. \r\nТова обаче бележи края на мандата на министър-председателя Бакитжан Сагинтаев, който започна през 2016 г. \r\nВицепремиерът Аскар Мамин ще служи като временен премиер, според президентски указ. \r\nНазарбаев, който управлява страната след нейната независимост през 1991 г., заяви, че ще въведе нови реформи за подобряване на качеството на живот на хората. Превод и редакция : Калоян Пенков", "date": "2019.02.21", "title": "АА: Президентът на Казахстан разпусна правителството"}
{"url": "http://www.focus-news.net/news/2019/02/21/2626494/ria-novosti-rusiya-saobshti-za-podgotovkata-na-amerikanski-provokatsii-na-venetsuelskata-granitsa.html", "text": "Съединените щати подготвят провокация във Венецуела под прикритието на доставянето на хуманитарна помощ, което трябва да се състои на 23 февруари, заяви заместник-представителят на Русия в ООН Дмитрий Полянски, съобщава „ РИА Новости “. \r\n„Очевидно, намирайки се в някакво провокационно опиянение, американските ни колеги се увлякоха и решиха да се включат в инсинуации и да разпространяват фалшиви новини в Съвета за сигурност“, каза Полянски. \r\nПреди това, на срещата изпълняващия длъжността  постоянен представител на САЩ Джонатан Коен припомни на Русия в нервен изблик за загиналите руски журналисти в Централноафриканската република, и повтори измислената история за изтезанията на търговец от руски военни инструктори. \r\nПо-рано президентът на Венецуела Николас Мадуро съобщи, че напълно затваря сухопътната граница с Бразилия преди началото на доставката на хуманитарна помощ. \r\nТой също така не изключи и затварянето на границата с Колумбия. Превод и редакция : Калоян Пенков", "date": "2019.02.21", "title": "„РИА Новости“: Русия съобщи за подготовката на американски провокации на венецуелската граница"}
{"url": "http://www.focus-news.net/news/2019/02/21/2626412/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.02.21", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/02/21/2626496/tass-broyat-na-postradalite-po-vreme-na-protest-v-kataluniya-dostigna-53.html", "text": "Най-малко 53 души са ранени в Каталуния по време на протеста на привърженици на независимостта на региона. Това се съобщават от медицинската служба на автономията и пресслужбата на каталунската полиция, предава агенция  TACC . \r\nОт полицията уточниха, че сред тях има поне 16 служители на правоохранителните органи. \r\nДействията на привържениците на независимостта на Каталония започнаха в региона сутринта. Протестиращите се противопоставят на процеса срещу регионалните сепаратистки политици. Митингите се провеждат като част от общата стачка в автономията. Участници в действия блокират пътища и жп линии и горят гуми. \r\nИзслушванията по делото на лидерите в сепаратисткия процес започнаха на 12 февруари. Пред Върховния съд на Испания се появиха 12 обвиняеми, включително бившия заместник-председател на правителството на Каталуния, Ориол Жункерас, както и бивши членове на кабинета и парламента на региона. Очаква се изслушванията да продължат няколко месеца, а присъдата да бъде произнесена през лятото. Прокуратурата на Испания обвинява някои политици по делото в подбуждане към бунт и присвояване на държавни средства и иска за тях до 25 години затвор. \r\nНа 1 октомври 2017 г. в Каталуния се проведе гласуване за излизане от състава на кралството. Мадрид определи този референдум като незаконен и отказа да признае резултатите. На 27 октомври каталунският парламент прие резолюция за провъзгласяването на независимост. В отговор властите на страната използваха член 155 от конституцията, който никога не е бил прилаган досега и ограничи самоуправлението в региона. Превод и редакция : Калоян Пенков", "date": "2019.02.21", "title": "ТАСС: Броят на пострадалите по време на протест в Каталуния достигна 53"}
