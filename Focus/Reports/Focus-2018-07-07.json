{"url": "http://www.focus-news.net/news/2018/07/07/2542950/24-vesti-makedoniya-makedonskiya-pevets-vladko-ilievski-e-nameren-martav-v-lichniya-si-avtomobil.html", "text": "Македонския певец Владко Илиевски е намерен мъртъв в личния си автомобил в петък късно вечерта в Скопие, пише македонското електронно издание  24 вести . \r\nИзвършен е оглед на място , като за сега не се съобщава вероятна причина за смъртта. \r\nВладко Илиевски е навършил скоро 33 години. През 2011 година е представял Македония на международния музикален конкурс на „Евровизия“.  Юлиян Марков", "date": "2018.07.07", "title": "24 вести (Македония): Македонския певец Владко Илиевски е намерен мъртъв в личния си автомобил"}
{"url": "http://www.focus-news.net/news/2018/07/07/2542941/rusiya-povede-s-10-sreshtu-harvatiya-v-sochi.html", "text": "На Олимпийския стадион „Фишт“ Русия поведе с 1:0 срещу Хърватия в последния четвъртфинал, който се играе в Сочи. Голмайстор за руснаците стана Денис Черишев в 31-ата минута. \r\nТози мач ще определи последният полуфанилист, който на 11 юли на стадион „Лужники“ в Москва ще играе срещу Англия. Другите двама полуфиналисти са Франция и Белгия.", "date": "2018.07.07", "title": "Русия поведе с 1:0 срещу Хърватия в Сочи"}
{"url": "http://www.focus-news.net/news/2018/07/07/2542951/rusiya-i-harvatiya-zavarshiha-naravno-11-sledvat-prodalzheniya.html", "text": "Русия и Хърватия завършиха наравно 1:1 в редовното време. На Олимпийския стадион „Фишт“ в Сочи головете отбелязаха Денис Черишев за домакините в 31-ата минута и Андрей Крамарич в 8 минути по-късно. Следват продължения и при ново равенство – дузпи. \r\nТози мач ще определи последният полуфанилист, който на 11 юли на стадион „Лужники“ в Москва ще играе срещу Англия. Другите двама полуфиналисти са Франция и Белгия", "date": "2018.07.07", "title": "Русия и Хърватия завършиха наравно 1:1, следват продължения"}
{"url": "http://www.focus-news.net/news/2018/07/07/2542953/harvatiya-povede-s-21-v-prodalzhenieto-sreshtu-rusiya-v-sochi.html", "text": "На Олимпийския стадион „Фишт“ Хърватия поведе с 2:1 в първото продължение на мача срещу Русия в последния четвъртфинал, който се играе в Сочи. В редовното време головете отбелязаха Денис Черишев в 31-ата и Андрей Крамарич в 39-ата минута.  \r\nТози мач ще определи последният полуфанилист, който на 11 юли на стадион „Лужники“ в Москва ще играе срещу Англия. Другите двама полуфиналисти са Франция и Белгия.", "date": "2018.07.07", "title": "Хърватия поведе с 2:1 в продължението срещу Русия в Сочи"}
{"url": "http://www.focus-news.net/news/2018/07/07/2542956/afp-hilyadi-protestirat-sreshtu-ognestrelnite-orazhiya-v-chikago.html", "text": "Хиляди протестират срещу огнестрелните оръжия  в Чикаго в събота, като са блокирали частично важна пътна артерия  в третия по големина град в САЩ, който води статистиката в страната по убийства, предава  AFP . \r\nДемонстрантите, водени от местен пастор, познат от десетилетия на застъпничество за борба с насилието в южните части на Чикаго, са затворили напълно едната страна на градската магистрала \"Дан Райън\" за около час. \r\nОсновната артерия пресича южната част на града, където живее преобладаващо афроамериканско население и са разположени няколко квартала, където насилието с оръжие, подхранвано предимно от наркоразпространение и войни от малките банди, е част от ежедневието. \r\n\"Днес получихме вниманието на (политиците)\", каза отец Майкъл Пфлегер пред WLS-TV. \r\n\"Хората спечелиха днес, защото хората показаха, че са уморени от проклетото насилие в Чикаго\", каза той. \r\nСпоред полицията мегаполисът от Средния Запад води в мрачната статистика с  254 убийства и 1114 престрелки до 1 юли тази година. Докато убийствата са спаднали с 23% в сравнение със същия период на миналата година, в Чикаго те са все още има най-много в сравнение с всеки  друг град в страната.  Юлиян Марков", "date": "2018.07.07", "title": "AFP: Хиляди протестират срещу огнестрелните оръжия в Чикаго"}
{"url": "http://www.focus-news.net/news/2018/07/07/2542955/rusiya-i-harvatska-zavarshiha-22-sled-prodalzheniyata-sledvat-duzpi.html", "text": "На Олимпийския стадион „Фишт“ Русия и Хърватска завършиха наравно 2:2, след като Фернандес изравни за домакините от Русия в 115-тата минута. Предстоят дузпи. Този мач ще определи последният полуфанилист, който на 11 юли на стадион „Лужники“ в Москва ще играе срещу Англия. Другите двама полуфиналисти са Франция и Белгия.", "date": "2018.07.07", "title": "Русия и Хърватска завършиха 2:2 след продълженията, следват дузпи"}
{"url": "http://www.focus-news.net/news/2018/07/07/2542952/afp-hilyadi-siriytsi-se-zavrashtat-po-domovete-si-sled-kato-beshe-postignato-primirie-v-yuzhna-siriya.html", "text": "Хиляди разселени сирийци се отправиха към домовете си в събота след като бунтовниците и правителството стигнаха до споразумение за прекратяване на огъня в южната част на страната след повече от две седмици тежки боеве, предава  AFP . \r\nСъгласно споразумението,  опозиционните бойци ще предадат контролираните от тях територии в южната провинция Дераа близо до йорданската граница. \r\nДераа се смята за люлката на въстанието, предизвикало седемгодишната война на Сирия, а възстановяването на пълния контрол на правителството върху провинцията се разглежда като символична победа на президента Башар ал-Асад. \r\nОфанзивата на правителствените сили, подкрепяни от Русия в южната провинция, доведе до бягството на  повече от 320 000 души от 19 юни тази година, съобщават от ООН, включително десетки хиляди, които са избягали на юг до затворената граница с Йордания. \r\nСпокойствие  царува в региона в събота, когато двете страни финализираха споразумението за прекратяване на огъня, според Сирийската обсерватория за правата на човека, базирана в Лондон. \r\n\"Хората започнаха да се връщат в домовете си от вчера от границата с Йордания“, заяви директорът на обсерваторията Рами Абдел Рахман. \r\nТой каза, че \"над 28 000 разселени\" са се завърнали в 13 села или други локации.  Юлиян Марков", "date": "2018.07.07", "title": "AFP: Хиляди сирийци се завръщат по домовете си, след като беше постигнато примирие в Южна Сирия"}
{"url": "http://www.focus-news.net/news/2018/07/07/2542945/", "text": "Футбол: На Олимпийския стадион „Фишт“, Русия и Хърватия завършиха наравно 1:1 първото полувреме на последния четвъртфинал, който се играе в Сочи. Голът за хърватите отбеляза Андрей Крамарич в 39-ата минута. Преди него Денис Черишев откри за домакините в 31-ата минута. \r\nТози мач ще определи последният полуфанилист, който на 11 юли на стадион „Лужники“ в Москва ще играе срещу Англия. Другите двама полуфиналисти са Франция и Белгия", "date": "2018.07.07", "title": "Русия и Хърватия завършиха наравно полувремето – 1:1"}
{"url": "http://www.focus-news.net/news/2018/07/07/2542954/", "text": "Лидерът на ВМРО-ДПМНЕ Християн Мицковски иска да бъде премиер на Македония, пише македонското електронно издание  Фокус .  \r\n„Аз се боря да бъда министър-председател на Република Македония, в която е роден баща ми, в която се родиха децата ми и в която ще продължа да градя нашето общо бъдеще“,  казва председателят на ВМРО-ДПМНЕ, Християн Мицковски в интервю за сайта Магазин. \r\n„И това е мое право, точно както е право на всеки гражданин. И ВМРО-ДПМНЕ се бори за това. Не забравяйте, че този, който е приел и защитава това да няма повече македонска журналистика или македонски медии, да няма Македонска академия на науките, а академия на науките на Северна Македония или национален отбор по футбол на Северна Македония, има име и се нарича Зоран Заев, това трябва да е ясно на всеки гражданин. Някак чрез механизмите на властта цялата тази негативна енергия, която съществува при обикновения човек се опитват да прехвърлят върху ВМРО-ДПМНЕ, само за да избягат от отговорността, но това  няма да успее. Това няма да направи по-малко неуспешен Зоран Заев, нито правителството му“, казва Мицковски.  Юлиян Марков", "date": "2018.07.07", "title": "Фокус (Македония): Християн Мицковски иска да бъде премиер на Македония"}
{"url": "http://www.focus-news.net/news/2018/07/07/2542942/harvatiya-izravni-za-11-sreshtu-rusiya-v-sochi.html", "text": "На Олимпийския стадион „Фишт“ Хърватия изравни за 1:1 срещу Русия в последния четвъртфинал, който се играе в Сочи. Голът за хърватите отбеляза Андрей Крамарич в 39-ата минута. Преди него Денис Черишев откри за домакините в 31-ата минута. \r\nТози мач ще определи последният полуфанилист, който на 11 юли на стадион „Лужники“ в Москва ще играе срещу Англия. Другите двама полуфиналисти са Франция и Белгия", "date": "2018.07.07", "title": "Хърватия изравни за 1:1 срещу Русия в Сочи"}
{"url": "http://www.focus-news.net/news/2018/07/07/2542946/varna-do-11-yuli-prodalzhava-zapisvaneto-za-letniya-plener-za-detsa-v-duhovno-prosveten-tsentar-sv-arhangel-mihail-v-grada.html", "text": "До 11 юли продължава записването за летния пленер за деца „Колко са чудни делата Ти, Господи”, който ще се проведе от 16 до 20 юли в Духовно-просветен център „Св. Архангел Михаил” във Варна. Това съобщиха за  Радио „Фокус“ – Варна  от Духовно-просветен център „Св. Архангел Михаил”. В пленера могат да се включат деца на възраст 7-18 години с изявен интерес към изобразителното изкуство и към тематиката.  Няма такса за участие, материалите също са безплатни, уточниха от центъра. Творческият процес ще се случва до обяд под професионалния поглед на Радко Мурзов, като ще се рисува в красивия двор на храм „Св. Архангел Михаил”, където някога се е помещавало и първото българско училище във Варна. Тази година дворът е обновен с експозицията „Проглас към Евангелието”. Картините на младите художници ще бъдат подредени в залата на центъра. По традиция изложбата се открива на 27 юли – Ден на Св. Седмочисленици и Освобождението на Варна. \r\nДетският пленер се осъществява по проект към Дирекция „Образование и младежки дейности” по Споразумението за сътрудничество между Варненска и Великопреславска митрополия и Община Врана. \r\nМарияна ВАЛЕНТИНОВА", "date": "2018.07.07", "title": "Варна: До 11 юли продължава записването за летния пленер за деца в Духовно-просветен център „Св. Архангел Михаил” в града"}
{"url": "http://www.focus-news.net/news/2018/07/07/2542944/pazardzhik-zapochna-remontat-na-hram-sveti-yoan-predtecha-v-karabunar.html", "text": "Започна ремонтът на Храм „Свети Йоан Предтеча“ в Карабунар ,който тази година ще отбележи своя 200 годишен юбилей, каза за  Радио „Фокус“-Пазарджик  Иван Каменарски, кмет на селото. Той уточни, че ремонтът ще обхване само външната изолация и  ще се подмажат стените. „Стенописите са  в добро състояние и на този етап не е нужна реставрация. Подобренията ще се извършат с европейски средства и ефективността на ремонта ще в най-кратки срокове така, че да можем да посрещнем 200 годишнината на храма спокойно. Покривът е  обновен изцяло с нови керемиди преди години с дарение от жител на селото. Храмът е Изграден е през 1818 година и интересното за него е, че е единственият архитектурен паметник на културата с национално значение на територията на община Септември. Той добави, че любопитно за храма е че е изписан от Захари Попрадойков, който е изографисал своят образ, което е нехарактерно за стенопис в храм.  „Когато са полагани  основите мъжете са копали, а жените с престилка са изнасяли пръста ,за да може да бъде вкопана в земята както всички църкви строени в този период да не са високи постройките“, каза Каменарски и допълни, че красотата и духа на църквата в Карабунар може да се усети само, когато се посети мястото, в което все още е запазена старата  българска култура.", "date": "2018.07.07", "title": "Пазарджик: Започна ремонтът на Храм „Свети Йоан Предтеча“ в Карабунар"}
{"url": "http://www.focus-news.net/news/2018/07/07/2542943/makfaks-izvanredno-polozhenie-e-obyaveno-zaradi-obilnite-valezhi-v-nyakoi-chasti-na-sarbiya.html", "text": "Извънредно положение е обявено заради обилните валежи в някои части на Сърбия, предава  Макфакс \r\nСилните дъждове в Младеновац, Лиг и Аранджеловац наводниха улиците и няколко сгради. RTS съобщи, че е обявено извънредно положение в Лиг и Аранджеловац. \r\nБурята е засегнала най-сериозно центъра на Аранджеловац, където река Кубуршница е излязла от коритото си и е наводнила жилищни и търговски сгради. \r\nИ в района на Чачак има наводнени къщи в четири населени места. Там река Лозничка е излязла от коритото си и е наводнила пътя.  Юлиян Марков", "date": "2018.07.07", "title": "Макфакс: Извънредно положение е обявено заради обилните валежи в някои части на Сърбия"}
{"url": "http://www.focus-news.net/news/2018/07/07/2542947/afp-libiya-i-italiya-se-sporazumyaha-da-podnovyat-dogovora-za-priyatelstvo-po-mezhdu-im-za-da-ovladeyat-migratsionniya-potok.html", "text": "Италия и Либия в събота се съгласиха да подновят  Договора  за приятелство, подписан преди десетилетие, който позволява мигрантите да бъдат връщани  на либийска територия, предава  AFP . \r\n\"Ние се съгласихме да активираме  отново италианско-либийския договор за приятелство от 2008 година\", каза външният министър на Либия Мохамад Сиала на съвместна пресконференция в Триполи с италианския си колега Ензо Моаверо Миланези. \r\nМиланези приветства споразумението, постигнато по време на първото си посещение в Триполи, като \"значимо и обещаващо\". \r\nПървоначалният договор бе подписан от бившия либийски диктатор Муамар Кадафи и тогавашния италиански премиер Силвио Берлускони, като те искаха да обърнат страницата на 40-годишни напрегнати отношения между северноафриканската страна и нейния бивш колонизатор. \r\nНо Договорът беше спрян през февруари 2011 година, след началото на въстанието, в което Кадафи бе свален от власт и убит. \r\nПървоначалният договор предвиждаше осигуряването на италианските инвестиции в Либия в размер на 5 милиарда долара (4,2 милиарда евро) като компенсация за колонизацията от Рим в миналото. \r\nВ замяна Либия обещава да работи, за да спре незаконните имигранти, напускащи бреговете й  и да приеме обратно мигрантите върнати от Италия, клауза, отхвърлена  от активисти за правата на човека.  Юлиян Марков", "date": "2018.07.07", "title": "АFP: Либия и Италия се споразумяха да подновят Договора за приятелство по между им, за да овладеят миграционния поток"}
{"url": "http://www.focus-news.net/news/2018/07/07/2542948/makfaks-v-italiya-sa-zaloveni-edin-ton-narkotitsi-ot-albaniya.html", "text": "Италианската полиция днес залови тон наркотици в моторна лодка край туристическото крайбрежие на Санта Мария ди Лука. Стойността на наркотика се оценява на 10 млн. евро, предава  Макфакс . \r\nСпоред албанските медии, които се позовават на източници от италианската полиция, става дума за канабис, превозван в моторна лодка, потеглила от албанския бряг. \r\nНаркотиците са били опаковани в 49 торби, а полицията в акцията арестува трима членове на бандата, намиращи се в лодката -, двама албанци и един италиански гражданин. \r\nТрафикът на наркотици от Албания до Италия по море се наблюдава непрекъснато. Само тази година в района на Пулия в Италия, полицията е задържала 9 моторни лодки и е конфискувала 13 тона наркотици. Повече от 23-ма контрабандисти са били арестувани,  като повечето от тях са албански граждани.  Юлиян Марков", "date": "2018.07.07", "title": "Макфакс: В Италия са заловени  един тон наркотици от Албания"}
{"url": "http://www.focus-news.net/news/2018/07/07/2542681/pregled-na-osnovnite-temi-v-svetovniya-pechat-agentsiya-fokus.html", "text": "Нов доклад на германското разузнаване описва „Кюрдска работническа партия“ (ПКК) и нейните сирийски клонове, „Партията на демократичния съюз“ (PYD) и „Отряди за народна самоотбрана“  (YPG) като „сестрински организации\", отбелязва турският вестник  Hurriyet , като припомня, че ПКК е определена за терористична групировка от Анкара, Вашингтон и Брюксел.  \r\nФедералната служба за защита на Конституцията разкри нови подбробности за дейността на трите организации на територията на Германия в годишен доклад, публикуван на официалната интернет страница на правителството на ФРГ.  \r\nОт документа става ясно, че ПКК и нейните филиали все още са активни в страната с близо 14 500 последователи сред кюрдската имигрантска общност. Организациите разпространяват пропаганда, набират средства и търсят логистична подкрепа в страната, се казва в доклада на германското разузнаване, като се подчертава, че членовете на групировките са особено активни в северната част на Германия.  \r\nПо-рано тази година германските служби предупреди за засилващата се дейност и насилие на ПКК в страната, а също така описа PYD като „сестринска организация\" на ПКК. \r\nПКК е забранена в Германия от 1993 г. насам, но германското правителство все още не е предприело никакви правни действия за забрана на PYD. Турция отдавна изразява недоволството си от Берлин, твърдейки, че германските власти не предприемат сериозни мерки срещу терористичната групировка и толерират пропагандната си дейност. \r\n***  „Вече няма ядрена заплаха от Северна Корея\". Това заяви държавният глава на САЩ Доналд Тръмп на 13 юни, ден след историческата му среща на високо равнище в Сингапур с лидера на Пхенян Ким Чен-ун. „Северна Корея усъвършенства своя център за ядрени изследвания с бързи темпове, сочи анализ на нови сателитни изображения\", написа авторитетното издание  The Wall Street Journal  на 27 юни. \r\nАко за втората си значителна среща на върха Тръмп не се подготви подобаващо, преговорите му с руския президент Владимир Путин в Хелзинки на 16 юли може да имат катастрофални последствия, коментират в редакцията на американското издание  The Washington Post .  \r\nИзвестният експерт по Северна Корея Никълъс Еберщат от Американския институт по предприемачество написа в статия за National Review, озаглавена „Ким победи в Сингапур“, че срещата в Сингапур е била „световна серия от непринудени грешки“. В резултат Северна Корея „се оттегли със съвместно комюнике, което се чете почти така, сякаш е било изготвено от Министерството на външните работи в Пхенян“.  \r\nКим Чен-ун, пише Еберщат, е „шефът на държавния престъпен картел, който анкетна комисия на ООН иска да обвини в престъпления срещу човечеството\". Но Тръмп го похвали като „талантлив мъж“ с „много специален облик“, който „обича своята страна“ с „голяма пламенност“. \r\nСеверна Корея, казва Еберщат, се ангажира с това, което нарича „расов социализъм\", което мотивира „основната и свещена мисия\" на Ким Чен-ун, т.е. безусловно обединение на Корейския полуостров. Това предполага унищожаване на южнокорейската държава, което изисква политиката, която Ким обяви за последния Нова година – „масово производство на ядрени бойни глави и ракети, и ускоряване на тяхното разполагане\". \r\nЕберщат продължава:„Такава програма не би била необходима за легитимиране на режима или за международно изнудване на военните, или дори за осигуряване на оцеляването на режима: всички тези цели със сигурност биха били удовлетворени от ограничената ядрена сила. Защо тогава севернокорейците заплашват САЩ?\". Тя е гарант за сигурността на Южна Корея и ако Вашингтон бъде принуден за миг да измести погледа си от нея, съюзът между САЩ и Южна Корея ще приключи, както и американското присъствие за сигурност там. Оттук илюзионната природа на вярата на Тръмп: Една еднодневна среща беше достатъчна, за да накара севернокорейският режим да се откаже от своите цели.  \r\nВ допълнение към легитимността, предоставена на Пхенян по време на срещата на върха, която очевидно Тръмп се постара да бъде пищна, официалните записи от разговорите в Сингапур не разкриват интерес от страна на САЩ към нарушенията в областта на човешките права, извършвани от Пхенян  („несравними в съвременния свят\" – затова повдигат съмнения относно пламенността, с която севернокорейците оценяват любовта на върховния лидер към тях). В замяна на обещанието на Тръмп да спре военните учения в региона, Ким Чен-ун не даде нищо - никакъв опис на своите ядрени оръжия и балистични ракети, не даде нищо повече от отдавнашните ангажименти на Северна Корея за денуклерацията на Корейския полуостров. Целта обаче не бе дефинирана прозрачно, а Пхенян не е категорично обвързан с нищо. Това, което бе казано на Нова година, сега не бе отречено.  \r\nСингапур, смята Еберщат, е най-големият дипломатически преврат за Северна Корея от 1950 г. насам и крайъгълен камък за „пътя на КНДР към утвърждането й като постоянна ядрена сила\". И санкциите, които не бяха вдигнати като част от стратегията на Тръмп за „максимален натиск\" срещу Пхенян, трудно биха оправдали сега думите му, че „вече няма ядрена заплаха от Северна Корея“.  \r\nНай-опасният момент от президентството на Тръмп ще настъпи, когато той – постоянно терзаещ се от неувереност и страх, разбере колко слаб, несериозен и незрял ще изглежда в очите на онези, които оценяват последиците от срещи като тази в Сингапур. Опасността е в това, че той би излязъл от кожата си заради накърненото си самолюбие. Но сега предстои Тръмп да се срещне с хладнокръвният, трезвомислещ негов руски колега, който продължава на разкъсва и унищожава бавно една от най-големите държави в Европа – Украйна. Навярно той предвкусва как се засилва натиска върху Литва, Латвия и Естония. И трите малки страни са членове на НАТО, която за първи път в своето 69-годишно съществуване си има работа с президент, който не разбира какво е значението на Алианса. В такъв момент железният човек в Москва, който може да улавя слабостите, се наслаждава на това, което показа срещата на върха в Сингапур.  \r\n***  Държавният глава на САЩ Доналд Тръмп започна търговска война с Китай, най-важния търговски партньор на страната – и в Пекин отговориха с ответен удар, пише американският вестник  USA Today . \r\nКитайското правителство заяви в петък, че „незабавно\" ще отговори на увеличаването на тарифите за внос в САЩ. От Министерството на външните работи в Пекин обявиха, че въвеждат реципрочни мерки, които влизат в сила веднага. Други подробности не бяха разкрити.  \r\nПекин преди това загатнал, че Китай ще предприеме „необходима контраатака\", която ще засегне американския внос на соя и автомобили в страната. Митата на САЩ са насочени главно към индустриалните китайски стоки и някои електронни компоненти. Дългият списък със стоки от азиатската страна, купувани от американците - като телевизори, принтери и перални машини, бе преразгледан през юни, припомнят от редакцията.  \r\nТръмп не е доволен от големия търговски дефицит на САЩ с Китай и настоява, че Пекин е използвал несправедливи тактики, като е изисквал от американските компании да предадат технология в замяна на достъп до китайския пазар. Пекин отхвърли категорично обвиненията.  \r\nНо много анализатори и икономисти все пак вярват, че новите тарифи на САЩ са контрапродуктивни и ще навредят главно на един конкретен сегмент от обществото: потребителите. \r\n„Решението за налагане на тарифи върху китайски стоки ще навреди на американските потребители и бизнеса, без да се обръща внимание на дискриминационните и системни китайски търговски практики и политики\", коментира Джош Калмър, изпълнителен вицепрезидент в Съвета на за информационни технологии. \r\n„Тревожно е, че администрацията на Тръмп продължава да предполага, че налагането на тарифи ще убеди Китай да разреши сложни търговски проблеми и ще бъде безотговорно да омаловажи влиянието им върху американските работници и фирми\", допълва експертът. \r\nМаартен-Ян Баккум, стратег в  Investment Partners, предупреди, че „протекционистките мерки от една страна могат потенциално да излязат извън контрол, което води до повече ответни мерки от страна на повече страни, от страна на китайския (нововъзникващ пазар)“. \r\nПрез 2017 г. САЩ имат рекорден търговски дефицит с Китай в размер на 375 млрд. долара според данните на Bloomberg. Пекин е най-големият търговски партньор на Вашингтон, следван от Канада и Мексико. 28-членният политически блок на Европейския съюз е най-големият търговски партньор на САЩ, представляващ повече от 1,1 трлн. долара стоки и услуги през 2016 г., според официални данни от съответните компетентни органи.  \r\nТръмп вече усложни отношенията със съюзниците по отношение на търговията чрез увеличаване на вносните мита върху стоманата, алуминия и автомобилите от Европа, Канада, Мексико и Япония. \r\nВ китайския „Държавен вестник“ администрацията на Тръмп бе обвинена в действия в стил „банда глупаци“, и бе предупредена, че Белият дом рискува да навреди на световната икономика, ако не преосмисли действията си. „Не трябва да има съмнения относно решимостта на Пекин\", написа вестникът. \r\nКитайското министерство на търговията алармира, че Тръмп е започнал „най-голямата търговска война в историята\". \r\nБелият дом все още не е коментирал мерките на Китай, въпреки че Уилиам Зарит, председател на Американската търговска камара в Китай, призова в изявление и на двете страни да договорят споразумение. „В търговската война няма победители\", категоричен бе Зарит. \r\n*** Ескалацията на „тарифната война“ между Съединените щати и Китай е \"тревожна\" и \"очевидно вредна\" за световната икономика, заяви в петък комисарят по търговията на Европейския съюз Сесилия Малмстрьом, пише китайското англоезично издание  China Daily . \r\n\"Тревогата от развитието на ситуацията с ескалация на тарифите между САЩ и Китай е очевидно вредна за световната икономика. Търговските войни са лоши и не е лесно да се спечелят\", заяви еврокомисарят по търговията на ЕС чрез социалната мрежа „Туитър“ . \r\nДумите на Малмстрьом очевидно се позовават на съобщение, публикувано от американския президент Доналд Тръмп на 2 март, в което той каза, че \"търговските войни са добри и лесни за спечелване\". \r\nС 25-процентните допълнителни мита за китайски продукти на стойност 34 милиарда долара, които влязоха в сила в петък, Съединените щати предизвикаха най-голямата търговска война в икономическата история, каза китайското министерство на търговията. \r\n***  Търговската война между Китай и САЩ започна на 6 юли. Китай обяви, че контрамерките срещу тарифите на САЩ влизат в сила незабавно. Министерството на търговията подчерта в изявление, че Китай неотклонно ще разшири процеса за отварянето си за търговия със света, ще защити предприемачеството и правата на интелектуална собственост, и ще създаде стабилна бизнес среда за чуждестранните компании в страната, подчертават в редакцията на китайското правителствено издание за външна политика  Global Times . \r\nКитайското общество е възмутено от обявената от САЩ търговска война, а мнозинството подкрепя твърдата позиция на правителството в Пекин. Официалното съобщение, с което се разпорежда по-нататъшната реформа и отварянето към международната политика, показва колко спокойна и твърда е страната, твърдят от редакцията. \r\nПървоначалните милиарди, които всяка една от страните цели да си върне чрез търговската война, може да не са голяма сума нито за американската, нито за китайската икономика. Но те имат символично значение. Тази сума ще засегне и двете общества и най-вече начинът, по който те гледат на двустранните отношения. Или с други думи – случващото се ще остави отпечатък върху стратегическото доверие между Пекин и Вашингтон.  \r\nТърговската война може да ескалира и икономическото напрежение може да се разпространи и в други области. Китай преживя 40 години на сравнително гладък преход към отваряне. Търговската война със САЩ ще накара мнозина да почувстват, че външната среда за страната се е променила и на хоризонта излизат натиск и рискове, които гражданите на Китай не са виждали от дълго време. \r\nНатискът отвън ще принуди китайците да преразгледат не само външната, но и вътрешната си политика. От редакцията изразяват надежди, че събитията ще тласнат страната към по-нататъшно отваряне към света, а не към завой в посока по-консервативна политика.  \r\nТърговската война между Китай и САЩ не се води само между двете страни. Тя също така показва две посоки на развитие. САЩ са олицетворение на едностранчивост, протекционизъм и икономически национализъм, докато Китай – на многостранността и свободната търговия. Китай се намира на правилния път в историята, а САЩ се движат в противоположна посока.  Ето защо Пекин трябва да продължи с реформите и отварянето към света, независимо от търговската война със САЩ, уверени са в редакцията.", "date": "2018.07.07", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/07/2542680/predstoyashti-sabitiya-v-stranata-za-7-yuli-agentsiya-fokus.html", "text": "*** \r\nОт 10.00 часа в НДК ще бъде официално открита Седмата среща на ръководителите на правителствата на страните от Централна и Източна Европа и Китай – „16+1“.  \r\n*** \r\nОт 10.00 часа в зала №3 „инж. Стоимен Сарафов“ на Федерацията на научно-техническите съюзи Федерация „Просвета“ към Градския съвет на БСП – София организира кръгла маса на тема „Проблеми на средното образование в България“.  \r\n*** \r\nОт 10.30 часа Интер Експо център ще се проведе 23-та извънредна отчетно-изборна конференция на Съюза на демократичните сили.  \r\n*** \r\nОт 10.30 часа заместник-кметът на София Евгени Крусев по направление транспорт и транспортни комуникации ще представи началото на работите по ремонта на бул. „Христофор Колумб“. \r\n*** \r\nОт 11.00 часа при Лятна естрада в Борисовата градина ще бъде представено детско шоу в три части  - „Микрофонът в ваш“.  На същото място от 19.00 часа ще се проведе концерт на Софийски духов оркестър.  \r\n*** \r\nОт 15.00 до 19.00 часа в парк „Заимов“, „Екоравновесие“ организира събитие по осиновителската си кампания под мотото „Осиновявай, не купувай“.  \r\n*** Благоевград.  \r\nОт 13.00 часа пред сградата на Община Благоевград ще се проведе протест „Спаси Скаптопара“.  \r\n*** \r\nОт 17.30 часа в зала „Пейо Яворов“ ще се състои благотворителен фолклорен концерт под надслов „Заедно по пътя на мечтите“. \r\n*** \r\nОт 10.00 часа пред Пантеона в Бургас ще бъде открит 11-ото издание на Ретропарада. \r\n*** \r\nОт 18.30 часа ще се проведе деветото издание на Празника на хляба в село Оризаре. \r\n*** \r\nОт 19.00 часа  на Пристанище „Бургас\" в близост до Морската гара ще се проведе откриването на Музикалния фестивал Burgas Jam. \r\n*** \r\nОт 21.00 часа на сцената на остров Света Анастасия ще се проведе концерт на група „Indigo Kids“. \r\n*** \r\nОт 16.30 часа в зала „Варна“, Община Варна, на посещение ще бъде делегация от китайския град Нинбо, водена от  Сю Янан, зам.-кмет на побратимения с Варна град. \r\n***  \r\nОт 10.00 часа на сцената „Арт Лято“ до ХГ „Борис Денев“ ще се проведе „Детско фото лято“ с Марина Чамуркова.  \r\n***  \r\nОт 10.30 часа на паметника на ген.Гурко, парк „Марно поле“ ще бъдат положени цветя по повод 141 години от Освобождението на Търново от турско робство.  \r\n***  \r\nОт 10.50 часа пред Военния клуб ще бъдат положени цветя пред паметната плоча на загиналите за свободата, на България по повод 141 години от Освобождението на Търново от турско робство.  \r\n***  \r\nОт 11.00 часа на Паметник „Майка България“ ще има празнично слово на кмета инж. Даниел Панов и ще се проведе военен ритуал за полагане на венци и цветя по повод 141 години от Освобождението на Търново от турско робство.  \r\n***  \r\nОт 14.00 часа от Музей „Възраждане и Учредително събрание“ ще тръгне безплатна пешеходна обиколка с беседа по случай 141 години от Освобождението на Търново.  \r\n***  \r\nОт 19.00 часа Летния театър ще се състои празничен концерт „7 юли“ по повод празника и за 10-годишнината от създаването на Читалище „Седми юли“. Участват Фолклорна формация „Трапезица“, Йордан Марков, Вокално студио „Таланти“, Илиян Йорданов, Никола Чочев.  \r\n***  \r\nОт 21.00 часа на крепостта Царевец ще бъде открит III Сезон на българските оперни театри „Сцена на вековете“ с балетната постановка „Ромео и Жулиета“, изпълнена от Балет „Арабеск.“. \r\n***  \r\nОт 23.30 часа от Площад „Цар Асен I” жителите и гостите на града ще имат възможност да наблюдават Аудиовизуален спектакъл „Царевград Търнов – звук и светлина“.  \r\n***  \r\nОт 10.00 часа на централния площад в селото ще се проведе   празник на хляба под надслов „Никой не е по-голям от хляба“.            \r\n*** \r\nОт 10.30 часа на сцената при Художествена галерия „Н. Петров\" заместник-кметът на Община Видин Венци Пасков ще приветства участниците в Х-ия събор за автентичен фолклор „Дунавски ритми\". В 18.00 часа Пасков ще присъства на празника на село Гомотарци - Петровден и на тържеството във връзка с 90-годишнината на местното читалище „Просвета - 1928 г.\" \r\n*** \r\nОт 10.30 часа в Народно читалище „Светлина 1910” ще се проведе Празник на баницата.  \r\n*** \r\nОт 10.00 часа в парк „Христо Проданов“ ще се проведе XXVII Народен събор, посветен на 181 г. от рождението на Васил Левски.  \r\n*** \r\nВицепрезидентът Илияна Йотова ще бъде гост на празника на Ракитово. В 20.00 часа на централния площад вицепрезидентът ще приветства жителите и гостите на града. \r\n*** \r\nОт 10.00 часа на пл. „Сава Младенов“ ще се състои 6-ото поредно издание на „Трабант фест“.  \r\n*** \r\nВ 16.00 часа на площад „Свобода“ в Твърдица ще се състои церемониалното преминаване на участниците в 14-то рали „Твърдица 2018″. В 17.40 часа е стартът на първи скоростен етап „Предела“ /23.55 км./ и „Боров Дол“ /7км./.   \r\n*** \r\nОт 10.30 часа пред хотел „Снежанка“ ще бъдат отбелязани 15 години от създаването на Дирекция „Съдебна охрана“. На събитието ще присъства заместник-министърът на правосъдието Николай Проданов.  \r\n*** \r\nОт 10.00 часа кметът на Община Перник Вяра Церовска ще открие XII-ия Републикански многожанров фестивал на хора с увреждания в кв. „Църква“. В откриването на фестивала участие ще вземе и омбудсманът Мая Манолова. По-късно от 11.15 часа ще бъде открито ХІ–то издание на Регионалния  фолклорен събор „Витошки напеви“ в село Кладница. \r\n*** \r\nОт 09.00 часа в храм „Св. вмчца Неделя”  в кв. „Райково“ Негово Високопреосвещенство Пловдивският митрополит Николай ще възглави  празничната  архиерейска св. Литургия. \r\n*** \r\nВ 21.00 часа ще се проведе безплатна прожекция на аудио-визуалния спектакъл „Момчил – митове и легенди“ на Момчилова крепост при с. Градът. \r\n*** \r\nОт 10.00 часа в НИАР „Плиска“ официално ще бъде открит фолклорен фестивал „Черга“-Плиска 2018.", "date": "2018.07.07", "title": "Предстоящи събития в страната за 7 юли (Агенция „Фокус“)"}
{"url": "http://www.focus-news.net/news/2018/07/07/2542682/samoletat-za-yuzhna-amerka-izletya-samo-evropeyski-otbori-na-polufinalite-v-rusiya.html", "text": "Франция и Белгия ще играят на полуфинал на 10 юли в Санкт Петербург. Последните два южноамерикански отбора отпаднаха след като Франция отстрани Уругвай с 2:0, а Белгия надигра Бразилия с 2:1. \r\nЗа другия полуфинал в събота ще играят отборите на Швеция срещу Англия от 17:00 часа в Самара и Русия срещу Хърватия от 21:00 часа в Сочи.", "date": "2018.07.07", "title": "Самолетът за Южна Амерка излетя - само европейски отбори на полуфиналите в Русия"}
{"url": "http://www.focus-news.net/news/2018/07/07/2542684/fokus-makedoniya-zamestnik-pomoshtnik-darzhavniyat-sekretar-na-sasht-piyt-maroko-e-na-poseshtenie-v-stranite-ot-zapadnite-balkani.html", "text": "Американският заместник-помощник държавен секретар и ръководител на Бюрото за операции за конфликти и стабилизиране, Пийт Мароко, до 18 юли ще направи обиколка в страните от Западните Балкани, съобщи Държавният департамент, цитиран от македонското електронно издание  Фокус . \r\nВ съобщението се посочва, че Мароко ще посети Македония, Босна и Херцеговина, Косово и Сърбия. Целта на балканската обиколка на Мароко е да се покаже, че продължаващият ангажимент към Западните Балкани е основен приоритет на Бюрото, ръководено от него. \r\nПредвидено е Мароко да обсъди със своите домакини регионалните  инициативи за борба с екстремизма и насърчаване засилването на диалога между религиите в региона на Западните Балкани. \r\nВ изявление на Държавния департамент се добавя, че Мароко ще заяви дипломатическата подкрепа на перспективите за членство на страните от Западните Балкани в Европейския съюз.  Юлиян Марков", "date": "2018.07.07", "title": "Фокус (Македония): Заместник-помощник държавният секретар на САЩ Пийт Мароко е на посещение  в страните от Западните Балкани"}
{"url": "http://www.focus-news.net/news/2018/07/07/2542949/reuters-iran-moli-es-za-sadeystvie-sled-kato-koraben-transporten-gigant-se-otteglya-ot-stranata.html", "text": "Иран моли ЕС за съдействие, след като корабен транспортен гигант се оттегля от страната под заплахата от американски санкции, предава  Reuters . \r\nЕдин от най-големите превозвачи на товари в света съобщи в събота, че се изтегля от Иран, за да не стане жертва на американските санкции, а президентът Хасан Роухани поиска от европейските държави да направят повече, за да компенсират мерките на САЩ. \r\nСъобщението на френската CMA CGM, че се оттегля от Иран, е удар срещу усилията на Техеран да убеди европейските страни да запазят своите компании в Иран въпреки заплахата от нови американски санкции. \r\nИран заяви, че се нуждае от повече помощ от Европа, за да запази в сила споразумението  за ограничаване на ядрената си програма. Президентът на САЩ Доналд Тръмп се отказа от споразумението през май и обяви нови санкции за Техеран. Вашингтон е наредил на всички страни да спрат да купуват ирански петрол до ноември, а чуждестранните фирми да спрат да правят бизнес там или ще попаднат в черните списъци на САЩ. \r\nЕвропейските сили, които все още подкрепят ядрената сделка, заявяват, че ще направят повече, за да насърчат бизнеса си да остане ангажиран с Иран. Но перспективата да бъдат ударени от санкциите на  Съединените щати изглежда достатъчна, за да убеди европейските компании да се отдръпнат от Иран. \r\nМинистрите на външните работи на петте оставащи страни, подписали ядрената сделка - Великобритания, Франция, Германия, Китай и Русия, предложиха на Иран пакет от икономически мерки в петък, но Техеран заяви, че те не са достатъчни.  Юлиян Марков", "date": "2018.07.07", "title": "Reuters: Иран моли ЕС за съдействие, след като корабен транспортен гигант се оттегля от страната"}
{"url": "http://www.focus-news.net/news/2018/07/07/2542685/sport-shveytsarskata-futbolna-federatsiya-obmislya-da-ne-vika-v-natsionalniya-otbor-igrachi-s-dvoyno-grazhdanstvo.html", "text": "Швейцарската футболна федерация обмисля да не вика в националния отбор играчи с двойно гражданство. Повод за дискусията е станало скандалното демонстриране на албански символи по време на мача от Световното първенство по футбол между отборите на Швейцария и Сърбия. Тогава футболистите Гранит Джака и Джердан Шакири, които са с двойно гражданство, направиха знак с ръце, имитиращ албанския двуглав орел, срещу който възразиха от Сръбската футболна федерация и играчите бяха глобени от ФИФА. \r\nГенералният секретар на Швейцарската футболна федерация Алекс Мишер смята, че играчи с двойно гражданство не трябва да играят за националните отбори на страната, освен ако не с е откажат от чуждото гражданство.", "date": "2018.07.07", "title": "Спорт: Швейцарската футболна федерация обмисля да не вика в националния отбор играчи с двойно гражданство"}
{"url": "http://www.focus-news.net/news/2018/07/07/2542686/a1-on-makedoniya-prez-izminalite-dva-dni-v-albaniya-sa-registrirani-516-zemetreseniya.html", "text": "През изминалите два дни  в Албания са регистрирани 516 земетресения, съобщава македонското електронно издание  A1 On . \r\nСлед регистрираното в сряда в 11:02 часа земетресение с магнитуд 5.2 по скалата на Рихтер в района на пристанищния град Дуръс (Драч), са усетени 516 по-слаби земетресения с различна степен на интензивност, по-силните са от 3,7 и от 4,3 по Рихтер. Трусовете са усетени и в съседните на Албания държави.   Юлиян Марков", "date": "2018.07.07", "title": "А1 On (Македония): През изминалите два дни  в Албания са регистрирани 516 земетресения"}
{"url": "http://www.focus-news.net/news/2018/07/07/2542683/afp-tereza-mey-poluchi-podkrepata-na-kabineta-si-za-sazdavane-na-zona-za-svobodna-targoviya-s-es-sled-brekzit.html", "text": "Тереза Мей получи подкрепата на кабинета си за създаване на зона за свободна търговия с ЕС след Брекзит, предава  AFP . \r\nБританският премиер Тереза Мей спечели подкрепата на кабинета си за споразумение за \"зона за свободна търговия Великобритания-ЕС\" след Брекзит, за да деблокира преговорите с Европейския съюз на фона на предупрежденията, че времето изтича, за да се сключи сделка. \r\nПредложението ще създаде \"обща книга за правилата за търговия с  индустриалните стоки и селскостопанските продукти\", се казва в изявление на кабинета след заседание на британското правителство в извънградската вила на премиера. \r\nТереза Мей също така  добави, че министрите са се споразумели за \"нов бизнес модел, който ще поддържа високи стандарти, но ще позволи на Великобритания да сключи нови търговски сделки с други страни\", след като напусне Европейския съюз през март догодина.  Юлиян Марков", "date": "2018.07.07", "title": "AFP:  Тереза Мей получи подкрепата на кабинета си за създаване на зона за свободна търговия с ЕС след Брекзит"}
{"url": "http://www.focus-news.net/news/2018/07/07/2542688/afp-frenski-politsay-e-obvinen-za-ubiystvoto-na-mladezh-v-nant-koeto-predizvika-tridnevni-buntove-v-grada.html", "text": "Френски полицай е обвинен за убийството на младеж в Нант, което предизвика тридневни бунтове в града, предава  AFP . \r\nОфицерът, който е прострелял смъртоносно чернокожия младеж, първоначално твърдял, че е действал в самозащита, докато се опитвал да арестува 22-годишния мъж във вторник, но по-късно, когато е бил разпитван под стража е признал, че е произвел случаен изстрел. \r\n\"Той признава, че е направил изявление, което не е в съответствие с истината\", заяви адвокатът му пред  агенцията. \r\nПолицаят, освободен  условно, казал на следователите от полицейския орган за надзор, че \"това е случаен изстрел\", в резултат на който е убит човекът, идентифициран като Абубакар. Убитият е бил под наблюдение за предполагаем трафик на наркотици.  Юлиян Марков", "date": "2018.07.07", "title": "AFP: Френски полицай е обвинен за убийството на младеж в Нант, което предизвика тридневни бунтове в града"}
{"url": "http://www.focus-news.net/news/2018/07/07/2542689/sport-bivshiyat-vratar-na-yuventus-i-natsionalniya-otbor-dzhan-luidzhi-bufon-preminava-ofitsialno-v-pari-sen-zhermen.html", "text": "Бившият вратар на Ювентус и италианския национален отбор Джан-Луиджи Буфон преминава официално в Пари-Сен Жермен \r\nБуфон, който е на 40 години, сподели по този повод: \r\n„С голямо удоволствие се присъединявам към Пари Сен Жермен. За пръв път в моята кариера напускам моята страна и ставам част от един голям и амбициозен проект. Благодаря на президента и на клуба за доверието, което ми оказаха“.", "date": "2018.07.07", "title": "Спорт: Бившият вратар на Ювентус и националния отбор Джан-Луиджи Буфон преминава официално в Пари-Сен Жермен"}
{"url": "http://www.focus-news.net/news/2018/07/07/2542691/predsedatelyat-na-darzhavniya-savet-na-kitay-li-katsyan-provede-razgovori-s-premiera-boyko-borisov-i-prezidenta-rumen-radev-predi-sreshtata-161-obzor.html", "text": "Председателят на Държавния съвет на Китай Ли Къцян проведе разговори с премиера Бойко Борисов и президента Румен Радев преди срещата „16+1“. Те обсъдиха развитието на двустранните отношения, възможностите за допълнително активизиране на търговско-икономическото сътрудничество и други теми, важни за Китай, България и Европейския съюз. Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Министър-председателят на България Бойко Борисов  посочи, че посланието на срещата „16+1“ е неразделна Европа и тя не е насочена срещу останалите държави, каквито коментари са се появили. „Срещите целят да вдигнат БВП и доходите на хората в изоставащите райони. Така че искам това послание да прозвучи много ясно от София към всички мои колеги в Европа“, обясни Борисов. Китайският премиер коментира, че „16+1“ не е политическа платформа и посочи, че Китай подкрепя обединена и просперираща Европа със силно евро и не иска да я разделя. „Не искаме да влизаме в търговска война с никоя държава, но винаги сме готови да предприемем мерки, за да защитим интереса си“, заяви той. \r\nДвамата премиери обясниха, че по време на разговорите им е станало дума и за развиване на двустранни отношения в сектора на енергетиката. „Премиерът на Китай лично се ангажира, че ще ни помогне да изведем проекта „Белене“ до успешен край“, заяви Борисов. От своя страна, Къцян посочи, че Китай е напълно готова да си сътрудничи с България за ядрена енергетика. „Можем да използваме съществуващото ядрено оборудване в България и да го превърнем в оборудване за мирно използване на ядрена енергия“, каза още той. \r\nПо време на втория ден от посещението си в София Ли Къцян и неговата съпруга посетиха църквата „Света София“ и разгледаха колекцията от най-старото обработено злато – от преди 7 хил. години. Ли Къцян посочи, че то го е впечатлило най-вече със своята изящност и че трябва да бъде показано на китайската аудитория. „Ще наема китайския премиер за рекламен агент на България в Китай, тъй като е много впечатлен от нашето културно-историческо наследство“, каза Борисов. \r\nНа срещата на премиерите и техните делегации присъства и съпругата на алпиниста Боян Петров, който изчезна в района на връх Шиша Пангма. В благодарност за това, че в издирването му изключително голяма помощ оказаха китайски спасители и техника, Радослава Ненова подари на премиера на Китай знаме, на което пише, че сърцето й завинаги ще остане в Хималаите. Къцян изказа своите съболезнования и посочи, че знамето ще бъде изложено и пазено в музей в Тибетския автономен регион. \r\nКитайският премиер Ли Къцян се срещна и с  президента Румен Радев . Двамата се обединиха около идеята в София да се създаде Център за перспективни изследвания. „Един такъв център може да повиши неимоверно много ефективността на отношенията  ни“, обяви държавния глава и допълни, че центърът може да съдейства за координацията на проектите в икономическата и във всички други сфери в региона. Премиерът Ли Къцян определи идеята за създаването на такъв център като много добра и необходима. Той заяви, че ще я обяви на предстоящата Среща на върха във формата „16+1“. „Визитата ми е първата от 18 години насам. България е първата ми спирка в европейския ми маршрут“, посочи Ли Къцян и припомни, че България е първата страна, признала новата Китайска народна република след вече несъществуващата СССР. Президентът Радев обърна внимание, че Гърция, Румъния и Сърбия се радват на многократно по-голямо китайско инвестиционно присъствие, в сравнение с България. Той подчерта желанието на страната ни да навакса пропуснатото и да установи по-ефективни отношения с Китай. Държавният глава изтъкна, че България очаква ускоряване на процедурите за достъп на наши селскостопански продукти и други стоки до китайския пазар. „Стокообменът между Китай и България е във възход, но е много далече от потенциала, с който разполагаме“, обяви той. Президентът обясни, че България е отворена за повече китайски туристи и коментира, че премиерът на Китай може да съдейства за пряка авиолиния между София и Пекин. Румен Радев благодари на китайското държавно ръководство за помощта  в издирването на алпиниста ни Боян Петров.", "date": "2018.07.07", "title": "Председателят на Държавния съвет на Китай Ли Къцян проведе разговори с премиера Бойко Борисов и президента Румен Радев преди срещата „16+1“ (ОБЗОР)"}
{"url": "http://www.focus-news.net/news/2018/07/07/2542693/deputati-predlagat-poimenen-bilet-i-videonablyudenie-na-stadionite-za-borba-s-futbolnoto-huliganstvo-obzor.html", "text": "С промени в Закона за опазване на обществения ред при провеждането на спортни мероприятия депутатите ще приемат мерки за справяне с футболното хулиганство. Предвижда се те да влязат в сила преди началото на футболния шампионат на 20 юли. Мерките са подкрепени от министерствата на вътрешните работи и на младежта и спорта, както и от всички футболни клубове от А група.  \r\nДепутатът от ПГ на „Обединени патриоти“ Славчо Атанасов посочи, че в изготвянето на законопроекта са участвали всички парламентарни групи, но в последствие БСП и ДПС са се отказали да бъдат вносители. ДПС обаче са изразили позиция, че ще подкрепят промените в пленарна зала. Председателят на ПГ на ГЕРБ Цветан Цветанов призова за политически консенсус в борбата с футболното хулиганство. Той обърна внимание и на диалога с футболните агитки и спортната общественост. \r\nПромените предвиждат началниците на районните полицейски управления да могат да издават постановления, с които да ограничат достъпа до стадионите на лица, които застрашават сигурността и здравето на останалите. До момента такова постановление може да издава само съдът. „България е страната в ЕС с най-малък брой наложени забрани за влизане на спортни мероприятия“, обяви зам.-директорът на СДВР ст. комисар Антон Златанов. Сега действащият закон не предвижда наказание за лица, които носят забранени вещи и имат наложени забрани. В момента полицията може единствено да вземе забранената вещ и да изведе нарушителя извън стадиона. В закона ще се регламентират правомощията на стюардите на стадионите, като УЕФА е поела ангажимента да ги обучи. Депутатите предлагат и да има видеонаблюдение във всеки сектор, както и на входовете и изходите на стадионите. Предлага се и на стадионите да се влиза с поименен билет или с чекиране на лична карта. Така, когато на лице е наложена забрана за достъп до спортни мероприятия, няма да може да си закупи билет. \r\n„Всяка спортна федерация има правото да издаде свой регламент за провеждане на мероприятията и да избере един от двата варианта- с именен билет или с чекиране на лична карта“, обясни зам.-директорът на СДВР. Законът ще въведе и задължение придружителите на стадиона да попълват декларация. Освен промените в сега действащото законодателство, парламентът работи по изцяло нов закона за футболното хулиганство. Очаква се да бъде готов в края на годината и да влезе в сила от 2019 година. \r\nБиляна ИВАНОВА", "date": "2018.07.07", "title": "Депутати предлагат поименен билет и видеонаблюдение на стадионите за борба с футболното хулиганство (ОБЗОР)"}
{"url": "http://www.focus-news.net/news/2018/07/07/2542694/daily-express-prezidentat-na-sasht-predlaga-nulevi-mita-za-velikobritaniya-sled-brekzit.html", "text": "Президентът на САЩ Доналд Тръмп предлага нулеви мита за Великобритания след Брекзит заради специалните отношения между двете страниDaily Express. \r\nДипломатът Робърт Джонсън заяви, че американският президент, който трябва да посети Великобритания следващата седмица, иска \"бърза сделка\" за драстично увеличаване на трансатлантическата търговия между двете страни, след като Великобритания напусне ЕС. \r\n\"Президентът смята, че е време да започнем\", каза той и добави: \"Небето е границата.\" \r\nПредложението, което би могло да намали цените на американския внос за британските потребители и да увеличи създаването на работни места от двете страни на Атлантическия океан, бе приветствано като огромен вот на доверие в бъдещето на Обединеното кралство извън европейския блок. \r\nТова изявление дойде, когато министър-председателят се приближи до споразумение за раздяла с Европейския съюз, като спечели подкрепата на кабинета за плановете си за Брекзит. \r\nРобърт Джонсън показа ентусиазма на Белия дом за ускоряване на преговорите по двустранните търговски отношения в ексклузивно интервю с Daily Express, преди дългоочакваното  първо пътуване във Великобритания от страна на Доналд Тръмп, откакто стана президент. \r\nГоворейки в новия комплекс на посолството на САЩ в южен Лондон, Джонсън потвърди, че \"нулевите тарифи\" за цялата търговия между Великобритания и САЩ, биха могли да бъдат отправната точка за преговори за сключване на сделка след Брекзит между двете съюзнически страни. \r\n\"Мисля, че ще бъде смело и защо не започнем с тази нагласа\", каза той и подчерта, че \"Президентът (Тръмп) ще използва пълната си енергия за бърза сделка.\"  Юлиян Марков", "date": "2018.07.07", "title": "Daily Express: Президентът на САЩ предлага нулеви мита за Великобритания след Брекзит"}
{"url": "http://www.focus-news.net/news/2018/07/07/2542690/the-guardian-tereza-mey-poluchi-odobrenieto-na-kabineta-za-po-mek-brekzit.html", "text": "Британският премиер Тереза Мей получи одобрението на кабинета за „по-мек“ Брекзит след заседанието на правителството в извънградската резиденция на министър-председателя, пише британският вестник   The Guardian . \r\nПремиерът излезе с изявление след критичната следобедна сесия на дългоочакваната среща на кабинета, в която потвърди, че е спечелила одобрението на  кабинета за нови митнически споразумения, слагащи край на  политическата  безизходица по въпроса. \r\nМeй заяви, че кабинетът е \"съгласувал нашата колективна позиция за бъдещето на преговорите ни с ЕС\". Това включваше предложение за \"създаване на зона за свободна търговия между Обединеното кралство и ЕС, която установява правилата за  търговия на промишлени стоки и селскостопански продукти\" след Брекзит. \r\nПривържениците на „твърд\" Брекзит изразиха загриженост от споразумението, докато настояващите за „по-меко“ напускане на ЕС, изразиха облекчение. Андреа Дженкинс, която предпочита \"по-твърдото“ излизане, се оплака, че \"британският бизнес ще продължи да бъде управляван от ЕС\" и каза, че ще се \"моли\", детайлите на решението да не са толкова лоши, колкото тя се страхува. Хайди Алън, по-умерена, заяви, че „ се радва да съобщи, че Тереза Мей е получила съгласието на  кабинета за разумен, мек Брекзит\". \r\nМишел Барние, главният преговарящ на Брекзит от страна на Брюксел, изглежда реагира топло на предложенията, отбелязвайки в социалната мрежа „Туитър“, че „дискусията за  бъдещето ще бъде приветствана. Очаквам с нетърпение да видя предложението на хартия. Ще направим оценка на предложенията, за да видим дали те са работещи и реалистични \". И бизнес средите също изразиха облекчение. \r\nМинистър-председателят ясно заяви, че министрите ще бъдат уволнени, ако не останат в синхрон с по-мекия план за Брекзит. Тя обясни плановете в писмо до депутатите-консерватори и включи ясно предупреждение за дисциплината: \"Докато разработвахме нашата политика за Брекзит, позволих на колегите в кабинета да изразяват своите индивидуални възгледи. Споразумението за подхода към Брекзит отбелязва момента, в който това вече няма да е така, а колективната отговорност вече е напълно възстановена. \" \r\nСлед като ден по-рано изтекоха предложенията на премиера седем министри се събраха в кабинета на външния министър Борис Джонсън да обсъдят своите притеснения от готвения план. На срещата присъстваха  самият Джонсън, както и министрите Майкъл Гоув, Пени Мордант, Дейвид Дейвис, Лиъм Фокс, Естър МакВей и Андреа Лийдсъм, които явно са привърженици на „по-твърд“ Брекзит.  Юлиян Марков", "date": "2018.07.07", "title": "The Guardian: Тереза Мей получи одобрението на кабинета за „по-мек“ Брекзит"}
{"url": "http://www.focus-news.net/news/2018/07/07/2542692/the-independent-leybaristite-mozhe-da-podkrepyat-iskaneto-za-vtori-referendum-za-brekzit.html", "text": "Лейбъристите може да подкрепят искането за втори референдум за Брекзит. Това заяви „министърът в сянка“, отговарящ за Брекзит Киър Стармър, пише британският вестник  The Independent . \r\nСтармър заяви, че неговата партия не е \"изключвала\" публично гласуване на окончателната сделка на правителството с Брюксел. \r\nТой също призна, че напускането на Обединеното кралство на ЕС означава, че \"нещата ще се влошат\" в краткосрочен план. \r\nДжеръми Корбин преди това отхвърляше призивите за втори референдум на кампанията „Гласът на народа“ по споразумението за Брекзит, но по време на частна среща на работната група по труда Киър Стармър е заявил, че остава такава възможност, ако парламентът отхвърли сделката. \r\nНа въпроса какво ще се случи, ако окончателната сделка бъде гласувана, сър Стармър каза: \"Парламентът трябва да решава какво ще се случи по-нататък, трябва да има правомощията да избере вариантите и това може да включва общи избори или референдум.\" \r\nТой добави: \"Ние не призоваваме за това. Ние уважаваме резултата от първия референдум. Но ние не изключваме втори референдум“. \r\nНараства натискът върху ръководството на лейбъристите да подкрепят призивите за втори референдум, като много от членовете на партията, влиятелната кампания \"Моментум\" и редица депутати увеличиха натиска си, за да се даде възможност на обществеността да даде думата на окончателната сделка. \r\nПо-рано през седмицата Обединеният синдикат, най-големият донор на партията, каза, че е \"отворен за възможността за изразяване на народната воля за  всяка сделка (с Брюксел)\".  Юлиян Марков", "date": "2018.07.07", "title": "The Independent: Лейбъристите може да подкрепят искането за втори референдум за Брекзит"}
{"url": "http://www.focus-news.net/news/2018/07/07/2542696/afp-sasht-osazhdat-opitite-na-moskva-da-zaglushava-svobodata-na-pechata.html", "text": "Държавният департамент на САЩ в петък обвини Москва, че се опитва да \"задуши свободата на печата\" по-малко от две седмици преди срещата между президента Доналд Тръмп и руския му колега Владимир Путин, предава  AFP . \r\n\"Руското правителство продължава да задушава свободата на печата и независимостта на медиите\", се казва в изявление на Държавния департамент. \r\nТо посочва като пример \"селективното  прицелване \"  в  Радио \"Свободна Европа\" / Радио „Свобода“ и „Гласът на Америка\" (които получават финансиране от американското правителство), \"съгласно руския закон за медиите  чуждестранни агенти \". \r\nЗаконът беше приет, след като руският държавно контролиран телевизионен канал RT се подаде на натиска  от Вашингтон и се регистрира като чуждестранен агент в САЩ миналата година. \r\nДържавният департамент също призова Москва \"да зачита упражняването на основните свободи, включително свободата на изразяване в Русия\".  Юлиян Марков", "date": "2018.07.07", "title": "AFP: САЩ осъждат опитите на Москва да заглушава свободата на печата"}
{"url": "http://www.focus-news.net/news/2018/07/07/2542695/the-telegraph-iranskoto-yadreno-sporazumenie-e-pod-vapros-sled-kato-evropa-ne-uspya-da-ubedi-iran-che-mozhe-da-kompensira-napuskaneto-na-sasht.html", "text": "Иранското ядрено споразумение е под въпрос, след като Европа не успя да убеди Иран, че може да компенсира финансовите загуби на страната от напускането на САЩ и връщането на американските санкции върху ирански износ на петрол, пише британският вестник  The Telegraph . \r\nПодписалите споразумението се срещнаха за първи път, откакто президентът на САЩ Доналд Тръмп се оттегли през май, за да обсъдят как може да бъде спасено споразумението в случай на повторно налагане на санкциите от страна на САЩ. \r\nСпоразумението от 2015 г. доведе до премахването на санкциите за Ислямска република в замяна на ограничаването на ядрената й програма, проверявана от Международната агенция за атомна енергия (МААЕ). \r\nВашингтон каза на съюзниците си, че трябва да спрат да купуват петрола , произведен от Иран след 4 ноември или ще се сблъскат с тежки финансови последици. \r\nДругите подписали страни - Великобритания, Франция, Германия, Китай и Русия - обещаха да останат в споразумението, но изглеждат безсилни да спрат своите компании да се изтеглят от Иран поради страх от наказанията от страна на САЩ. \r\nСлед решението на САЩ валутата на Иран се понижи и цените се повишиха драстично и  хиляди хора излязоха на  улицата да протестират срещу лошото икономическо състояние на страната. \r\nГерманският външен министър Хайко Маас заяви, че световните сили няма да могат да компенсират напускането на компании от Иран, но предупредиха Техеран, че развалянето на ядрената  сделка от страна на Иран би причинило още повече вреда на вече затруднената икономика. \r\n\"Няма да можем да компенсираме всички последствия от напускането на компании, които се изтеглят от Иран\", каза Хайко Маас. \r\nСтруктурите на стратегията на Европейския съюз са отпускането на заеми от Европейската инвестиционна банка - специална мярка за защита на дружествата от действията на САЩ и от вторични санкции на САЩ , както и предложение на Европейската комисия правителствата на ЕС да правят преки парични преводи на централната банка на Иран, за да избегнат санкциите на САЩ. \r\nХасан Роухани, президентът на Иран, е заявил пред френския президент Еманюел Макрон по телефона преди среща на върха, че пакетът, предложен от ЕС,не отговаря на техните искания. \r\nТехеран вече е предупреди, че е готов да възобнови обогатяването на уран до 20% - над разрешеното в сделката - \"в рамките на дни\", ако споразумението се разпадне. \r\nВсемогъщата  революционни гвардия на страната също така заяви, че може да блокира доставките на петрол през Ормузкия пролив (изхода на Персийския залив) в отговор на американските призиви за забрана на целия ирански износ на петрол. \r\nФедерика Могерини, ръководител на външната политика на ЕС, която председателства срещата на върха, заяви, че участниците са се съгласили да продължат да разговарят, включително за икономически мерки. \r\nЕвропейските дипломати обаче се съмняват дали могат да направят достатъчно, за да задържат Техеран в сделката. \r\n\"Направихме известен напредък, включително и за запазването на някои сурови (петролни) продажби, но е малко вероятно да отговорим на иранските очаквания\", каза висш европейски представител.  Юлиян Марков", "date": "2018.07.07", "title": "The Telegraph: Иранското ядрено споразумение е под въпрос, след като Европа не успя да убеди Иран, че може да компенсира напускането на САЩ"}
{"url": "http://www.focus-news.net/news/2018/07/07/2542687/balgarskoto-predsedatelstvo-nad-1900-provedeni-zasedaniya-i-nad-524-000-chuzhdestranni-turisti-v-stolitsata-obzor.html", "text": "В сградата на Българската търговско-промишлена палата се проведе среща на Евроклуба, в която бяха представени и коментирани резултатите от Българското председателство на Съвета на ЕС. На събитието присъстваха кметът на София Йорданка Фандъкова, министърът на Българското председателство на Съвета на ЕС Лиляна Павлова и вицепремиерът и министър на външните работи на Р България Екатерина Захариева.  \r\nОт думите на министър Павлова стана ясно, че по време на Европредседателството имаме 78 напълно приключени досиета от 105 наследени, 163 триалога и над 1900 проведени заседания. Тя заяви, че с удовлетворение предава Eвропредседателството на Австрия, защото работата от наша страна е била свършена добре. Според нея нещото, с което ще бъде запомнено Европредседателството е, че работата е протекла под девиза ни - „Съединението прави силата“ и сме успели да запазим единството и съюза ни. Министър Павлова допълни, че според последното социологическо проучване за Европредседателството 80% от българските граждани дават своята положителна оценка за него. Тя заяви, че Европейската стратегия за младите хора, Европейската рамка за чиракуване и Еврооейския корпус за солидарност които бяха приета тук в София са в името на това младите да имат по-голям шанс за развитие. \r\nКметът на София Йорданка Фандъкова заяви, че Българското председателство на Съвета на ЕС е било послание за приоритети и каузи, които са важни за развитието на България, региона и цяла Европа. По думите и стана ясно, че Столична Община МВР и СДВР са успели да направят така, че гражданите на София да не търпят неудобства през тези 6 месеца. Тя изрази надежда, че София ще продължи да използва натрупаният опит по време на Европредседателството.  \r\nМинистърът на външните работи и вицепремиер на Република България Екатерина Захариева заяви, че няма държава членка, която да не оценява това, което България е успяла да направи в европейската перспектива на страните от Западните Балкани.  По думите и по време на Европредседателството са се провели над 90 събития с участието на страните от Западните Балкани. Тя заяви още, че по време на Европредседателството за първи път от 15 години всички 28 европейски лидери и всички 6 Балкански лидери са били на обща среща. Като важен резултат тя изтъкна и започналите преговори на ЕС със Скопие и Тирана и то с ясен времеви хоризонт. По думите и това, което е най-важното и ще остане дългосрочно е, че ние и всеки един от нас чувства новия дух на Балканите. Според министър Захариева това е нещо, което трудно ще бъде обърнато в обратна посока. Друг важен резултат, който министър Захариева подчерта е, че по време на Европредседателството се реши въпросът с името на Македония и се ратифицира договора за границите с Черна Гора и Косово. Тя допълни, че интересът към инвестиции между България и Македония се е удвоил, обменът на туристи между двете държави се е увеличил с около 10%, а стокообменът се е увеличил с 11,5 %.", "date": "2018.07.07", "title": "Българското председателство: Над 1900 проведени заседания и над 524 000 чуждестранни туристи в столицата (ОБЗОР)"}
{"url": "http://www.focus-news.net/news/2018/07/07/2542697/mia-prezidentat-na-sloveniya-mozhe-da-ne-nominira-yanez-yansha-za-premier.html", "text": "Президентът на Словения Борут Пахор може да не номинира Янез Янша за премиер, съобщава  Македонската информационна агенция . \r\nПрезидентът на Словения планирал да номинира лидера на спечелилата изборите Словенска демократична партия Янез Янша за премиер, но вероятността той да не може да създаде правителство разколебава президента. \r\nКабинетът на държавния глава е съобщил, че от проведените в петък консултации е станало ясно, че нито една партия не може да си осигури достатъчно гласове в парламента, за да може да състави правителство. В съобщението се посочва, че другата седмица президентът ще се срещне с Янша, за да разговарят за възможностите да се формира ново словенско правителство.  Юлиян Марков", "date": "2018.07.07", "title": "МИА: Президентът на Словения може да не номинира Янез Янша за премиер"}
{"url": "http://www.focus-news.net/news/2018/07/07/2542699/sportbelgiya-otstrani-braziliya-ot-mondiala-v-rusiya.html", "text": "Белгия се класира на полуфиналите на Мондиала в Русия след победа над Бразилия с 2:1. На стадион „Казан Арена“ автогол си отбеляза Фернандиньо в 13-ата минута , а за белгийците Кевин де Бройне завърши с гол една контра атака в 31-ата. След почивката бразилската резерва Ренато Аугусто върна един гол в 76-ата минута. \r\nТака Белгия ще играе срещу Франция на полуфинал на 10 юли в Санкт Петербург. Последните два южноамерикански отбора отпаднаха след като Франция отстрани Уругвай с 2:0, а Белгия надигра Бразилия . \r\nЗа другия полуфинал в събота ще играят отборите на Швеция срещу Англия от 17:00 часа в Самара и Русия срещу Хърватия от 21:00 часа в Сочи.", "date": "2018.07.07", "title": "Спорт:Белгия отстрани Бразилия от Мондиала в Русия"}
{"url": "http://www.focus-news.net/news/2018/07/07/2542701/iskri-mezhdu-gerb-i-bsp-za-otnosheniyata-s-rusiya-i-kitay-obzor.html", "text": "От парламентарната трибуна БСП призова ГЕРБ да дефинира отношението си към Китай и Русия. Според опозицията лидерът на ГЕРБ Бойко Борисов и председателят на ПГ на ГЕРБ Цветан Цветанов имат различни виждания по външнополитически въпроси, в случая отношенията с Китай и Русия. Лидерът на БСП Корнелия Нинова заяви, че изказванията на Цветан Цветанов във връзка с Китай и Русия са заплаха за националната ни сигурност. „Не за първи път той има разминаване с външнополитическата линия на България“, коментира тя. В отговор управляващите обявиха, че внушенията на БСП за противоречия между Бойко Борисов и Цветан Цветанов са несъстоятелни. „Това не е БСП, вие си имате вашия проблем. Наблюдаваме говорителите Явор Божанков, Крум Зарков, но искаме да чуем и Атанас Мерджанов“, коментира Цветанов. Той се обърна към опозицията с призив да не се грижат за микроклимата в ГЕРБ, защото е на изключително добро ниво и висота. „Колеги от БСП, мислете за вашата партия. Г-жо Нинова, желая ви успех за тази битка, която водите във вашата политическа партия“, посочи той. Цветанов попита дали твърденията на БСП за разминаване в позициите му с Борисов са кризисен ПР и ги призова да заявят позицията си за Крим и санкциите срещу Русия. Корнелия Нинова благодари на Цветан Цветанов за пожеланията и обяви, че БСП ще се справи с проблемите си по принципен начин. „На ГЕРБ да им е честит Спас Панчев“, посочи тя. „Всеки от ПГ на БСП, който иска колаборация и голяма коалиция с ГЕРБ е свободен да избира своя път. Политическото решение на БСП е да няма такава“, допълни Нинова. Депутатът Тома Биков призова: „Да се обясни на Корнелия Нинова, че не сме на конгрес на БСП или на Бузлуджа, за да се изясняват въжделения за коалиционната политика“. По думите му дали БСП искат да управляват с ГЕРБ си е техен проблем, защото ГЕРБ вече е взел решението си да не управлява с левицата по обективни причини. \r\nБиляна ИВАНОВА", "date": "2018.07.07", "title": "Искри между ГЕРБ и БСП за отношенията с Русия и Китай (ОБЗОР)"}
{"url": "http://www.focus-news.net/news/2018/07/07/2542700/anadolu-agency-ubit-e-palestinets-v-blizost-do-ogradata-na-granitsata-mezhdu-izrael-i-ivitsata-gaza.html", "text": "Израелските сили за сигурност са простреляли смъртоносно палестинец, който е участвал в продължаващите вече месеци протести покрай оградата на границата между Израел и Ивицата Газа, предава  Anadolu Agency . \r\nГоворител на Министерство на здравеопазването на Палестинските територии е потвърдил за смъртта на 22-годишен палестинец убит в района на град Ас Садр - в източната част на Ивицата Газа, както и за 396 палестинци, пострадали от куршумите или сълзотворния газ, използван от израелските сили. \r\nПротестът наречен „Марш на завръщането“ започна на 30 март, като участниците протестират срещу продължаващата блокада на Ивицата Газа от страна на Израел, както и за правото да се завърнат в наследствените земи на техните предци, окупирани от Израел през 1948 година. \r\nДосега са убити 137 палестинци,  а хиляди са ранени от стрелбата на израелските войници, разположени по границата.  Юлиян Марков", "date": "2018.07.07", "title": "Anadolu Agency: Убит е палестинец в близост до оградата на границата между  Израел и Ивицата Газа"}
{"url": "http://www.focus-news.net/news/2018/07/07/2542706/izpalnitelnata-agentsiya-po-lekarstvata-sprya-62-lekarstva-zaradi-primes-s-veroyaten-kantserogen-obzor.html", "text": "Изпълнителната агенция по лекарства (ИАЛ) блокира 62 лекарствени продукта за лечение на хипертония, инфаркт и сърдечна недостатъчност заради примес с вероятен канцероген. Това става ясно от съобщение, публикувано на сайта на ИАЛ. В него се посочва, че Европейската агенция по лекарствата (EMA) и националните компетентни органи са били информирани за наличие на примес в активното вещество валсартан, произведено от Zhejiang Huahai Pharmaceuticals в Китай. Примесът N-нитрозодиметиламин (NDMA) се класифицира като вероятен канцероген. Проучването от страна на Zhejiang Huahai показва, че наличието на NDMA е свързано с промени в производствения процес, въведени през 2012 г. От ИАЛ поясняват, че това не е свързано с установени нарушения при спазването на правилата за добра производствена практика (GMP) и не е известно други активни вещества от тази компания да са засегнати. Zhejiang Huahai е докладвала за тези примеси на производителите на крайните лекарствени продукти в Европейския съюз, които използват активното вещество валсартан, за да произвеждат лекарствени продукти с валсартан, които от своя страна са съобщили за това на регулаторните органи в ЕС. \r\nНа брифинг по темата Мери Пейчева, директор на Дирекция „Правни, административно-финансови дейности и управление на качеството“ в Изпълнителна агенция по лекарствата, подчерта, че спирането на лекарствата е с превантивна цел. По думите й Агенцията е издала заповед за блокиране на лекарствата, както са направили и всички останали държави-членки и продажбата им по аптеките вече е спряна.  Меря Пейчева увери, че са налични достатъчно алтернативи, с които могат да бъдат заменени спрените продукти и няма място за притеснение. „Ние сме установили наличните алтернативи в позитивния лекарствен списък, които към настоящия момент са качени на нашата страница и са над 100. За спокойствие на пациентите те при първа възможност биха могли да се обърнат към лекуващия си лекар, за да им даде указания“, допълни тя. По думите й към настоящия момент Европейската агенция по лекарствата извършва оценка до колко примесът в активното вещество валсартан е достигнал и дали въобще е достигнал да влагане в крайните лекарствени продукти. Тепърва се прави и оценка на това от колко време са били изложени пациентите на веществото и дали това е довело до някакво влияние. „Продуктите с валсартан са предназначени за лечение на хипертония, скорошен миокарден инфаркт и сърдечна недостатъчност и се предполага, че са доста широко употребявани“, каза още Мери Пейчева. \r\n1 Valsavil AM 5 mg/80 mg film-coated tablets  \r\n2 Valsavil AM 5 mg/160 mg film-coated tablets  \r\n3 Valsavil AM 10 mg/160 mg film-coated tablets  \r\n4 Valtensin 320 mg film-coated tablets  \r\n5 Valtensin 80 mg film-coated tablets  \r\n6 Valtensin 160 mg film-coated tablets  \r\n7 Valstor 160 mg film-coated tablets  \r\n8 Co-Valstor 160 mg/12,5 mg film - coated tablet  \r\n9 Valsalen 160 mg film-coated tablets \r\n10 Valsalen H 160 mg/12,5 mg film-coated tablets \r\n11 Valsalen H 160 mg/25 mg film-coated tablets \r\n12 Valsarcon 160 mg film-coated tablets \r\n13 Valsarcon 320 mg film-coated tablets \r\n14 Sarteg 40 mg film-coated tablets \r\n15 Sarteg 80 mg film-coated tablets \r\n16 Sarteg 160 mg film-coated tablets \r\n17 Sarteg HCT 80 mg/12,5 mg film-coated tablets \r\n18 Sarteg HCT 160 mg/12,5 mg film-coated tablets \r\n19 Sarteg HCT 160 mg/25 mg film-coated tablets \r\n20 Valtensin Plus 80 mg/12.5 mg film-coated tablets \r\n21 Valtensin Plus 160 mg/12.5 mg film-coated tablets \r\n22 Valtensin Plus 160 mg/25 mg film-coated tablets \r\n23 VAPRESS 80 mg film- coated tablets \r\n24 VAPRESS 160 mg film-coated tablets \r\n25 Vamadrid 40 mg film-coated tablets \r\n26 Vamadrid 80 mg film-coated tablets \r\n27 Vamadrid 160 mg film-coated tablets \r\n28 Vamadrid 320 mg film-coated tablets \r\n29 Suvartar 160 mg film-coated tablets \r\n30 VALZAP 160 mg film- coated tablets \r\n31 Valsavil 40 mg film-coated tablets \r\n32 Valsavil 80 mg film-coated tablets \r\n33 Valsavil 160 mg film-coated tablets \r\n34 VALZAP H 160 mg/12,5 mg film-coated tablets \r\n35 Asbima 5 mg/800 mg film-coated tablets \r\n36 Asbima 5 mg/160 mg film-coated tablets \r\n37 Asbima 10 mg/160 mg film-coated tablets \r\n38 Bevacomb 5 mg/160 mg film-coated tablets \r\n39 Bevacomb 10 mg/160 mg film-coated tablets \r\n40 Sartesta 5 mg/80 mg film-coated tablets \r\n41 Sartesta 5 mg/160 mg film-coated tablets \r\n42 Sartesta 10 mg/160 mg film-coated tablets \r\n43 Valtensam 5 mg/160 mg film-coated tablets \r\n44 Valtensam 10 mg/160 mg film-coated tablets \r\n45 Valsavil Comp 80 mg/12,5 mg film-coated \r\n46 Valsavil Comp 160 mg/12,5 mg film-coated \r\n47 Suvartar H 160 mg/12,5 mg film-coated tablets \r\n48 Suvartar H 160 mg/25 mg film-coated tablets \r\n49 Valtensin plus 320 mg/12.5 mg film - coated tablets \r\n50 Co-Sartroval 160mg/25mg film-coated tablets \r\n51 Nortivan Neo 160 mg film-coated tablets \r\n52 Nortivan 80 mg film-coated tablet \r\n53 Nortivan 40 mg film-coated tablets \r\n54 Vanatex HCT 80 mg/12.5 mg film - coated tablets \r\n55 Vanatex HCT 160 mg/25 mg film - coated tablets \r\n56 Vanatex 80 mg film - coated tablets \r\n57 Vanatex 160 mg film - coated tablets \r\n58 Valsol plus160 mg/25 mg film-coated tablets \r\n59 Valsavil Comp 80 mg / 12,5 mg film - coated tablets \r\n60 Valsavil Comp 160 mg / 12,5 mg film - coated tablets \r\n61 Valtensin plus 320 mg/25mg film - coated tablets \r\n62 Valsargamma 160mg film-coated tablets", "date": "2018.07.07", "title": "Изпълнителната агенция по лекарствата спря  62 лекарства заради примес с вероятен канцероген (ОБЗОР)"}
{"url": "http://www.focus-news.net/news/2018/07/07/2542698/anadolu-agency-po-danni-na-unitsef-180-hilyadi-detsa-sa-prinudeni-da-napusnat-domovete-si-v-yuzhna-siriya.html", "text": "По данни на УНИЦЕФ, представени в петък,  180 хиляди деца са принудени да напуснат домовете си в Южна Сирия без или с почти никакви средства за защита и убежище, предава  Anadolu Agency . \r\nВ изявление агенцията съобщи, че е получила \"ужасяващи доклади\" от южната част на Сирия, включително за смъртта на цяло семейство в град Дераа. \r\nСпоред УНИЦЕФ усилията за постигане на мирно решение на продължаващите военни действия  в района изглежда  са се провалили. \r\n\"Хуманитарната помощ и защита не са нито привилегия, нито лукс; те са основно право на всяко сирийско момче и момиче \", заяви Геерт Капеларе, регионален директор на УНИЦЕФ за региона на Близкия изток и Северна Африка. \r\nТой продължи да приканва международната общност да увеличи усилията си за предоставяне на хуманитарна помощ на най-засегнатите от кризата хора. \r\n\"Ако ние колективно се провалим в това задължение, децата ще продължат да плащат най-тежката цена на война, която не те водят\", каза той.  Юлиян Марков", "date": "2018.07.07", "title": "Anadolu Agency: По данни на УНИЦЕФ 180 хиляди деца са принудени да напуснат домовете си в Южна Сирия"}
{"url": "http://www.focus-news.net/news/2018/07/07/2542702/ombudsmanat-shte-nastoyava-zakonite-za-horata-s-uvrezhdaniya-da-se-gledat-zaedno-za-da-spre-protivopostavyaneto-obzor.html", "text": "Омбудсманът Мая Манолова заяви, че ще застане и зад трите закона, които искат хората с увреждания – Закона за личната помощ, Закона за хората с увреждания и Закона за социалните услуги. Тя постави условие законите да се приемат едновременно и в разумни срокове. Омбудсманът се срещна с хората с увреждания. „Никога не съм помисляла, че ще изпадна в ситуация, в която едни уязвими хора са изправени срещу други уязвими хора, едни хора с увреждания срещу други хора с увреждания. Даже не искам да коментирам причините да се стигне до това, нито кой би могъл да стои зад това. Като омбудсман и като човек съм длъжна да направя всичко, което е по силите ми, това противопоставяне да спре“, подчерта Мая Манолова. Тя ще настоява хората с увреждания да участват в изработването и на трите закона, да бъде чуто всяко мнение, за да се постигнат текстовете и правилата, които всички хора с увреждания искат. „Обещах, че ще стоя докрай до майките и ще го направя. Това, което поех като ангажимент към тях, го свърших – Законът за личната помощ е написан, той е усъвършенстван и добър, той е в парламента“, препотвърди позицията си омбудсманът. Мая Манолова обясни, че през следващите 10 дни ще се срещне с организациите на хората с увреждания.  „Това наистина беше една човешка среща, в която ние си казахме много неща и благодаря на г-жа Манолова, че застана и зад нас, защото ние никога не сме били на различни позиции. Не сме били майки срещу майки, ние искаме едно и също, но по-различен начин. Това, което постигнахме като решение, е че трябва законите да влезнат заедно и вече да се изчистят текстовете и разногласията“, каза Златка Грудева – родител на дете с увреждане, представляваща позицията на БАЛИЗ, национално представителна организация с 47 регионални структури в страната.  \r\nМеждувременно в парламента депутатите приеха на първо четене промени в Закона за интеграция на хората с увреждания. Те законово предотвратиха спирането на интеграционните добавки. Заради две решения на ВАС за отмяна на разпоредби от правилника за прилагане на закона имаше опасност част от хората с увреждания да останат без добавките. Вече е ограничен рискът от отпадане на хора с трайни увреждания, получаващи месечни добавки за транспортни, информационни и телекомуникационни услуги. Според БСП обаче приетите промени не целят решаване на проблема, а потушаване на напрежението.  \r\nБиляна ИВАНОВА", "date": "2018.07.07", "title": "Омбудсманът ще настоява законите за хората с увреждания да се гледат заедно, за да спре противопоставянето (ОБЗОР)"}
{"url": "http://www.focus-news.net/news/2018/07/07/2542705/pregled-na-mezhdunarodnite-novini-do-6-chasa-agentsiya-fokus.html", "text": "Контингент на молдовската армия ще участва в ученията на НАТО „Морски бриз 2018“, които ще се проведат в близост до Одеса, Украйна, в периода 9-21 юли. \r\nСпоред командващия армията, бригаден генерал Игор Кутие, целта на учението, в което ще бъдат задействани 80 войници от Молдова, е отработването на оперативна съвместимост на международните войски, участващи в мироопазващи операции. Съгласно думите на генерала, Молдова ще участва и с 15 единици военна техника, които ще потеглят към Украйна на 7 юли, събота.  \r\nВ ученията „Морски бриз 2018“ ще участват войски от България, Великобритания, Италия, Гърция, Грузия, Дания, Естония, Канада, Литва, Република Молдова, Норвегия, Румъния, Полша, САЩ, Турция, Украйна и Швеция. Войници на Молдова се включват в тренировките от 2007 г. насам, припомня медията. \r\n*** Македонска правителствена делегация, водена от  премиера Зоран Заев, ще присъства на срещата в София на премиерите от Централна и Източна Европа и Китай, известна още като формата 16+1. \r\nВ състава на правителствената делегация са вицепремиерът по икономическите въпроси и координация на икономическите ресори, Кочо Ангушев, министърът на транспорта и съобщенията, Горан Сугаревски и министърът на икономиката, Крешник Бектеши. \r\nМакедонската правителствена делегация ще присъства на откриването на бизнес-форума, а след това министър-председателят Заев ще се обърне пред пленарната сесия на държавните ръководители. \r\nВ рамките на провеждането на седмата среща на ръководителите на правителствата в процеса за сътрудничество на Китай със страните от Централна и Източна Европа, премиерът Заев и правителствената делегация ще проведат официална среща с китайската правителствена делегация, водена от министър-председателя на страната Ли Къцян.  \r\n*** Решението на Георги Иванов е скандално за всеки нормален и отговорен политик, заявяват от СДСМ. \r\n\"Президентът Георги Иванов работи против интересите на държавата, няма чувство за реалност, нито за значимостта на момента, в който се намира Република Македония\", реагират от СДСМ на обявената позиция на Иванов, че няма да подпише указа за Закона за ратифициране на Договора с Гърция. \r\nОт партията изтъкват, че с постигнатото споразумение се слага край на 25-годишния спор, засилва се македонската идентичност и е важна стъпка към пълноправно членство в ЕС и НАТО. \r\nСпоред партията изявлението на Иванов, че няма да уважи волята на гражданите, изразена на референдум е, както казват там, най-малкото скандално за всеки нормален, отговорен политик и че президент на държава не трябва да се противопоставя на огромното мнозинство граждани, а да го уважава. \r\nИванов, казват оттам, не бива да се поставя над законите и конституцията. Той е длъжен да подпише указа за Закона за ратифициране на Договора. \r\n*** Ескалацията на „тарифната война“ между Съединените щати и Китай е \"тревожна\" и \"очевидно вредна\" за световната икономика, заяви в петък комисарят по търговията на Европейския съюз Сесилия Малмстрьом. \r\n\"Тревогата от развитието на ситуацията с ескалация на тарифите между САЩ и Китай е очевидно вредна за световната икономика. Търговските войни са лоши и не е лесно да се спечелят\", заяви еврокомисарят по търговията на ЕС чрез социалната мрежа „Туитър“ . \r\nДумите на Малмстрьом очевидно се позовават на съобщение, публикувано от американския президент Доналд Тръмп на 2 март, в което той каза, че \"търговските войни са добри и лесни за спечелване\". \r\nС 25-процентните допълнителни мита за китайски продукти на стойност 34 милиарда долара, които влязоха в сила в петък, Съединените щати предизвикаха най-голямата търговска война в икономическата история, каза китайското министерство на търговията. \r\n*** Атентат с кола-бомба в Източна Сирия уби 18 души, предимно бойци на подкрепяната от САЩ опозиция. \r\nАтентатът е извършен в сирийския град Ал Бсайра в източната провинция Деир Ез Зор, като при експлозията са убити 11 бойци на Сирийските демократични сили, подкрепяни от САЩ, както и други седем цивилни лица, съобщават от базираната в Лондон Сирийска обсерватория за човешки права, цитирана от агенцията. \r\nЗасега никой не е поел отговорност за атаката. \r\n*** Тереза Мей получи подкрепата на кабинета си за създаване на зона за свободна търговия с ЕС след Брекзит. \r\nБританският премиер Тереза Мей спечели подкрепата на кабинета си за споразумение за \"зона за свободна търговия Великобритания-ЕС\" след Брекзит, за да деблокира преговорите с Европейския съюз на фона на предупрежденията, че времето изтича, за да се сключи сделка. \r\nПредложението ще създаде \"обща книга за правилата за търговия с  индустриалните стоки и селскостопанските продукти\", се казва в изявление на кабинета след заседание на британското правителство в извънградската вила на премиера. \r\nТереза Мей също така  добави, че министрите са се споразумели за \"нов бизнес модел, който ще поддържа високи стандарти, но ще позволи на Великобритания да сключи нови търговски сделки с други страни\", след като напусне Европейския съюз през март догодина. \r\n*** Американският заместник-помощник държавен секретар и ръководител на Бюрото за операции за конфликти и стабилизиране, Пийт Мароко, до 18 юли ще направи обиколка в страните от Западните Балкани, съобщи Държавният департамент. \r\nВ съобщението се посочва, че Мароко ще посети Македония, Босна и Херцеговина, Косово и Сърбия. Целта на балканската обиколка на Мароко е да се покаже, че продължаващият ангажимент към Западните Балкани е основен приоритет на Бюрото, ръководено от него. \r\nПредвидено е Мароко да обсъди със своите домакини регионалните  инициативи за борба с екстремизма и насърчаване засилването на диалога между религиите в региона на Западните Балкани. \r\nВ изявление на Държавния департамент се добавя, че Мароко ще заяви дипломатическата подкрепа на перспективите за членство на страните от Западните Балкани в Европейския съюз. \r\n*** През изминалите два дни  в Албания са регистрирани 516 земетресения. \r\nСлед регистрираното в сряда в 11:02 земетресение с магнитуд 5.2 по скалата на Рихтер в района на пристанищния град Дуръс (Драч), са регистрирани 516 по-слаби земетресения  с различен магнитуд, като едно земетресение с магнитуд 3.7 е регистрирано в петък в 11:40, а преди това в 0:49 в петък е регистриран друг трус с магнитуд 4.3. Изброените трусове са усетени, както на територията на Албания, така и в Македония.  \r\n*** Френски полицай е обвинен за убийството на младеж в Нант, което предизвика тридневни бунтове в града. \r\nОфицерът, който е прострелял смъртоносно чернокожия младеж, първоначално твърдял, че е действал в самозащита, докато се опитвал да арестува 22-годишния мъж във вторник, но по-късно, когато е бил разпитван под стража е признал, че е произвел случаен изстрел. \r\n\"Той признава, че е направил изявление, което не е в съответствие с истината\", заяви адвокатът му пред  агенцията. \r\nПолицаят, освободен  условно, казал на следователите от полицейския орган за надзор, че \"това е случаен изстрел\", в резултат на който е убит човекът, идентифициран като Абубакар. Убитият е бил под наблюдение за предполагаем трафик на наркотици. \r\n*** Израелските сили за сигурност са простреляли смъртоносно палестинец, който е участвал в продължаващите вече месеци протести покрай оградата на границата между Израел и Ивицата Газа. \r\nГоворител на Министерство на здравеопазването на Палестинските територии е потвърдил за смъртта на 22-годишен палестинец убит в района на град Ас Садр - в източната част на Ивицата Газа, както и за 396 палестинци, пострадали от куршумите или сълзотворния газ, използван от израелските сили. \r\nПротестът наречен „Марш на завръщането“ започна на 30 март, като участниците протестират срещу продължаващата блокада на Ивицата Газа от страна на Израел, както и за правото да се завърнат в наследствените земи на техните предци, окупирани от Израел през 1948 година. \r\nДосега са убити 137 палестинци,  а хиляди са ранени от стрелбата на израелските войници, разположени по границата.", "date": "2018.07.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/07/2542704/pregled-na-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей получи одобрението на кабинета за „по-мек“ Брекзит след заседанието на правителството в извънградската резиденция на министър-председателя, пише британският вестник   The Guardian . \r\nПремиерът излезе с изявление след критичната следобедна сесия на дългоочакваната среща на кабинета, в която потвърди, че е спечелила одобрението на  кабинета за нови митнически споразумения, слагащи край на  политическата  безизходица по въпроса. \r\nМeй заяви, че кабинетът е \"съгласувал нашата колективна позиция за бъдещето на преговорите ни с ЕС\". Това включваше предложение за \"създаване на зона за свободна търговия между Обединеното кралство и ЕС, която установява правилата за  търговия на промишлени стоки и селскостопански продукти\" след Брекзит. \r\nПривържениците на „твърд\" Брекзит изразиха загриженост от споразумението, докато настояващите за „по-меко“ напускане на ЕС, изразиха облекчение. Андреа Дженкинс, която предпочита \"по-твърдото“ излизане, се оплака, че \"британският бизнес ще продължи да бъде управляван от ЕС\" и каза, че ще се \"моли\", детайлите на решението да не са толкова лоши, колкото тя се страхува. Хайди Алън, по-умерена, заяви, че „ се радва да съобщи, че Тереза Мей е получила съгласието на  кабинета за разумен, мек Брекзит\". \r\nМишел Барние, главният преговарящ на Брекзит от страна на Брюксел, изглежда реагира топло на предложенията, отбелязвайки в социалната мрежа „Туитър“, че „дискусията за  бъдещето ще бъде приветствана. Очаквам с нетърпение да видя предложението на хартия. Ще направим оценка на предложенията, за да видим дали те са работещи и реалистични \". И бизнес средите също изразиха облекчение. \r\nМинистър-председателят ясно заяви, че министрите ще бъдат уволнени, ако не останат в синхрон с по-мекия план за Брекзит. Тя обясни плановете в писмо до депутатите-консерватори и включи ясно предупреждение за дисциплината: \"Докато разработвахме нашата политика за Брекзит, позволих на колегите в кабинета да изразяват своите индивидуални възгледи. Споразумението за подхода към Брекзит отбелязва момента, в който това вече няма да е така, а колективната отговорност вече е напълно възстановена. \" \r\nСлед като ден по-рано изтекоха предложенията на премиера седем министри се събраха в кабинета на външния министър Борис Джонсън да обсъдят своите притеснения от готвения план. На срещата присъстваха  самият Джонсън, както и министрите Майкъл Гоув, Пени Мордант, Дейвид Дейвис, Лиъм Фокс, Естър МакВей и Андреа Лийдсъм, които явно са привърженици на „по-твърд“ Брекзит. \r\n*** Лейбъристите може да подкрепят искането за втори референдум за Брекзит. Това заяви „министърът в сянка“, отговарящ за Брекзит Киър Стармър, пише британският вестник  The Independent . \r\nСтармър заяви, че неговата партия не е \"изключвала\" публично гласуване на окончателната сделка на правителството с Брюксел. \r\nТой също призна, че напускането на Обединеното кралство на ЕС означава, че \"нещата ще се влошат\" в краткосрочен план. \r\nДжеръми Корбин преди това отхвърляше призивите за втори референдум на кампанията „Гласът на народа“ по споразумението за Брекзит, но по време на частна среща на работната група по труда Киър Стармър е заявил, че остава такава възможност, ако парламентът отхвърли сделката. \r\nНа въпроса какво ще се случи, ако окончателната сделка бъде гласувана, сър Стармър каза: \"Парламентът трябва да решава какво ще се случи по-нататък, трябва да има правомощията да избере вариантите и това може да включва общи избори или референдум.\" \r\nТой добави: \"Ние не призоваваме за това. Ние уважаваме резултата от първия референдум. Но ние не изключваме втори референдум“. \r\nНараства натискът върху ръководството на лейбъристите да подкрепят призивите за втори референдум, като много от членовете на партията, влиятелната кампания \"Моментум\" и редица депутати увеличиха натиска си, за да се даде възможност на обществеността да даде думата на окончателната сделка. \r\nПо-рано през седмицата Обединеният синдикат, най-големият донор на партията, каза, че е \"отворен за възможността за изразяване на народната воля за  всяка сделка (с Брюксел)\". \r\n*** Президентът на САЩ Доналд Тръмп предлага нулеви мита за Великобритания след Брекзит заради специалните отношения между двете страниDaily Express. \r\nДипломатът Робърт Джонсън заяви, че американският президент, който трябва да посети Великобритания следващата седмица, иска \"бърза сделка\" за драстично увеличаване на трансатлантическата търговия между двете страни, след като Великобритания напусне ЕС. \r\n\"Президентът смята, че е време да започнем\", каза той и добави: \"Небето е границата.\" \r\nПредложението, което би могло да намали цените на американския внос за британските потребители и да увеличи създаването на работни места от двете страни на Атлантическия океан, бе приветствано като огромен вот на доверие в бъдещето на Обединеното кралство извън европейския блок. \r\nТова изявление дойде, когато министър-председателят се приближи до споразумение за раздяла с Европейския съюз, като спечели подкрепата на кабинета за плановете си за Брекзит. \r\nРобърт Джонсън показа ентусиазма на Белия дом за ускоряване на преговорите по двустранните търговски отношения в ексклузивно интервю с Daily Express, преди дългоочакваното  първо пътуване във Великобритания от страна на Доналд Тръмп, откакто стана президент. \r\nГоворейки в новия комплекс на посолството на САЩ в южен Лондон, Джонсън потвърди, че \"нулевите тарифи\" за цялата търговия между Великобритания и САЩ, биха могли да бъдат отправната точка за преговори за сключване на сделка след Брекзит между двете съюзнически страни. \r\n\"Мисля, че ще бъде смело и защо не започнем с тази нагласа\", каза той и подчерта, че \"Президентът (Тръмп) ще използва пълната си енергия за бърза сделка.\" \r\n*** Иранското ядрено споразумение е под въпрос, след като Европа не успя да убеди Иран, че може да компенсира финансовите загуби на страната от напускането на САЩ и връщането на американските санкции върху ирански износ на петрол, пише британският вестник  The Telegraph . \r\nПодписалите споразумението се срещнаха за първи път, откакто президентът на САЩ Доналд Тръмп се оттегли през май, за да обсъдят как може да бъде спасено споразумението в случай на повторно налагане на санкциите от страна на САЩ. \r\nСпоразумението от 2015 г. доведе до премахването на санкциите за Ислямска република в замяна на ограничаването на ядрената й програма, проверявана от Международната агенция за атомна енергия (МААЕ). \r\nВашингтон каза на съюзниците си, че трябва да спрат да купуват петрола , произведен от Иран след 4 ноември или ще се сблъскат с тежки финансови последици. \r\nДругите подписали страни - Великобритания, Франция, Германия, Китай и Русия - обещаха да останат в споразумението, но изглеждат безсилни да спрат своите компании да се изтеглят от Иран поради страх от наказанията от страна на САЩ. \r\nСлед решението на САЩ валутата на Иран се понижи и цените се повишиха драстично и  хиляди хора излязоха на  улицата да протестират срещу лошото икономическо състояние на страната. \r\nГерманският външен министър Хайко Маас заяви, че световните сили няма да могат да компенсират напускането на компании от Иран, но предупредиха Техеран, че развалянето на ядрената  сделка от страна на Иран би причинило още повече вреда на вече затруднената икономика. \r\n\"Няма да можем да компенсираме всички последствия от напускането на компании, които се изтеглят от Иран\", каза Хайко Маас. \r\nСтруктурите на стратегията на Европейския съюз са отпускането на заеми от Европейската инвестиционна банка - специална мярка за защита на дружествата от действията на САЩ и от вторични санкции на САЩ , както и предложение на Европейската комисия правителствата на ЕС да правят преки парични преводи на централната банка на Иран, за да избегнат санкциите на САЩ. \r\nХасан Роухани, президентът на Иран, е заявил пред френския президент Еманюел Макрон по телефона преди среща на върха, че пакетът, предложен от ЕС,не отговаря на техните искания. \r\nТехеран вече е предупреди, че е готов да възобнови обогатяването на уран до 20% - над разрешеното в сделката - \"в рамките на дни\", ако споразумението се разпадне. \r\nВсемогъщата  революционни гвардия на страната също така заяви, че може да блокира доставките на петрол през Ормузкия пролив (изхода на Персийския залив) в отговор на американските призиви за забрана на целия ирански износ на петрол. \r\nФедерика Могерини, ръководител на външната политика на ЕС, която председателства срещата на върха, заяви, че участниците са се съгласили да продължат да разговарят, включително за икономически мерки. \r\nЕвропейските дипломати обаче се съмняват дали могат да направят достатъчно, за да задържат Техеран в сделката. \r\n\"Направихме известен напредък, включително и за запазването на някои сурови (петролни) продажби, но е малко вероятно да отговорим на иранските очаквания\", каза висш европейски представител.", "date": "2018.07.07", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/07/2542703/afp-kakvi-kozove-ima-kitay-v-zadavashtata-se-targovska-voyna-sas-sasht.html", "text": "Какви козове има Китай в задаващата се търговска война със САЩ, пише  в анализ  AFP .  \r\nПървите изстрели в търговска война между Китай и САЩ паднаха, а според експертите тя може да навреди на световната икономика. \r\nДвете суперсили в петък наложиха тарифи за милиарди долари за трансграничната търговия по между им. Докато президентът на САЩ Доналд Тръмп отхвърли предупрежденията, че търговски конфликт  с могъщи партньори като Китай може да навреди на САЩ, става ясно, че Пекин разполага с други оръжия в арсенала освен митата, за да нанесе щети на САЩ. Търсене на слаби места \r\nФилмите на Том Круз, кафето на \"Старбъкс\", Айфон X и Буик са много продавани в Китай и властите могат да намерят най-различни начини да направят живота им труден, казва анализаторът на Oxford Economics Луис Кюйз. \r\nКитай \"има по-малко резерви що се отнася до митата, но историята показва, че има различни други мерки, които биха могли да се предприемат, за да причинят болка на американските компании\", каза Кюиз. \r\nТой изрежда \"засилените здравни, осигурителни и данъчни проверки, забавяйки вноса от САЩ, както и бойкота на американските стоки\". \r\nКитайските пристанищни власти вече започнаха да извършват инспекции на американско свинско месо и автомобили, причинявайки сериозни закъснения. Бойкот на Буик \r\nДженеръл Мотърс вече продава повече автомобили в Китай, отколкото в САЩ - и много други знакови американски марки сега извличат голяма част от приходите от бързо разрастващия се китайски пазар. \r\nКитай би могъл да върже ръцете на  тези фирми с бюрокрация или да насърчи ефективния бойкот на китайските потребители, казаха експерти. \r\nМарк Уилямс, главен икономист в Азия в Capital Economics, заяви, че Пекин може да организира \"пропагандна кампания, която да позволи на властите да останат на една ръка разстояние  от последвалото смущение в  продажбите\". \r\n\"В миналото те се оказаха ефективни и бързи\", каза Уилямс, отбелязвайки, че подобни кампании срещу Южна Корея и Япония по време на политическо напрежение \"доведоха до 50-процентно намаление на продажбите на автомобили от фирмите на тези страни за един месец . \" \r\nМиналата година китайските потребители изведнъж се обърнаха срещу южнокорейския търговец на дребно Lotte, който бе принуден да затвори три четвърти от магазините си в Китай, след като осигури на Сеул земя за разполагане на американски противоракетен щит, на който Пекин се противопоставя. Удари в сферата на туризма \r\nКитай може да започне да ограничава броя на харчещите долари туристи и неговите 350 000 студенти, които се отправят към САЩ всяка година, което ще има голямо влияние върху американския пазар. \r\n\"Китайските разходи за пътуване и образование в САЩ са сходни по размер с разходите за американските соя и въздухоплавателните средства - двете най-големи по дял от продажбите  стоки\", каза Уилямс. \r\nКитай вече е ограничавал туристическите групи, за да окаже натиск върху Тайван и Южна Корея, отбеляза експертът. \r\nТой обаче добавя: \"Китай може да смята, че американските университети имат ограничено влияние върху администрацията на Тръмп и ограничаването на броя на студентите може да подкопае усилията за подобряване на техническите и научните възможности на Китай\". Отказ от самолетите Боинг \r\nБоинг продава една четвърт от самолетите си в Китай, вторият по големина пазар в света, а американският гигант в авиоиндустрията е следван плътно от европейския конкурент Airbus. \r\nТова може да бъде още една точка на натиск, тъй като повечето китайски авиокомпании са под контрола на държавата, чиито нареждания са строго управлявани от Пекин. \r\nВъпреки че заявките са планирани за следващите пет години, контролираният от държавата вестник \"Глобал Таймс\" вече изпрати предупреждение, казвайки, че Пекин може да \"коригира обема на продажбите\". Дълг и валутна търговия \r\nС огромните си валутни резерви Китай държи 1,2 млрд. долара в американски съкровищни облигации, а служителите съобщават, че са започнали да забавят или да спират покупките си. \r\nДокато някои смятат, че това е важна разменна монета, това е меч с две остриета за Пекин, тъй като дъмпингът на облигациите би причинил тежки загуби на китайската икономика. \r\nДруго оръжие, с което разполага Пекин, е юана, строго контролиран от централната банка, който може да се обезценява, за да подкрепи износителите. \r\nНо отново това може да има обратно действие, тъй като може да предизвика значителни изтичания на капитали от Китай. \r\nДжулиан Еванс-Причард от \"Capital Economics\" заяви: \"Докато една по-слаба валута може да компенсира част от икономическите щети, причинени от американските тарифи, то по-големите рискове за финансовата стабилност не си заслужават\". Сътрудничество с Корея \r\nАко икономическото оръжие не работи, Пекин може да се обърне към политиката. Доналд Тръмп разчита в голяма степен на китайското сътрудничество, за да укроти ядрените амбиции на Северна Корея, особено по отношение на поддържането на санкциите. \r\nТръмп може внезапно да открие Китай по-малко сговорчив към това експлозивно досие, ако търговската война се разшири.  Юлиян Марков", "date": "2018.07.07", "title": "AFP: Какви козове има Китай в задаващата се търговска война със САЩ"}
{"url": "http://www.focus-news.net/news/2018/07/07/2542708/tass-v-rezultat-na-navodneniyata-v-yaponiya-sa-zaginali-8-choveka.html", "text": "В резултат на наводненията в западната част на Япония са загинали 8 човека, а повече от 50 са изчезнали, съобщава японската агенция  Kyodo , цитирана от  TACC . \r\n„Спасителни екипи са насочени към всички пострадали райони. Приоритетна задача са явява спасяването на хората“, подчерта в събота премиерът на страната Шиндзо Абе. \r\nПовече от 3 милиона души в западната част на Япония са получили разпореждане за евакуация. Най-тежка е ситуацията в префектурите Хирошима и Киото, където реките са излезли от коритата си.  \r\nМного фабрики са спрели дейността си. Преустановено е движението на скоростните влакове Токио – Осака.  Юлиян Марков", "date": "2018.07.07", "title": "ТАСС: В резултат на наводненията в Япония са загинали 8 човека"}
{"url": "http://www.focus-news.net/news/2018/07/07/2542707/tass-italiya-se-otkaza-ot-pokupkata-na-iztrebiteli-f-35.html", "text": "Италия не възнамерява да купува изтребители F-35 и обмисля как да намали броят на вече поръчаните бойни самолети. Това е заявила министърът на отбраната на Италия от движението „Пет звезди“ Елизабета Трента в интервю пред частния  италиански телевизионен канал La7, цитирано от  TACC . \r\n„Ние повече няма да закупуваме самолети F-35, а сега обмисляме как да постъпим с действащия договор“, казва Трента. \r\nДвижението „Пет звезди“ разкритикува намерението на предишното правителство да закупи 90 изтребителя от този модел, като смята, че парите, предвидени за тях следва да се използват за подобряване на благосъстоянието на населението. \r\nАгенцията отбелязва, че Италия е сред страните-създателки на проекта за F-35.     Юлиян Марков", "date": "2018.07.07", "title": "TАСС: Италия се отказа от покупката на изтребители F-35"}
{"url": "http://www.focus-news.net/news/2018/07/07/2542710/gd-granichna-politsiya-intenziven-e-trafikat-na-gkpp-kulata-i-kapitan-andreevo-na-izhod-za-tovarni-avtomobili.html", "text": "Интензивен е трафикът на ГКПП „Кулата“ и „Капитан Андреево“ на изход за товарни автомобили. Това съобщиха от пресцентъра на  ГД „Гранична полиция“ . Информацията за трафика на българските гранично контролно-пропускателни пунктове е към 06.00 часа.  \r\nНа българо-сръбската, българо-македонската и на българо-румънската граница трафикът е нормален на всички гранични контролно-пропускателни пунктове.", "date": "2018.07.07", "title": "ГД „Гранична полиция“: Интензивен е трафикът на ГКПП „Кулата“ и „Капитан Андреево“ на изход за товарни автомобили"}
{"url": "http://www.focus-news.net/news/2018/07/07/2542709/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес още преди обяд над Западна България, а след обяд и над Централна ще се развива мощна купесто-дъждовна облачност. На много места ще паднат краткотрайни валежи, придружени с гръмотевични бури и усилвания на вятъра. Има условия за градушки. В Рило-Родопската област и на места в Предбалкана явленията ще са интензивни, валежите – значителни. Над източните райони ще бъде предимно слънчево. Максимални температури между 27° и 32°, в западните райони – малко по-ниски. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- \tпът I-1 Благоевград-ГКПП „Кулата“; \r\n- \tпът I-5 Русе-Велико Търново; \r\n- \tпът I-9 Варна-Бургас; \r\n- \tпът II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- \tВсички автомагистрали;  \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- \tпът I-1 Благоевград-ГКПП „Кулата“; \r\n- \tпът I-4 п. в. „Коритна“-Велико Търново-Шумен; \r\n- \tпът I-5 Русе-Велико Търново; \r\n- \tпът I-8 ГКПП „Калотина“-София; \r\n- \tпът I-9 Варна-Бургас; \r\n- \tпът II-18 Околовръстен път София; \r\n- \tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София:  \r\n- Движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман е ограничено поради ремонтни дейности. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. \r\nДвижението по АМ „Тракия“ от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.  \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОПУ-Ловеч:  \r\nДвижението по път София – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 07.07.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 13.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението по път І-6 /София-Бургас/ участъка от с. Тополчане  до с. Калояново  от км 402+700 до км 405+000 се осъществява в едната лента поради извършване  ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип;  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път III-208 в село Добромир от км 52+000 до км 52+800 се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 09.07.2018 г. \r\nПът III-208: Движението по път III-208 в село Дъскотна от км 67+100 до км 69+800 се извършва с повишено внимание поради полагане на напречна маркировка.Организацията на движение е сигнализирана с пътни знаци.Срок до 09.07.2018 г. \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 12.07.2018 г.; \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.; \r\nПът III-101: Движението по път III-101 в района на град Враца от км 0+000 до км 3+500 се осъществява с повишено внимание поради почистване на банкети и окопи. Работният участък е сигнализиран с пътни знаци. Срок до 08.07.2018 г.; \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 09.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 70+500 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 12.07.2018 г.; \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 07.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 11.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г.; \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. Срок до 29.08.2018 г. \r\nОбходен маршрут: пътен възел на път I-5 с път II-57 и пътен възел на път III-554 с път II-57; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nOПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г.; \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.07", "title": "Актуална пътна обстановка"}
{"url": "http://www.focus-news.net/news/2018/07/07/2542713/predstoyashti-mezhdunarodni-sabitiya-za-7-yuli-agentsiya-fokus.html", "text": "Новият парламент на Турция ще положи клетва. \r\n***  В навечерието на срещата на върха на НАТО в Брюксел организират протест срещу Доналд Тръмп. \r\n***  В столицата на Република Сръбска организират демонстрация срещу отговора на властите на смъртта на студент, загинал при подозрителни обстоятелства. \r\n***  В българската столица продължава срещата между представители на Китай и държавите от Централна и Източна Европа за обсъждане на възможностите за инвестиции.  \r\n***  Папа Франциск посреща предстоятелите на други християнски църкви за отслужване на молебен за мир в Близкия изток. \r\n***", "date": "2018.07.07", "title": "Предстоящи международни събития за 7 юли (Агенция „Фокус“)"}
{"url": "http://www.focus-news.net/news/2018/07/07/2542712/predstoyashti-sabitiya-v-stranata-za-7-yuli-agentsiya-fokus.html", "text": "*** \r\nОт 10.00 часа в НДК ще бъде официално открита Седмата среща на ръководителите на правителствата на страните от Централна и Източна Европа и Китай – „16+1“.  \r\n*** \r\nОт 10.00 часа в зала №3 „инж. Стоимен Сарафов“ на Федерацията на научно-техническите съюзи Федерация „Просвета“ към Градския съвет на БСП – София организира кръгла маса на тема „Проблеми на средното образование в България“.  \r\n*** \r\nОт 10.30 часа Интер Експо център ще се проведе 23-та извънредна отчетно-изборна конференция на Съюза на демократичните сили.  \r\n*** \r\nОт 10.30 часа заместник-кметът на София Евгени Крусев по направление транспорт и транспортни комуникации ще представи началото на работите по ремонта на бул. „Христофор Колумб“. \r\n*** \r\nОт 11.00 часа при Лятна естрада в Борисовата градина ще бъде представено детско шоу в три части  - „Микрофонът в ваш“.  На същото място от 19.00 часа ще се проведе концерт на Софийски духов оркестър.  \r\n*** \r\nОт 15.00 до 19.00 часа в парк „Заимов“, „Екоравновесие“ организира събитие по осиновителската си кампания под мотото „Осиновявай, не купувай“.  \r\n*** Благоевград.  \r\nОт 13.00 часа пред сградата на Община Благоевград ще се проведе протест „Спаси Скаптопара“.  \r\n*** \r\nОт 17.30 часа в зала „Пейо Яворов“ ще се състои благотворителен фолклорен концерт под надслов „Заедно по пътя на мечтите“. \r\n*** \r\nОт 10.00 часа пред Пантеона в Бургас ще бъде открит 11-ото издание на Ретропарада. \r\n*** \r\nОт 18.30 часа ще се проведе деветото издание на Празника на хляба в село Оризаре. \r\n*** \r\nОт 19.00 часа  на Пристанище „Бургас\" в близост до Морската гара ще се проведе откриването на Музикалния фестивал Burgas Jam. \r\n*** \r\nОт 21.00 часа на сцената на остров Света Анастасия ще се проведе концерт на група „Indigo Kids“. \r\n*** \r\nОт 16.30 часа в зала „Варна“, Община Варна, на посещение ще бъде делегация от китайския град Нинбо, водена от  Сю Янан, зам.-кмет на побратимения с Варна град. \r\n***  \r\nОт 10.00 часа на сцената „Арт Лято“ до ХГ „Борис Денев“ ще се проведе „Детско фото лято“ с Марина Чамуркова.  \r\n***  \r\nОт 10.30 часа на паметника на ген.Гурко, парк „Марно поле“ ще бъдат положени цветя по повод 141 години от Освобождението на Търново от турско робство.  \r\n***  \r\nОт 10.50 часа пред Военния клуб ще бъдат положени цветя пред паметната плоча на загиналите за свободата, на България по повод 141 години от Освобождението на Търново от турско робство.  \r\n***  \r\nОт 11.00 часа на Паметник „Майка България“ ще има празнично слово на кмета инж. Даниел Панов и ще се проведе военен ритуал за полагане на венци и цветя по повод 141 години от Освобождението на Търново от турско робство.  \r\n***  \r\nОт 14.00 часа от Музей „Възраждане и Учредително събрание“ ще тръгне безплатна пешеходна обиколка с беседа по случай 141 години от Освобождението на Търново.  \r\n***  \r\nОт 19.00 часа Летния театър ще се състои празничен концерт „7 юли“ по повод празника и за 10-годишнината от създаването на Читалище „Седми юли“. Участват Фолклорна формация „Трапезица“, Йордан Марков, Вокално студио „Таланти“, Илиян Йорданов, Никола Чочев.  \r\n***  \r\nОт 21.00 часа на крепостта Царевец ще бъде открит III Сезон на българските оперни театри „Сцена на вековете“ с балетната постановка „Ромео и Жулиета“, изпълнена от Балет „Арабеск.“. \r\n***  \r\nОт 23.30 часа от Площад „Цар Асен I” жителите и гостите на града ще имат възможност да наблюдават Аудиовизуален спектакъл „Царевград Търнов – звук и светлина“.  \r\n***  \r\nОт 10.00 часа на централния площад в селото ще се проведе \tпразник на хляба под надслов „Никой не е по-голям от хляба“.\t \r\n*** \r\nОт 10.30 часа на сцената при Художествена галерия „Н. Петров\" заместник-кметът на Община Видин Венци Пасков ще приветства участниците в Х-ия събор за автентичен фолклор „Дунавски ритми\". В 18.00 часа Пасков ще присъства на празника на село Гомотарци - Петровден и на тържеството във връзка с 90-годишнината на местното читалище „Просвета - 1928 г.\" \r\n*** \r\nОт 10.30 часа в Народно читалище „Светлина 1910” ще се проведе Празник на баницата.  \r\n*** \r\nОт 10.00 часа в парк „Христо Проданов“ ще се проведе XXVII Народен събор, посветен на 181 г. от рождението на Васил Левски.  \r\n*** \r\nВицепрезидентът Илияна Йотова ще бъде гост на празника на Ракитово. В 20.00 часа на централния площад вицепрезидентът ще приветства жителите и гостите на града. \r\n*** \r\nОт 10.00 часа на пл. „Сава Младенов“ ще се състои 6-ото поредно издание на „Трабант фест“.  \r\n*** \r\nВ 16.00 часа на площад „Свобода“ в Твърдица ще се състои церемониалното преминаване на участниците в 14-то рали „Твърдица 2018″. В 17.40 часа е стартът на първи скоростен етап „Предела“ /23.55 км./ и „Боров Дол“ /7км./.   \r\n*** \r\nОт 10.30 часа пред хотел „Снежанка“ ще бъдат отбелязани 15 години от създаването на Дирекция „Съдебна охрана“. На събитието ще присъства заместник-министърът на правосъдието Николай Проданов.  \r\n*** \r\nОт 10.00 часа кметът на Община Перник Вяра Церовска ще открие XII-ия Републикански многожанров фестивал на хора с увреждания в кв. „Църква“. В откриването на фестивала участие ще вземе и омбудсманът Мая Манолова. По-късно от 11.15 часа ще бъде открито ХІ–то издание на Регионалния  фолклорен събор „Витошки напеви“ в село Кладница. \r\n*** \r\nОт 09.00 часа в храм „Св. вмчца Неделя”  в кв. „Райково“ Негово Високопреосвещенство Пловдивският митрополит Николай ще възглави  празничната  архиерейска св. Литургия. \r\n*** \r\nВ 21.00 часа ще се проведе безплатна прожекция на аудио-визуалния спектакъл „Момчил – митове и легенди“ на Момчилова крепост при с. Градът.  \r\n*** \r\nОт 10.00 часа в НИАР „Плиска“ официално ще бъде открит фолклорен фестивал „Черга“-Плиска 2018.", "date": "2018.07.07", "title": "Предстоящи събития в страната за 7 юли (Агенция „Фокус“)"}
{"url": "http://www.focus-news.net/news/2018/07/07/2542715/vitseprezidentat-iliyana-yotova-shte-bade-gost-na-praznika-na-grad-rakitovo.html", "text": "Вицепрезидентът Илияна Йотова ще бъде гост на празника на Ракитово. Това съобщиха от  прессекретариата  на държавния глава. В 20.00 часа на централния площад вицепрезидентът ще приветства жителите и гостите на града.", "date": "2018.07.07", "title": "Вицепрезидентът Илияна Йотова ще бъде гост на празника на град Ракитово"}
{"url": "http://www.focus-news.net/news/2018/07/07/2542714/nimh-na-mnogo-mesta-v-stranata-shte-ima-kratkotrayni-valezhi-pridruzheni-s-gramotevitsi-i-usilvaniya-na-vyatara-ima-usloviya-i-za-gradushki.html", "text": "Атмосферното налягане е малко по-ниско от средното за месеца и ще остане без съществена промяна. Днес още преди обяд над Западна България, а след обяд и над Централна ще се развива мощна купесто-дъждовна облачност. На много места ще има краткотрайни валежи, придружени с гръмотевици и временни усилвания на вятъра. Има условия за градушки. В Рило-Родопската област и на места в Предбалкана явленията ще са интензивни, валежите – значителни. Над източните райони ще бъде предимно слънчево. Максималните температури ще са между 27° и 32°, в западните райони – малко по-ниски. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова.  \r\nНад Черноморието ще бъде предимно слънчево. Ще духа слаб северен вятър. Максималните температури ще са 27°-28°. Температурата на морската вода е 24°-25°. Вълнението на морето ще бъде 1-2 бала. \r\nНад планините ще се развива мощна купесто-дъждовна облачност. На много места ще има краткотрайни, временно интензивни валежи и гръмотевични бури. Максималната температура на височина 1200 метра ще е около 20°, на 2000 метра – около 13°.", "date": "2018.07.07", "title": "НИМХ: На много места в страната ще има краткотрайни валежи, придружени с гръмотевици и усилвания на вятъра, има условия и за градушки"}
{"url": "http://www.focus-news.net/news/2018/07/07/2542716/faz-sled-politseyskata-strelba-sreshtu-mladezh-bezreditsite-v-nant-prodalzhavat.html", "text": "Във френския град Нант продължават безредиците, избухнали след фаталната полицейска атака срещу младеж, съобщава германският национален ежедневник  Die Frankfurter Allgemeine Zeitung . \r\nИ в нощта срещу събота бе съобщено за палежи на автомобили. Правоохранителните органи са се намесили, за да разгонят група, извършила серия палежи, използвайки бутилки със запалителна течност. Съобщава се, че полицията е употребила сълзотворен газ.  \r\nПрез последните три нощи в Нант се стигна до поредица от сблъсъци със силите за сигурност, припомнят от редакцията. Тереза Герова", "date": "2018.07.07", "title": "FAZ: След полицейската стрелба срещу младеж - безредиците в Нант продължават"}
{"url": "http://www.focus-news.net/news/2018/07/07/2542711/ria-novosti-siriyskata-armiya-e-ustanovila-kontrol-varhu-granichniya-kpp-nasib-s-yordaniya.html", "text": "Правителствените войски в Сирия установиха контрол върху главния граничен контролно-пропускателен пункт Насиб, като издигнаха сирийското знаме над пункта, предава  РИА Новости .  \r\nТова е станало благодарение на успешните преговори с опозиционните бунтовнически формирования. \r\nСили на терористичната групировка „Джебхат ан Нусра“ правят опити да атакуват правителствените сили, разположени на пункта с миномети и голямокалибрени картечници.. \r\nПравителствените сили разполагат тежка бойна техника за отбрана на пункта.  Юлиян Марков", "date": "2018.07.07", "title": "РИА Новости: Сирийската армия е установила контрол върху граничния КПП Насиб с Йордания"}
{"url": "http://www.focus-news.net/news/2018/07/07/2542720/pravoslavnata-tsarkva-proslavya-sveta-velikomachenitsa-nedelya.html", "text": "Православната църква прославя света великомъченица Неделя, предаде репортер на  Агенция \"Фокус\" . С благословението на Негово светейшество Българския патриарх и Софийски митрополит Неофит, архиерейска света Литургия  в митрополитската катедрала „Св. вмчца Неделя“, гр. София, по повод храмовия й празник, ще оглави Негово преосвещенство  Белоградчишки епископ Поликарп, викарий на Софийския митрополит. Начало: 9.00 часа.  \r\nНикола ПЕТКОВ", "date": "2018.07.07", "title": "Православната църква прославя света великомъченица Неделя"}
{"url": "http://www.focus-news.net/news/2018/07/07/2542718/sport-simon-antoni-ivanov-se-klasira-za-osnovnata-shema-na-uimbaldan.html", "text": "Симон-Антони Иванов се класира за основната схема на Уимбълдън. Държавният шампион до 18 години записа втора победа в квалификациите и ще играе в основната схема. Иванов се наложи с 6:3, 6:4 над № 4 Сергей Фомин от Узбекистан. \r\n16-годишната Даниела Димитрова отстъпи във втория кръг на пресявките с 2:6, 4:6 срещу Леони Кунг от Швейцария. \r\nЯсни са съперниците на Адриан Андреев и Гергана Топалова за основната схема. Андреев е поставен под № 7 и ще започне участие днес с двубой срещу Матеус Алвеш от Бразилия. При девойките Гергана Топалова ще играе срещу третата в световната ранглиста и схемата 14-годишна Кори Гоф от САЩ.", "date": "2018.07.07", "title": "Спорт: Симон-Антони Иванов се класира за основната схема на Уимбълдън"}
{"url": "http://www.focus-news.net/news/2018/07/07/2542719/ombudsmanat-maya-manolova-shte-se-vklyuchi-vav-festivala-na-horata-s-uvrezhdaniya-v-pernik.html", "text": "От 10.00 часа пред читалището в кв. „Църква“, омбудсманът Мая Манолова ще се включи в откриването на XII Републикански многожанров фестивал на хората с увреждания, който традиционно се организира от Съюза на инвалидите в България и Община Перник. Това съобщиха от  пресофиса на омбудсмана .  \r\nС всяка изминала година фестивалът придобива все по-голяма популярност. В дванадесетото издание ще се включат близо 1800 участници, не само от всички краища на България, но и от съседни страни - Сърбия, Македония и Румъния. Хората с увреждания ще покажат, че са пълноценни личности с таланти в различни сфери на изкуството, занаятите, танците, литературата и музиката.", "date": "2018.07.07", "title": "Омбудсманът Мая Манолова ще се включи във фестивала на хората с увреждания в  Перник"}
{"url": "http://www.focus-news.net/news/2018/07/07/2542723/sds-shte-provede-23-ta-izvanredna-otchetno-izborna-konferentsiya-na-koyato-shte-bade-izbrano-novo-rakovodstvo-na-partiyata.html", "text": "СДС ще проведе 23-та извънредна отчетно-изборна конференция. Събитието ще започне в Интер Експо център, град София (бул. \"Цариградско шосе\" 147) от 10.30 часа. Това съобщиха от пресцентъра на  СДС . На форума ще бъде избрано ново ръководство на СДС  и ще се проведе политически дебат за бъдещето на синята партия.  \r\nНС на СДС взе решение, че на местни избори местните организации ще имат свободата за коалиране на местно ниво без санкция на националното ръководство. \r\nПредседателят на партията Божидар Лукарски няма да се кандидатира за поста отново, тъй като смята че, е необходимо освежаване на председателския пост.  \r\nСпоред Устава на СДС той и цялото ръководство ще излезе в оставка от насрочената дата за провеждане на Отчетно-изборна конференция  - 7 юли 2018г.  \r\nЗа председател на Националния изборен щаб е избран Илия Лазаров.", "date": "2018.07.07", "title": "СДС ще проведе 23-та извънредна отчетно-изборна конференция, на която ще бъде избрано ново ръководство на партията"}
{"url": "http://www.focus-news.net/news/2018/07/07/2542721/zam-kmetat-na-sofiya-evgeni-krusev-shte-predstavi-nachaloto-na-rabotite-po-remonta-na-bul-hristofor-kolumb.html", "text": "От 10.30 часа заместник-кметът на София Евгени Крусев по направление транспорт и транспортни комуникации ще представи началото на работите по ремонта на бул. „Христофор Колумб“. Това съобщиха от пресцентъра на  Столична община . Ще бъде представена организация на движението, алтернативни маршрути, обхват на строителните дейности. Събитието ще се проведе на кръговото кръстовище на бул. „Христофор Колумб“ и Източна тангента.", "date": "2018.07.07", "title": "Зам.-кметът на София Евгени Крусев ще представи началото на работите по ремонта на бул. „Христофор Колумб“"}
{"url": "http://www.focus-news.net/news/2018/07/07/2542722/die-welt-fronteks-predupredi-za-nov-migrantski-marshrut-kam-evropa.html", "text": "Ръководителят на европейската гранична агенция „Фронтекс“ Фабрис Лежери предупреди за възникването на нов мигрантски маршрут към Европа. „Ако ме попитате какво предизвиква най-голяма загриженост към момента, отговорът ми е Испания“, поясни французинът в интервю за германския национален ежедневник  Die Welt . \r\nПрез юни са регистрирани около шест хиляди незаконни мигранти, предприели опит да се прехвърлят в Европа от Африка през западната част на Средиземно море. „Ако броят им се увеличи, този маршрут ще стане основният“, предупреди Лежери, като същевременно разясни, че половината от тези мигранти са граждани на Мароко. Останалите са от държави от Западна Африка.  \r\nСпоред ръководителя на „Фронтекс“ през следващите месеци маршрутът от Мароко до Европа ще се наложи като алтернативен път за мигрантите, опитващи се да се установят на територията на държавите от Европа. Поради тази причина Лежери подчерта, че подкрепя плановете за настаняването на мигранти в центрове в северната част на Африка.  \r\nОт изданието подчертават, че по данни на Международната организация по миграция (МОМ) в периода януари-юли се наблюдава спад на мигрантите и бежанците, предприемащи опити да достигнат Европа през Средиземно море. Броят им за първото полугодие е около 46,5 хил. мъже, жени и деца.  \r\nПрез същия период на 2017 г. са регистрирани повече от 101 хил. души, прекосили Средиземноморието в посока Европа, докато от началото на януари до началото на юли 2016 г. броят им е бил най-малко 232 хил. мигранти и бежанци. Тереза Герова", "date": "2018.07.07", "title": "Die Welt: „Фронтекс“ предупреди за нов мигрантски маршрут към Европа"}
{"url": "http://www.focus-news.net/news/2018/07/07/2542717/ministar-predsedatelyat-boyko-borisov-i-kitayskiyat-premier-li-katsyan-shte-otkriyat-sedmata-sreshta-na-rakovoditelite-na-pravitelstvata-na-initsiativata-161.html", "text": "От 10.00 часа в НДК ще бъде официално открита Седмата среща на ръководителите на правителствата на страните от Централна и Източна Европа и Китай – „16+1“. Тя ще бъде открита от министър-председателя Бойко Борисов и китайският премиер Ли Къцян. Приветствия ще направят и Емил Караниколов - министър на икономиката на Република България, и Джон Шан - министър на търговията на Китайската народна република. От 12.30 българският и китайският премиер ще дадат съвместна пресконференция.  \r\nФорматът 16+1 е инициатива на Китайската народна република, насочена към засилване и разширяване на сътрудничеството с 11 държави членки на ЕС и 5 балкански държави - Албания, Босна и Херцеговина, България, Хърватия, Чехия, Естония, Унгария, Латвия, Литва, Република Македония, Черна гора, Полша, Румъния, Сърбия, Словакия и Словения - в области като инвестиции, транспорт, финанси, наука, образование, култура и други. Форматът се състои от две основни части: пленарна сесия на високо равнище и бизнес форум, в който ще вземат участие големи компании от страните от ЦИЕ и Китай. \r\nВ тазгодишната рамка България и Китай определиха четири потенциални приоритетни области за икономическо сътрудничество за 2018 г.: високи технологии, инвестиции, индустриално партньорство, съвместни предприятия; инфраструктура; селско стопанство; туризъм. \r\nСрещата на лидерите ще бъде посветена на тема: \"Задълбочаване на отвореното и прагматично сътрудничество за приобщаващ просперитет\".", "date": "2018.07.07", "title": "Министър-председателят Бойко Борисов и китайският премиер Ли Къцян ще открият Седмата среща на ръководителите на правителствата на инициативата \"16+1\""}
{"url": "http://www.focus-news.net/news/2018/07/07/2542724/bspsofiya-organizira-kragla-masa-na-tema-problemi-na-srednoto-obrazovanie-v-balgariya.html", "text": "Федерация „Просвета“ към Градския съвет на БСП – София организира кръгла маса на тема „Проблеми на средното образование в България“, съобщиха от  ГС на партията . \r\nСъбитието ще се състои от 10.00 часа, в зала №3 „инж. Стоимен Сарафов“ на Федерацията на научно-техническите съюзи (ул. „Георги Раковски“ №108, етаж 2). \r\nФорумът ще бъде открит от лидера на БСП – София Калоян Паргов.", "date": "2018.07.07", "title": "БСП–София организира кръгла маса на тема „Проблеми на средното образование в България“"}
{"url": "http://www.focus-news.net/news/2018/07/07/2542725/denyat-7-yuli-v-svetovnata-istoriya.html", "text": "През 1585 г. английска експедиция основава колония на брега на Вирджиния в Северна Америка, а през 1754 г. в Ню Йорк е открит Кралският колеж, прераснал по-късно в Колумбийски университет – най-старият на територията на Северна Америка. 1807 г. - Наполеон Бонапарт се среща с руския цар Александър I, за да обсъдят подялбата на Европа между двете страни и начините, по които да се противопостави на британските интереси на континента. Срещата не води до трайно споразумение и пет години по-късно армията на Наполеон навлиза в Русия. Започва японско-китайската война (1937), част от Втората световна война в Азия, продължила до 1945 г. 1969 г. – започва изтеглянето на първите американски войски от Южен Виетнам. Навършват се 31 години от провъзгласяването на независимостта на Соломоновите острови. Борис Бекер става най-младият тенисист, спечелил „Уимбълдън” – през 1985 година 17-годишният германец побеждава на престижния международен тенис турнир.   2017 г.   \r\nТежките наводнения на японския остров Кюшу причиниха смъртта на 7 души.  2017 г. \r\nЮНЕСКО обявява стария град Хеброн и Пещерата на патриарсите в Западния бряг за обекти на световното наследство. 2014 г.  \r\nПравителствените сили на Украйна овладяват Артьомовск и Дружковка 2013 г.  \r\nВ Пугачьов, Русия избухват масови протести с искане за изселване на етническите чеченци. 2012 г.  \r\nВ Либия се провеждат избори за Всеобщия национален конгрес. 2012 г.  \r\nПри наводнение в Кубан загиват 171 човека. 2011 г.  \r\nРупърт Мърдок закрива вестника със 168 годишна история News of the World поради разразил се скандал с подслушване на телефонни разговори на известни личности. 2007 г.  \r\nСтатуята на Христос Спасител посветена на Иисус Христос в Рио де Жанейро, Бразилия е включена в списъка на Новите седем чудеса на света в проекта на швейцарската фондация New7Wonders Foundation. 2007 г.  \r\nНегово светейшество Бенедикт XVI издава апостолическото писмо Motu Proprio Summorum Pontificum, с което свещеният за католицизма латински език, след прекъсване от 46 години, отново е официален за литургията и равноправен с вулгарните езици на съответната страна. 2005 г.  \r\nПри терористичен атентат на \"Ал Кайда\" в Лондон избухват четири взрива. Три от взривовете са под земята, на метростанции, а четвъртият взрив е в двуетажен автобус. Загиват 45 души, а около 1000 са ранени. \r\nСерията от атентати започва с взрив сутринта в метростанцията \"Олдгейт\". Следват експлозии в станциите на метрото \"Ливърпул стрийт\", \"Кингс крос\" и \"Еджуар роад\" - всичките те - разположени в Лондонското сити. Впоследствие са взривени пътнически автобуси на площадите \"Ръсел\" и \"Тейвиксток\". \r\nОтговорност за атентатите поема терористичната организация \"Тайната организация на \"Ал Кайда\" в Европа\". \r\nАтентатите са реализирани седмица след получаването на председателството на Евросъюза от Великобритания, по време на годишната среща на Г –8, състояла се в Шотландия, и ден след ден след одобряването на Великобритания за домакин на олимпийските игри през 2012 г. \r\nСкотланд Ярд съобщават, че става дума поне за седем експлозии в метрото и в автобуси, на мястото на експлозиите са намерени остатъци от взривни вещества. Първоначалните съобщения гласят, че експлозиите са предизвикани от сблъсък на мотриси или късо съединение. \r\n„Химикът\", който е направил бомбите, използвани при атентатите на 7 юли, е задържан в Кайро. Арестуваният се казва Магди ел Нашар и е студент по химия. \r\n33-годишният заподозрян е заловен от полицията в бедно предградие на египетската столица. Нашар е напуснал Великобритния 2 седмици преди атентатите. \r\nЕксплозивното вещество, използвано за бомбите, се нарича „Майката на Сатаната\". Според полицейски служители съединението е триацетонен трипероксид. За получаването му се смесват химикал за отпушване на канали, белина и ацетон - все неща, които се намират по магазините. \r\nТози вид бомби е запазена марка на \"Ал Кайда\". Същият взрив е открит в обувката на Ричайрд Райд, с която той искаше да взриви самолет над Атлантика през 2001 г. и в обувката на глостърския бомбаджия Саджид Бадат, който в последния момент се отказа да го взриви. 1985 г.  \r\n17-годишният германски тенисист Борис Бекер става най-младият шампион за цялата история на тенис турнира \"Уимбълдън\". Борис Бекер е роден на 22 ноември 1967 г. Висок е 191 см, играе с дясната ръка. Започва професионалната си кариера през 1984 г. До началото на Уимбълдън'99 спечелва 710 мача и губи 213. Дълго време е № 1 в световния тенис. Трикратен победител е от \"Уимбълдън\", шампион е от Откритото първенство на САЩ, два пъти печели Откритото първенство на Австралия. От наградни фондове спечелва около $25 млн. Заради убийствения му сервис, е наричан \"Мистър Бум-Бум\". 1978 г.  \r\nПровъзгласена e независимостта на Соломоновите острови. \r\nСоломоновите острови са открити през 1568 г. от испанския мореплавател А. Менданя де Нейра. През 1899 г. островите са разделени между Великобритания (източната част) и Германия. Между 1893 г. и 1900 г. Великобритания завладява островите. През 1921 г. британската част е поставена под австралийска опека. \r\nПрез 1978 г. британската част на Соломоновите острови получава независимост в състава на Общността. Соломоновите острови са член на ООН от 1978 г. 1976 г.  \r\nВ периода 7 - 9 юли в Берлин се провежда XXX сесия на СИВ по въпросите на социалистическата интеграция. Българската делегация се води от председателя на Министерския съвет Станко Тодоров. 1969 г.  \r\nЗапочва изтеглянето на първите американски войски от Южен Виетнам. \r\nВойната във Виетнам започва през 1964 година. Целта на САЩ в нея е - предотвратяване на установяването на комунистическо управление на полуостров Индокитай. САЩ се ангажират с проблемите на Виетнам и полуострова от средата на `50-те години, когато в южната част на страната се създава Република Виетнам, и започва изграждането на т.нар. сайгонска армия, с участието на американски експерти. През 1960 г. е създаден Национален фронт за освобождение на Южен Виетнам, който, с помощта на Демократична република Виетнам, СССР и Китайската народна република, разгръща освободително движение за обединение на страната. През 1963 г., със заповед на американския президент Джон Кенеди, в Южен Виетнам са изпратени първите американски въоръжени части. През 1964 г. Конгресът на САЩ приема т.нар. Тонкинска резолюция, която поставя началото на войната; военни операции срещу силите на Националния фронт и Демократична република Виетнам. През 1968 г. войната обхваща цялата територия на страната. През 1969 г. националните сили на Южен Виетнам създават Временно революционно правителство на Република Виетнам; в Париж започват мирни преговори между САЩ и Демократична република Виетнам. През 1973 г. Парижкото споразумение слага край на войната, до 1974 г. американските войски се изтеглят от Виетнам. 1937 г.  \r\nЗапочва японско-китайската война, част от Втората световна война в Азия, продължила до 1945 г. \r\nВойната започва с нахлуването на японските войски в Североизточен и Централен Китай. Япония окупира голяма част от Китай (главно през 1937 г. – 1939 г. и 1944 г.). В Китай е създаден единен национален антияпонски фронт, който към април 1945 г. контролира деветнадесет освободени района. През август 1945 г. СССР се включва във войната против Япония и допринася за приключването й. 1878 г.  \r\nОто фон Бисмарк произнася реч пред Райхстага, в която заявява желанието си да бъде посредник при организирането на предстоящия европейски конгрес (Берлинският конгрес). Впоследствие той е избран за председател. \r\nОто фон Бисмарк e пруски и германски държавен деец, създател на германската държава. Обединява Германия \"отгоре\" по пътя на три последователни войни (Пруско-датска – 1864 г., Австро-пруска – 1866 г. и Френско-пруска – 1870-1871 г.). Райхсканцлер е на Германия от 1871 г. до 1890 г. Във вътрешната и външната си политика защитава интересите на юнкерите и едрата германска буржоазия. Стреми се да наложи хегемонията на Германия в Европа. Първоначално насърчава Русия да започне Руско-турската война (1877-1878 г.), но на състоялия се от 1 юни до 1 юли в Берлин конгрес застава на страната на нейните противници. Самият конгрес е свикан по настояване на Англия и Австро-Унгария. Освен тях в него участват и представители на Русия, Франция, Германия, Италия и Османската империя, също и на Гърция, Сърбия, Румъния и Черна гора. България, чиято съдба се решава там, нямала представители. Западно-европейските страни не одобряват Санстефански договор (1878 г.), подписан след Руско-турската освободителна война (1877-1878 г.) и настояват за неговото ревизиране. Изтощена от войната и в икономическо, и във военно отношение, Русия е принудена да приеме преразглеждането на Санстефанския договор. Като председател на Берлинския конгрес Ото фон Бисмарк улеснява ходовете на европейските представители. В общите пленарни заседания, на които участват английският министър-председател Б. Дизраели (лорд Биконсфилд), австро-унгарският министър на външните работи Андраши, руският канцлер А. М. Горчаков и германският канцлер О. Бисмарк, се дебатират най-важните въпроси – териториалните граници на новоосвободената българска държава и съдбата на Босна и Херцеговина. Представителите на западните велики сили и особено лорд Биконсфилд и Андраши се стремят да намалят границите на България и да осигурят своите икономически интереси в нея след откъсването й от пределите на Османската империя. Австро-унгарската дипломация, с мълчаливото съгласие на останалите западноевропейски сили, се бори за по-големи права върху Босна и Херцеговина. Пред конгреса, с известни териториални претенции към България, излизат и някои от представителите на съседните балкански страни. На протестните писма на българския народ, изпратени до конгреса от всички краища на страната и особено от онези, които се предвиждало да останат в пределите на Османската империя, не е обърнато внимание. 1807 г.  \r\nНаполеон Бонапарт се среща с руския цар Александър I, за да обсъдят подялбата на Европа между двете страни и начините, по които да се противопостави на британските интереси на континента. Срещата не води до трайно споразумение и пет години по-късно армията на Наполеон навлиза в Русия (1812), където претърпява поражение. \r\nФренският император Наполеон Бонапарт е роден в град Аячо през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности, френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796 – 1797) се проявява не само като талантлив генерал, но и като добър дипломат. През 1798 г. – 1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. 1754 г.  \r\nВ Ню Йорк е открит Кралският колеж, прераснал по-късно в Колумбийски университет – най-стария на територията на Северна Америка. 1585 г.  \r\nАнглийска експедиция основава колония на брега на Вирджиния в Северна Америка. На тази дата са родени: 1940 г.  \r\nВ Ливърпул е роден барабанистът на \"Бийтълс\" Ринго Стар (псевдоним на Ричард Старки). Ринго Стар е английски композитор и рокмузикант. Псевдонима си приема през 1960 г. В “Бийтълс” се включва в средата на 1962 г., като замества на ударните Пит Бест. Ринго Стар се снима в 13 филма (без тези с “Бийтълс”), между които “Кенди” (1968), “Листомания” (1975), “Последният валс” (1976), “Пещерният човек” (1981). През 1975 г. Стар основава собствена фирма за грамофонни плочи “Ring O’Records”. 1887 г.  \r\nРоден е художникът Марк Шагал (1887 - 1985). Марк Шагал е френски художник от руски произход. Той е първият представител на сюрреализма - според създателя на термина френския поет Гийом Аполинер. Сред най-известните му творби е \"Прозорец на остров Бреа\". 1860 г.  \r\nРоден е австрийският композитор и оркестров диригент Густав Малер (1860 - 1911). Малер е възпитаник на Виенската консерватория. Бил е директор на Будапещенската опера, пръв диригент на Хамбургската и по-късно на Виенската опера. През 1909 г. дирижира Нюйоркския филхармоничен оркестър. Густав Малер е един от най-големите оркестрови диригенти на своето време. Пише камерна музика, хорови композиции, симфонии и др. Умира през 1911 г. 1752 г.  \r\nВ Лион е роден френският механик Жозеф Мари Жакард (1752 - 1834). През 1801 г. Жакард създава тъкачния стан, наречен на негово име, който става важна част от текстилната индустрия. Жозеф Мари Жакард умира през 1834 г. На тази дата умират: 2014 г.  \r\nУмира Едуард Амвросиевич Шеварднадзе - съветски и грузински дипломат и политик. 2006 г.  \r\nУмира Роджър Кийт „Сид“ Барет - английски рок китарист на Пинк Флойд и вокалист 1930 г.  \r\nУмира сър Артър Конан Дойл – популярен английски писател, автор на криминални романи за детектива-любител Шерлок Холмс, на научно фантастична и приключенска литература, на исторически изследвания. Негови съчинения са: повестите \"Знакът на четиримата\" (1890 г.), \"Баскервилското куче\" (1901-1902 г.), \"Долината на ужаса\" (1914-1915 г.); сборници с разкази: \"Приключенията на Шерлок Холмс\" (1891-1892 г.), \"Спомени за Шерлок Холмс\" (1892-1893 г.); романът \"Изгубеният свят\" (1912 г.); книги по история на англо-бурската война и Първата световна война и др. Сър Артър Конан Дойл е роден през 1859 г. 1307 г.  \r\nУмира Едуард I, крал на Англия от 1272 г. до 1307 г. Едуард I е роден през 1239 г. Той е син на Хенри III. При Едуард I окончателно се установява практиката за редовно свикване на парламента, с което в Англия се оформя съсловно-представителна монархия. Във вътрешната политика кралят се стреми да запази равновесието между феодалите, оформило се след гражданската война през 60-те години на ХIII в. и да укрепи съюза на кралската власт с рицарите и градовете при внимателно настъпление срещу светската и духовната аристокрация. Недоволството на рицарите и гражданите от увеличаването на данъците принуждават Едуард I да признае на парламента правото да определя държавните данъци от 1297 г. По време на неговото управление насилствено към Англия е присъединен Уелс (1282 г. – 1284 г.); направен е опит за завоюване на Шотландия през 1286 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.07", "title": "Денят 7 юли в световната история"}
{"url": "http://www.focus-news.net/news/2018/07/07/2542732/za-shesta-poredna-godina-vav-velikotarnovskoto-selo-resen-shte-se-provede-praznik-na-hlyaba.html", "text": "За шеста поредна година във великотърновското село Ресен ще се проведе Празник на хляба. Това съобщи за  Радио „Фокус“ – Велико Търново  Венета Попова секретар на  Народно читалище „Народна просвета 1874” – село Ресен. Празникът се организира от Читалищното настоятелство, в партньорство с кметството и Община Велико Търново,и с помощта на две местни фирми. Той ще се проведе днес и ще премине под надслов „Никой не е по-голям от хляба”. Събитието ще започне от 10.00 часа в салона на читалището. Венета Попова съобщи, че Празникът на хляба е с конкурсен характер. Той ще се проведе в два раздела – раздел „Фолклор“ с категории песни, танци, обичаи и индивидуални изпълнения, и раздел „Кулинария“, в който участниците ще представят домашно приготвени обредни хлябове, характери за тяхното населено място. В конкурса тази година ще вземат участие около 350 души от 29 колектива и 7 индивидуални изпълнители от 17 населени места от 11 общини. Участниците ще са от Велико Търново, Свищов, Търговище, Горна Оряховица, Бургас, Лясковец, Полски Тръмбеш, Сливо поле, Русе, Попово и Дряново. Компетентното жури ще е с председател архимандрит Георги, игумен на Преображенския манастир, който е родом от Ресен, и с членове – Диана Джанзова  – председател на читалището в село Ресен,  Маргарита Деневска – майстор сладкар и готвач  и Цанка Добрева – художествен ръководител на самодейните колективи в читалището. За участниците са предвидени  и грамоти за участие, грамота за най-добра визия на маса, грамота за атрактивен външен вид на погача, както и  награда на кмета и награда на публиката. В раздел  „Кулинария“ ще бъдат връчени плакети за първо, второ и трето място. В категориите песни и обичаи – също плакети за първо, второ и трето място, а в категория  танци и индивидуално изпълнение – награда за най-добро изпълнение. Венета Попова посочи, че гост изпълнители на празника ще бъдат Танцово студио „Динамик” при Центъра за подкрепа и личностно развитие и Общински детски компкес – Велико Търново, Валя Гуглева –  народна певица от село Ресен и възпитаниците от клуба по спортни танци „Ксани денс”  -град Велико Търново. Всички гости ще могат да опитат от вкусните ресенски мекици и вареното сладко жито за здраве. \r\nНадежда КРЪСТЕВА", "date": "2018.07.07", "title": "За шеста поредна година във великотърновското село Ресен ще се проведе Празник на хляба"}
{"url": "http://www.focus-news.net/news/2018/07/07/2542726/the-asahi-shimbun-broyat-na-zhertvite-na-navodneniyata-v-yaponiya-dostigna-do-18-dushi-desetki-ostavat-v-neizvestnost.html", "text": "Най-малко 18 души са загинали, а десетки други са в неизвестност след тежките дъждове, които удариха западната част на Япония през последните дни, съобщава ежедневникът  The Asahi Shimbun . По-рано бе разпространена информация за осем жертви на стихията. \r\nЯпонската метеорологична служба издаде предупреждения за бедствието, което се наблюдава веднъж на няколко десетилетия. Най-засегнатите са префектурите Киото, Хиого, Окаяма и Гифу. \r\nДесет души загинаха в префектура Хирошима, три в префектура Ехиме и по един в Окаяма, Киото, Хиого, Шига и Фукуока, заради тайфун, който връхлетя островната държава на 3 юли с проливни дъждове. Към настоящия момент не може бъде потвърдено местонахождението на най-малко 39 души, главно в префектурите Хирошима, Окаяма и Фукуока. Тереза Герова", "date": "2018.07.07", "title": "The Asahi Shimbun: Броят на жертвите на наводненията в Япония достигна до 18 души, десетки остават в неизвестност"}
{"url": "http://www.focus-news.net/news/2018/07/07/2542727/smolyan-negovo-visokopreosveshtenstvo-plovdivskiya-mitropolit-nikolay-shte-oglavi-praznichna-arhiereyska-sv-liturgiya-v-hram-sv-vmchtsa-nedelya.html", "text": "Негово Високопреосвещенство Пловдивския митрополит Николай ще оглави празнична архиерейска св. Литургия в храм „Св. вмчца Неделя” в Смолян, предаде репортер на  Агенция \"Фокус\" .  \r\nДнес, когато Православната църква прославя  Света великомъченица Неделя, Негово Високопреосвещенство Пловдивския митрополит Николай ще оглави празнична архиерейска св. Литургия в храм „Св. вмчца Неделя” в гр. Смолян,  кв. „Райково”. Начало: 9.00 ч. \r\nНикола ПЕТКОВ", "date": "2018.07.07", "title": "Смолян: Негово Високопреосвещенство Пловдивския митрополит Николай ще оглави празнична архиерейска св. Литургия в храм „Св. вмчца Неделя”"}
{"url": "http://www.focus-news.net/news/2018/07/07/2542731/plovdiv-vremenno-shte-bade-ogranicheno-dvizhenieto-po-chast-ot-bul-shesti-septemvri-zaradi-remont.html", "text": "Затваря се участък от бул. „Шести септември“ през почивните дни. Това съобщиха за  Радио „Фокус“ - Пловдив  от ОП „Организация и контрол на транспорта“. Днес и на 8 юли 2018 г. се затварят  двете платна на бул. „Шести септември“ – от кръстовището с ул. „Владая“ до бул. „Цариградско шосе“, във връзка с  извършване на строително-ремонтни работи. Във тази връзка се променя маршрутът на автобусите по автобусна линия № 26 от основния вътрешноградски транспорт.", "date": "2018.07.07", "title": "Пловдив: Временно ще бъде ограничено движението по част от бул. „Шести септември“ заради ремонт"}
{"url": "http://www.focus-news.net/news/2018/07/07/2542728/burgas-nad-100-avtomobila-shte-badat-predstaveni-po-vreme-na-edinadesetoto-izdanie-na-retroparada-v-grada.html", "text": "Над 100 модела ще бъдат представени по време на единадесетото издание на Ретропарада за класически автомобили, който се открива от 10.00 часа пред Пантеона в Бургас. Това съобщиха от пресцентъра на  Община Бургас . Тази година жителите и гостите на града ще могат да видят коли от типа Хот Род, които се възприемат като ново поколение тунинговани возила. Това са нестандартни модели, които се правят с части от различни автомобили, монтирани в зависимост от предпочитанията на конструктора. В България този тип коли не са често срещани, което ги прави изключително впечатляващи. Част от тазгодишната автоизложба ще бъде и много рядък съветски правителствен автомобил на частен колекционер от Петрич. Наред с него ще бъдат показани и други луксозни социалистически возила, както и довоенни автомобили и камиони. Дебют ще направи варненски колекционер с много рядък модел на \"Мерцедес\" от 50-те години, а гости от Сърбия, Чехия и Словения ще представят изключително интересни и атрактивни возила. \r\nНа Ретропарада тази година ще бъдат показани и много интересни мотоциклети от страната и чужбина. Гост и участник ще бъде словенецът Петер Брон, който е собственик на най-големия мотоциклетен музей в Европа.", "date": "2018.07.07", "title": "Бургас: Над 100 автомобила ще бъдат представени по време на единадесетото издание на Ретропарада в града"}
{"url": "http://www.focus-news.net/news/2018/07/07/2542734/shumen-etno-folkloren-festival-cherga-pliska-2018-shte-se-provede-v-niar-pliska.html", "text": "Регионален исторически музей – Шумен организира за първи път в своята история етно фолклорен фестивал „Черга“ – Плиска 2018. Това съобщиха от  РИМ . Мястото, избрано за провеждането му е НИАР „Плиска“, където са основите на първата българска столица. „Нашето желание е именно там да покажем етническото многообразие на съвременна България с неговата палитра от музика, песни, танци и традиционни обичаи на етносите от различните краища на страната“, посочват от музея. За участие в етнофолклорния фестивал се разчита както на български фолклорни състави, така и на организации на различните етнически групи в България, включително формации на каракачани, алиани, капанци, банатски българи, турци, помаци, руснаци, арменци, роми, българи мохамедани. Въпреки че е обявен като национален фестивал, в него участие са потвърдили и представители зад граница – ученически клуб „Български сърца” от с. Кулевча, Одеска област, Украйна. Културната институция е в дългогодишно партньорство със селището, основано от преселници от Шуменско след Руско-турската война през 1829 г. Вече над 180 г. жителите му съхраняват българския език, обичаи, фолклор и традиции и ги предават от поколение на поколение. Освен тях в програмата са включени певчески и танцови формации от цялата страна, както и възпитаници на 19 ДГ „Конче вихрогонче“ – Шумен. Проявата няма конкурсен характер и за всички групи с принос във фестивала са предвидени грамоти и плакети за участие. Инициативата е под патронажа на Министерството на културата на Република България, а партньори на Регионален исторически музей – Шумен при реализацията ú са Сдружение „Български музеи” и Вила „Булгара еко” – село Кюлевча. Официалното откриване на фестивала е от 10.00 часа на 7 юли.", "date": "2018.07.07", "title": "Шумен: Етно фолклорен фестивал „Черга“ – Плиска 2018 ще се проведе в НИАР „Плиска“"}
{"url": "http://www.focus-news.net/news/2018/07/07/2542733/sliven-startira-14-oto-rali-tvarditsa-2018-parvi-krag-ot-tazgodishniya-rali-shampionat.html", "text": "14-то рали „Твърдица 2018″, първи кръг от тазгодишния рали шампионат, стартира днес. 30 са подадените заявки до момента, съобщи пред  Радио „Фокус“ – Сливен  Злати Златев, организатор на надпреварата. Сред участниците  са екипажът на Марина Моторспорт Тихомир Стратиев/Добрин Борисов с Пежо 208 R2, Григор Григоров/Даниел Миленков от Григоров Рейсинг с Пежо 208 R2, основните претенденти за победата – Йордан Атанасов/Янаки Янакиев с Мицубиши Лансър Ево 9 и Мирослав Ангелов/Недялко Сивов с Шкода Фабия R5. Диана Стоянова и Иванела Иванова ще се включат наравно в битката с мъжете със своя нов автомобил „Хонда Сивик“. В спортната надпревара ще участват екипажи от Швеция, Полша, Грузия и младия талант Денис Станчовски. Тази година състезанието няма да стига до град Елена и затова носи само името Твърдица. Дължината на ралито е 214 км, от които 38%  са състезателни спрямо общия километраж на състезанието и са разделени на 7 скоростни етапа. Стартът ще бъде даден на 7 юли в 16:00 часа на площад „Свобода“ в Твърдица. Ще се състои церемониалното преминаване на колите. В 17:40 е стартът на първи скоростен етап „Предела“ /23.55 км./ и „Боров Дол“ /7км./, след което следва Супер специален етап.  През втория състезателен ден екипажите ще преминат 64 км на спускане през Твърдишкия Балкан, за да стигнат отново до подиума на официалната арка. Скоростният етап 4/6 „Чумерна“ ще бъде загрявка за екипажите преди сериозния „Твърдица“ /24км./, който ще стартира от разклона за хижа Чумерна и ще финишира в Твърдица. Награждаването ще бъде на 8 юли в 13 часа на площад „Свобода“.", "date": "2018.07.07", "title": "Сливен: Стартира 14-ото рали „Твърдица 2018″ - първи кръг от тазгодишния рали шампионат"}
{"url": "http://www.focus-news.net/news/2018/07/07/2542737/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в област Шумен, предаде репортер на  Радио „Фокус“- Шумен . Сред натоварените участъци са пътна връзка Белокопитово с автомагистрала „Хемус“, районът на кръговото кръстовище при 7-ми км и кръговото кръстовище за кв. Макак по главен път София- Варна. Спокойно се пътува в посока Силистра. Няма въведени нови промени в организацията на движение в областта.  В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения. Пътните настилки в региона са сухи. Видимостта е нормална. Времето е ясно, слънчево, температурата на въздуха е около 21 градуса. \r\nИвелина ИВАНОВА", "date": "2018.07.07", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/07/07/2542738/smolyan-audio-vizualniyat-spektakal-momchil-mitove-i-legendi-shte-mozhe-da-se-gleda-bezplatno-na-momchilovata-krepost-po-povod-673-godini-ot-smartta-na-voyvodata.html", "text": "След 21.00 ч. прожекцията на аудио-визуалния спектакъл „Момчил – митове и легенди“ на Момчилова крепост при с. Градът ще бъде безплатна. Това съобщиха от пресцентъра на  Община Смолян . Спектакълът ще се прожектира при хубаво време и е по повод 673 години от смъртта на Момчил. Родопският властелин е убит на 7 юли 1345 г. в битката при Буруград (Перитор), когато войските на смирненския емир Умур, подкрепени от войските на Йоан Кантакузин, нападат Момчил. \r\nАудио-визуалният спектакъл “Момчил – митове и легенди“ е създаден в рамките на проект „Момчилова крепост – митовете оживяват“, финансиран по Оперативна програма „Регионално развитие 2007-2013“, изпълняван от Община Смолян. Представлява звуково светлинна художествена продукция, която пресъздава по атрактивен начин легендата за Момчил юнак. За естествен екран се използват съществуващите скали, а за посетителите е изграден амфитеатър от 50 седящи места. Има възможност спектакълът да бъде наблюдаван и от правостоящи. \r\nВ рамките на 35 минути, филмът пресъздава историята на Родопския владетел Момчил, живял през първата половина на 14 век. През 1343г. самообявилият се византийски император Иоан Кантакузин го назначава за управител на крепостите Света Ирина (нелокализирана) и крепостта Подвис (Момчилова крепост над сегашното село Подвис) в областта Меропа (районът около днешния град Смолян). В народното съзнание Момчил се запазва като владетеля, който Българите искат да имат – силен, смел и готов да се бие със завоевателите.", "date": "2018.07.07", "title": "Смолян: Аудио-визуалният спектакъл „Момчил – митове и легенди“ ще може да се гледа безплатно на Момчиловата крепост по повод 673 години от смъртта на войводата"}
{"url": "http://www.focus-news.net/news/2018/07/07/2542736/nimh-v-12-oblasti-v-stranata-e-obyaven-zhalt-kod-za-obilni-valezhi-i-gramotevichni-buri.html", "text": "В 12 области в страната е обявен жълт код за обилни валежи и гръмотевични бури. Това сочи справка на сайта на  Националния институт по метеорология и хидрология  (НИМХ) при БАН.  Областите, за които важи жълтата степен са: Смолян, Благоевград, Пазарджик, Пловдив, Ловеч, София-област, София-град, Перник, Кюстендил, Видин, Монтана и Враца. \r\nОт НИМХ предупреждават, че ще има краткотрайни, временно интензивни валежи и гръмотевични бури, възможни са и градушки. Сумарните количества за денонощието ще са между 15 и 35 л/кв. м., а на отделни места и над планинските части и повече.", "date": "2018.07.07", "title": "НИМХ: В 12 области в страната е обявен жълт код за обилни валежи и гръмотевични бури"}
{"url": "http://www.focus-news.net/news/2018/07/07/2542730/denyat-7-yuli-v-balgarskata-istoriya.html", "text": "На 7 юли 1877 г. конни части на Предния отряд предприемат разузнаване към Търново, което предизвиква паническо отстъпление от страна на противника. Възползвайки се от ситуацията, генерал Гурко разпорежда разузнаването да премине в настъпление и в резултат на това град Търново (днес Велико Търново) е освободен. На тази дата през 1879 г. се провежда първото заседание на първото българско правителство (начело с Тодор Бурмов) след освобождението на България от турско робство. На същата дата се създават гранични пунктове и митнически постове по границите на Княжество България. На 7 юли 1910 г. в София е свикан първият, след Освобождението, общ архиерейски събор на Българската екзархия с участието на всички митрополити и епископи, който взема решение за въвеждане на новобългарски език в службите успоредно с черковно-славянския. 2016 г. \r\nПрезидентът на Република България, присъжда орден „Стара планина“, първа степен на г-н Такаши Коидзуми, извънреден и пълномощен посланик на Япония в Република България, „за изключително големите му заслуги за развитието и укрепването на българо-японските отношения“. 2016 г. \r\nПрезидентът на Република България, присъжда орден „Стара планина“, първа степен на г-жа Аник ван Калстър , извънреден и пълномощен посланик на Кралство Белгия в Република България, „за изключително големите ѝ заслуги за развитието и укрепването на българо-белгийските отношения“ 2016 г. \r\nПрезидентът на Република България, присъжда орден „Стара планина“, първа степен на г-н Ксавие Лапер дьо Кабан, извънреден и пълномощен посланик на Френската република в Република България, „за изключително големите му заслуги за развитието и укрепването на българо-френските отношения“. 2010 г. \r\nПрезидентът на Република България връчва Орден Стара планина първа степен на проф. Донка Петканова „за дългогодишната ѝ научноизследователска и преподавателска дейност и по повод 80-годишнината ѝ.“ \r\nПрезидентът на Република България връчва орден „Св. св. Кирил и Методий“ първа степен на проф. Николай Мартинов „за големите му заслуги в областта на образованието и науката и по случай 70-годишнината му“ 2000 г. \r\nПодписва се договорът за продажбата на Булбанк на UniCredito Italiano SpA и Allianz AG за придобиване съответно на 93% и 5% от основния капитал на банката. \r\nБулбанк е учредена през 1964 г. като Българска външнотърговска банка (БВБ), със 100% държавно участие, със седалище в София, основен капитал 40 млн. лв. и предмет на дейност международни търговски разплащания и финанси. \r\nОт 1969 г. до 1985 г. са открити представителства на банката в Лондон, Франкфурт и Виена. \r\nПрез 1987 г. се създава Bayerishe- Bulgarishe Handelbank като съвместна банка на Bayerishe Vereinsbank и БВБ с централа в Мюнхен. През 1998 г банката е пререгистрирана като HypoVereinsbank Bulgaria GmbH. \r\nПрез 1988 г. като съвместна финансова компания на БВБ и Внешэкономбанк е учредена Булгарсовинвест. През 1994 г. Булгарсовинвест е преобразувана в Корпоративна търговска банка АД. \r\nПрез 1991 г. се създава Банковата консолидационна компания (БКК), като холдингова компания за консолидиране на държавната собственост в банковия сектор и за съдействие на банковата приватизация. Тогава БКК е собственик на 98% от основния капитал на Булбанк. \r\nОтново през 1991 г. БВБ е първата българска банка, която се присъединява към системата за международни валутни преводи SWIFT. \r\nПрез 1992 г. годишното общо събрание на акционерите приема нов устав на банката, с което се създава нормативна база за развитието на банката като универсална търговска банка по смисъла на Търговския закон и Закона за банките и кредитната дейност. В същата година банката се премества в нова, специално оборудвана сграда. \r\nПрез 1993 г. Българска външнотърговска банка пристъпва към създаване на клонова мрежа в страната, с откриването на клоновете в Пловдив и Кърджали. \r\nПрез 1994 г. с решение на Годишното общо събрание на акционерите се променя наименованието на банката от БВБ на Булбанк (Българска външнотърговска банка) АД. \r\nПрез 1998 г. се открива процедура за приватизацията на Булбанк. Приватизацията на Булбанк приключва на 2 октомври 2000 г. с прехвърляне на акциите на БКК към UniCredito Italiano SpA и Allianz AG, които придобиват съответно 93% и 5% от основния капитал на банката. Същата година новите собственици на Булбанк продават своето участие в Корпоративна търговска банка (99,9%), както и в Обединена българска банка (35%) и HypoVereinsbank Bulgaria (49%). \r\nПрез 2001 г. Булбанк пристъпва към значително преструктуриране на дейността си. 1996 г. \r\nНа 6 и 7 юли в София се провежда среща на министрите на външните работи на страните от Югоизточна Европа. 1990 г. \r\nУчредява се Федерация на българската социалистическа младеж (ФБСМ). \r\nПръв председател на организацията е Фидел Косев. От 1993 г. председател на Оперативното бюро е Димитър Георгиев. На 9 юли 1995 г. федерацията се обединява със Социалистическия младежки съюз (СМС) в Български социалистически младежки съюз (БСМС), начело на който отново застава Димитър Георгиев. \r\nСоциалистическият младежки съюз (СМС) е учреден на 17 март 1990 г. Регистриран е през април същата година Пръв председател на съюза е Юрий Борисов. Печатен орган на СМС е в. \"Лабиринт\". 1981 г. \r\nПриет е Закон за амнистия, дадена във връзка с 1300-годишнината на българската държава, 90-годишнината на БКП и 25-годишнината от пленума на ЦК на БКП от април 1956. 1926 г. \r\nРумънското правителство обявява в Южна Добруджа обсадно положение и вкарва три дивизии в областта, след като на 3 и 4 юли чета на Вътрешната добруджанска революционна организация начело със Сл. Алексиев и Ст. Боздуганов напада румънски чиновници при Старо село, Силистренско. От 4 до 6 юли последват репресии от страна на постоянно присъстващите румънски въоръжени части, в които са убити около 40 българи. 1910 г. \r\nВ София е свикан първият, след Освобождението, общ Архиерейски събор на Българската екзархия с участието на всички митрополити и епископи. Съборът взема решение за въвеждане на новобългарски език в службите, успоредно с черковно-славянския. По време на Страстната седмица службите се провеждат само на новобългарски. На 8 юли в частно заседание се обсъжда преподаването на вероучение в училищата и създаването на църковен фонд към Светия синод. \r\nБългарската екзархия е Върховна национална организация на Българската православна църква. Тя е учредена със султански ферман от 28 февруари 1870 г. и просъществува до 1953 г., когато е издигната в Българска патриаршия. До освобождението на България от турско робство обхваща следните епархии: Търновска, Доростоло-Червенска (Русенска), Варненско-Преславска (без Варна и 12 селища, разположени между Варна и Кюстенджа), Пловдивска (от Пловдив само махалата \"Св. Богородица\" и без Станимашката каза и някои села и манастири), Софийска, Видинска, Нишка, Кюстендилска, Самоковска, Велешка, Врачанска, Ловчанска, Сливенска, Охридска, Скопска, Нишавска (Пиротска). След извоюване на националната независимост се създават още две епархии: Неврокопска и Старозагорска (`90-те години на XIX в.). Създаването на Българската екзархия е дело на дългогодишната борба на българския народ за извоюване на църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. 1894 г. \r\nОт 3 до 7 юли се провежда първият конгрес на марксистката Българската работническа социалдемократическа партия (БРСДП). Партията е основана на същия конгрес, чрез сливане на Българската социалдемократическа партия (БСДП) и Българския социалдемократически съюз (БСДС). Българската социалдемократическа партия и Българския социалдемократически съюз стигат до заключението, че не могат да постигнат желаното от тях влияние в обществено-политическия живот на страната. Поради това именно съюзистите са тези, които първи повдигат въпроса за обединение с партистите (привържениците за БСДП). Първоначално Димитър Благоев и неговите последователи не са склонни да приемат направеното им предложение за обединение на двете партии. Впоследствие обаче се съгласяват с него и на 10 февруари 1894 г. е подписано съглашение между БСДП и БСДС за сливането им в една обща партия, наречена БРСДП. По-късно Димитър Благоев преценява направената в тази насока стъпка като голяма грешка, тъй като бившите съюзисти отдалечават още повече своите разбирания от схващанията на партистите. 1886 г. \r\nОтменен е Законът за изменение на конституцията от 5 декември 1883 г. \r\nНа 5 декември 1883 г. Третото Обикновено народно събрание на България приема Закон за изменение на Търновската конституция. Въвеждат се изборни цензове, създават се Втора камара и Постоянна комисия на Народното събрание. 1879 г. \r\nПровежда се първото заседание на първото българско правителство (начело с Тодор Бурмов) след освобождението на България от турско робство. То е назначено на 5 юли същата година и се състои от консерватори. Има временен служебен характер. \r\nТодор Стоянов Бурмов е обществен, политически и държавен деец, книжовник, действащ член на Българското книжовно дружество (днес БАН). Роден е на 2 януари 1834 г. в с. Нова махала (днес квартал на Габрово). Завършва Киевската духовна семинария, след което става учител в Габрово. През 1860 г. заминава за Цариград. Става редактор на списание \"Български книжици\", а по-късно и на в. \"Съветник\" и в. \"Время\". Включва се в църковно-националната борба, като чрез редица публикации доказва правото на българския народ да има независима църква. По време на Руско-турската освободителна война (1877–1878 г.) сътрудничи на княз Вл. Черкаски в Канцеларията за гражданско управление. След Освобождението е един от най–изявените дейци на умереното русофилско крило на Консервативната партия, като редактира и нейния пръв печатен орган в. \"Витоша\". От 1884 г. преминава към умереното крило на Либералната партия на Драган Цанков. Заема последователно редица отговорни държавни постове – вицегубернатор на Пловдив (1878 г.) и пръв губернатор на София (1879 г.). Той е първият министър-председател на свободна България и едновременно министър на вътрешните работи (юли – ноември 1879 г.). От 1881 до 1883 г. е член на Държавния съвет. Автор е на книгата \"Българо-гръцката църковна разпря\". Умира на 25 октомври 1906 г. 1879 г.   \r\nСъздават се гранични пунктове и митнически постове по границите на Княжество България. \r\nКняжество България се създава с подписването на Берлинския договор през 1878 г. върху част от днешната българската територия. Обхваща Северна България, Софийския санджак и Южна Добруджа. След осъществяването на Съединението от 1885 г. към него се присъединява Източна Румелия. Според клаузите на Берлинския договор Княжество България се създава като автономно (самостоятелно) трибутарно (плащащо данък) княжество, което остава под върховната власт на султана. В него продължават да действат всички договори, спогодби и конвенции, сключени между Високата порта и Великите сили. Чуждите поданици запазват своите права и привилегии. Княжеството трябва да изпълни задълженията на Турция към компанията на железницата Русе – Варна, към Австро-Унгария и към компанията за Източните железници в Европейска Турция. Княжество България е длъжно да плаща годишен данък на Турция и да участва в погасяването на нейния държавен дълг. Редица членове на Берлинския договор накърняват суверенитета на Княжеството и го поставят в неизгодна позиция при осъществяване на международните контакти. Независимо от всичките пречки, Княжество България открива през юли 1879 г. дипломатически агентства в Цариград, Букурещ и Белград, а през 1896 г. – 1905 г. сключва търговски и търговско-митнически договори с Австро-Унгария, Англия, Франция, Сърбия, Русия и др. С провъзгласяване на независимостта на България през 1908 г. са отхвърлени всички ограничения на Берлинския договор. 1877 г. \r\nВ хода на Руско – турската освободителна война (1877 г. – 1878 г.) конни части на Предния отряд предприемат разузнаване към Търново, което предизвиква паническо отстъпление от страна на противника. Възползвайки се от ситуацията, генерал Гурко разпорежда разузнаването да премине в настъпление и в резултат на това град Търново (днес Велико Търново) е освободен. 1868 г. \r\nЧетата на Хаджи Димитър и Стефан Караджа води бой с турска потеря при Вишовград (Великотърновско). 1850 г. \r\nНа 6 и 7 юли в хода на Въстанието в северозападна България – 1850 г. (Видинско въстание) пратеници на Али Риза паша и на сръбския княз преговарят на връх Връшка чука (намиращ се в западната част на Стара планина, много близо до българо-сръбската граница) с водачите на българските въстаници за завръщането на населението по домовете. \r\nВъстанието в северозападна България – 1850 г. (Видинско въстание) е масово антифеодално селско въстание, избухнало във Видинско, Ломско и Белоградчишко за премахване на едрото османско феодално земевладение и извоюване на автономия. Реформените актове на Османската империя от 1832-1834 г. не довеждат до съществени промени в положението на поробеното българско население нито по отношение формата на собствеността, нито по отношение на данъчното бреме, нито подсилват гаранциите за защита на неговите елементарни човешки права. 1842 г. \r\nСъс заповед на султана на Османската империя се отменят вътрешните мита върху \"всички стоки, храни и други неща, които се произвеждат по селата и градовете в Румелия и Мала Азия\". На тази дата са родени: 1932 г. \r\nВ София е родена художничката Лика Янко (1932 - 2001). Автор е на изложби, представяни в 20 страни. Завършва Художествената академия при проф. И. Петров. Първата й самостоятелна изложба в София е закрита през 1967 г., наложена й е забрана за организиране на изложби до 1981 г. През 1981 г. се състои нейната втора самостоятелна изложба в София. Нейни картини притежават посолства и колекционери от Индия, Индонезия, Египет, Япония, САЩ, Венецуела, Аржентина, Мароко, Уругвай, Перу, Колумбия, Италия, Испания, Португалия, Франция, Германия, Англия, Австрия, Швейцария, Гърция, Югославия, Турция. \r\nУмира на 22 юни 2001 година. 1919 г. \r\nВ Пловдив е роден писателят и журналист Димитър Пеев (1919 - 1996). Пеев завършва Софийския университет “Св. Климент Охридски” и специализира криминалистика в Москва. През 1958 г. излиза първият му фантастичен роман \"Ракетата не отговаря\" (в съавторство). До 1964 г. пише още няколко художествени и научнопопулярни книги с уклон към фантастиката \"Изкуствени спътници и междупланетни полети\", \"Човекът извън земята\", \"Животът на другите планети\", повестта \"Фотонният звездолет\" (1964 г.). Първият криминален роман на Пеев е “Алиби” от 1966 г. \r\nДимитър Пеев е основател и пръв главен редактор на списание \"Космос\". Дълги години е главен редактор на вестник \"Орбита\". 1835 г. \r\nВ с. Бяла черква e роден Киро Петров (Бачо Киро). \r\nБачо Киро е учител, книжовник, читалищен деец, фолклорист, историк, участник в националнореволюционното движение. Първоначално постъпва като послушник в Батошевския манастир. След това учителства в селата Коювци, Вишовград, Мусина, Михалци, Бяла черква и др. С пламенното си слово призовава народа към борба. Основава читалища и разпространява революционните идеи най-вече из родния си край. Сам застава начело на революционния комитет в Бяла черква, който е основан от Васил Левски. При избухването на Априлското въстание (1876 г.) в Първи – Търновски, революционен окръг Бачо Киро става един от организаторите и подвойвода на четата на Поп Харитон. Участва в сраженията и при Дряновския манастир. След разгрома на четата успява да се спаси, но след това е предаден и заловен от османските власти. Осъден е на смърт и е обесен в Търново през 1876 г. На тази дата умират: 1928 г. \r\nНа 7 срещу 8 юли в София е убит генерал-лейтенант Александър Протогеров. \r\nАлександър Протогеров е роден през 1867 г. в град Охрид. През 1888 г. завършва Военното училище в София. По време на Сръбско-българската война 1885 г. като юнкер-доброволец се сражава в състава на 7-ми пехотен Преславски полк при Сливница и Пирот. В навечерието на Балканската война 1912 - 1913 г., през септември 1912 г., му е възложена организацията и формирането на Македоно-Одринското опълчение. На 24 септември 1912 г. е назначен за командващ 3-та пехотна Македоно-Одринска бригада (9-та Велешка, 10-та Прилепска, 11-та Серска и 12 –та Лозенградска дружини). Води боеве по направлението Кърджали, Балкан Тореси, Гюмюрджина и Родосто. Действията на бригадата са част от стратегическия план, довел до пленяването на корпуса на Явер паша на 28 ноември 1912 г. в долното течение на река Марица. \r\nПо време на Междусъюзническата война през юни и юли 1913 г. 3-та Македоно-Одринска бригада воюва срещу сръбските войски в района на Султан тепе и южното от върха. \r\nПо време на Първата световна война 1915-1918 г. участва в организирането и подготовката на Кадровата дивизия, преименувана по-късно на 11-та пехотна Македонска дивизия. \r\nВ края на септември 1915 г. е назначен за командир на 3-та бригада. През октомври и ноември 1915 г. бригадата води боеве срещу сърбите и французите при Удово, Уланци, Криволак, Градец и Богданци. През 1916 г. 3-та пехотна бригада от 11-та пехотна Македонска дивизия заема позиции и воюва по протежението на планината Беласица и при селата Горни и Долни Порой. \r\nПрез есента на 1916 г. полковник Александър Протогеров е натоварен с организирането и подготовката на Планинската дивизия. \r\nПрез 1917 г. на полковник Протогеров е възложено потушаването на въстанието на сърбите по долината на река Морава, в тила на Българската армия. През 1917 г. създава и оглавява Дирекцията за стопански грижи и обществена предвидливост. \r\nПрез 1918 г. на генерал-майор Александър Протогеров е възложена защитата на София при нападения на дезертьори от фронта. \r\nГенерал Александър Протогеров организира потушаването на въстанието на войниците, напуснали бойните части, известно като Владайското въстание. \r\nЗа 30-годишната си служба в армията, генерал Протогеров на три пъти преминава в запаса, за да се занимава активно с македонското освободително дело като ръководител и войвода. \r\nСлед демобилизацията на армията през 1918 г. генерал-лейтенант Александър Протогеров напуска окончателно армията и се отдава изцяло на освободителното движение на българите от Македония като член на Върховния комитет на ВМРО. \r\nНаграждаван е с Военен орден „За Храброст” ІІІ степен 1 и 2 класа., Войнишки кръст – ІІІ степен, „Св. Александър” – ІІІ степен с мечове и „За Военна заслуга” ІІІ степен на военна лента. Носител е на редица съюзнически военни отличия. Произведен е в чин генерал-майор през 1917 г., а в генерал-лейтенант през 1918 г. 1345 г. \r\nФеодалният владетел Момчил е убит в сражение с двамата си бивши съюзници и настоящи противници Йоан Кантакузин и Умур бег. Те обединяват своите армии. Момчил и войската му трябва да приемат неравностойна битка пред стените на крепостта Перитеорион. Момчил загива в сражението, а бойните му отряди са разгромени. Личната му храброст и смъртта му го превръщат в един от героите на българския народен епос. Йоан Кантакузин включва областта Меропа в своите владения, а Умур бег се оттегля в Мала Азия поради венецианската заплаха, надвиснала над Смирна (Измир), най-голямото пристанище на емиратството Айдън. \r\nМомчил е независим феодален владетел в Родопите и Беломорието, един от първите борци против османското нашествие на Балканския полуостров. Първоначално е главатар на разбойническа дружина, поради което е преследван от централната власт. Принуден да избяга във Византия, Момчил постъпва на служба при император Андроник III (1328 г. – 1341 г.). По-късно заминава за Сърбия и служи при крал Стефан Душан. През 1343 г. подпомага Йоан Кантакузин да заеме византийския престол, в резултат на което получава Смолянската област и става неин управител. През следващата година нанася поражение на османските кораби при Портолагос. Момчил скъсва връзките си с Византия и се обявява за самостоятелен владетел в Родопите и Беломорието с център Ксанти и крепостта Перитерион. През 1345 г. е нападнат от византийски и османски войски, предвождани от император Йоан Кантакузин. В сражението при Перитерион дружината е разбита, а самият той – убит. Момчил е възпят в българските народни песни като храбър борец срещу османските завоеватели и народен защитник. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.07", "title": "Денят 7 юли в българската история"}
{"url": "http://www.focus-news.net/news/2018/07/07/2542742/blagoevgrad-blagotvoritelen-folkloren-kontsert-pod-nadslov-zaedno-po-patya-na-mechtite-shte-se-provede-v-zala-peyo-yavorov.html", "text": "Община Благоевград, Православен информационен център и Неврокопска света митрополия организират благотворителен фолклорен концерт под надслов „Заедно по пътя на мечтите“. Това съобщиха от пресцентъра на  Общината . Инициативата ще се проведе на 7 юли в зала „Пейо Яворов“ от 17.30 часа. Входът ще бъде символичен и с цена 3 лева. Събраните средства ще бъдат дарени за лечението на 12-годишната Криси, която се нуждае от операция в турска клиника. \r\nУчастие в благотворителния концерт ще вземат изпълнители като Гуна Иванова, Иван Гоцев, Стойка Германова, Николай Кирчев и Никола Тодоров. На сцената ще се качат и Фолклорна формация „Леб и вино“- Сандански, Фолклорна група „Фантазия“ - Симитли, Фолклорните групи на селата Брежани и Крупник, както и Детска фолклорна група към читалище „Изгрев“ - село Баничан. \r\nВсеки, който иска да подпомогне благотворителната кауза, може да го направи и чрез откритата дарителска сметка.  \r\nIBAN: BG34UBBS80021451625210  \r\nBIC: UBBS BGSF  \r\nДесислава Ангелова Чанева  \r\nPayPal: https://www.paypal.me/DesislavaChaneva", "date": "2018.07.07", "title": "Благоевград: Благотворителен фолклорен концерт под надслов „Заедно по пътя на мечтите“ ще се проведе в зала „Пейо Яворов“"}
{"url": "http://www.focus-news.net/news/2018/07/07/2542741/veliko-tarnovo-chestva-141-godini-ot-osvobozhdenieto-si.html", "text": "Велико Търново чества 141 години от Освобождението си. В 10.30 часа пред паметника на ген. Гурко ще бъде отправено приветствие от Алексей Новосьолов - съветник по културните въпроси към посолството на Руската федерация в България. Това съобщиха от пресцентъра на  Общината . Там ще има и празничен благослов, отслужен от Негово Високопреосвещенство Великотърновския митрополит Григорий, както и полагане на цветя на признателност. В 10.50 ч. на паметна плоча на загиналите - пред Военен клуб ще бъдат положени цветя в памет на загиналите за свободата на България. \r\nВ 11.00 ч. пред паметник „Майка България” ще бъде произнесено празнично слово на Кмета на Община Велико Търново инж. Даниел Панов. Ще бъде прочетена и поздравителна телеграма от побратимения град Твер, Руска федерация. Там ще има и военен ритуал по полагане на венци и цветя на признателност. \r\nМузеите  „Възраждане и Учредително събрание“ и „Затвор“ ще приемат посетители безплатно в рамките на работното време. \r\nОт 23.30 ч. на площад „Цар Асен І” ще се състои аудио-визуален спектакъл „Царевград Търнов- звук и светлина”.", "date": "2018.07.07", "title": "Велико Търново чества 141 години от Освобождението си"}
{"url": "http://www.focus-news.net/news/2018/07/07/2542744/burgas-traditsionna-izlozhba-na-kulinarni-izdeliya-folklorna-programa-i-mnogo-nagradi-vklyuchva-devetoto-izdanie-na-praznika-na-hlyaba-v-selo-orizare.html", "text": "Традиционна изложба на кулинарни изделия, фолклорна програма и много награди включва деветото издание на Празника на хляба в село Оризаре, който ще се проведе днес. Това каза за  Радио „Фокус – Бургас  Димитринка Георгиева, секретар на  местното читалище „Зора – 1928“. \r\nПо думите й българските народни традиции и вярвания ни учат, че с хляба започва и свършва човешкият живот и че по-ценно и по-важно от него нямало. „Ето защо той заема основно място на трапезата ни Нашето село пое инициативата за организирането на този празник през 2010 година, защото е известно  с много си земи, плодородието, чернозема и трудолюбието на хората си“, каза още Георгиева. \r\nСпоред нея в този ден се събират майстори на всякакъв вид хлебни продукти от цялата Несебърска община. Началото на събитието ще е в 18.30 часа, а за финал, за финал организаторите са предвидили голямо българско хоро. \r\nВеселина НИКОЛОВА", "date": "2018.07.07", "title": "Бургас: Традиционна изложба на кулинарни изделия, фолклорна програма и много награди включва деветото издание на Празника на хляба в село Оризаре"}
{"url": "http://www.focus-news.net/news/2018/07/07/2542745/peshehoden-tur-i-izlozhba-organizira-regionalniyat-istoricheski-muzey-za-141-godishninata-ot-osvobozhdenieto-na-veliko-tarnovo.html", "text": "По повод 141 години от освобождението на Велико Търново от турско робство Регионалният исторически музей кани жителите и гостите на града на безплатна пешеходна обиколка с беседа. Това съобщиха от пресцентъра на  културната институция . Турът ще се проведе по маршрут  музей „Възраждане и Учредително събрание“, музей „Затвор“, ул. „Гурко“, места, свързани с освобождението на Велико Търново, паметник на генерал Гурко в парк „Марно поле“. Обиколката ще започне в 14.00 часа от музей „Възраждане и Учредително събрание“. \r\nНа 7 юли отворени за безплатни посещения ще са музей „Възраждане и Учредително събрание“, музей „Затвор“. \r\nПо повод годишнината до 31 юли в музей „Възраждане и Учредително събрание“ е експонирана изложба „България и Румъния пред прага на Новото време. Забравени снимки и гравюри от Руско-турската война“. \r\nМобилната експозиция е подготвена и финансирана от РИМ-Велико Търново, като част от съпътстващата докторантска програма „Еразъм” на ВТУ „Св. св. Кирил и Методий” и Букурещкия университет. В нея са представя гравюри публикувани от френското издание „L’Univers illustre” по време на войната и копия на снимки, направени от военните фотографи и кореспонденти Александър Иванов и Франц Душек, предоставени от Иво Хаджимишев и съхранявани във фонда на музея.", "date": "2018.07.07", "title": "Пешеходен тур и изложба организира Регионалният исторически музей  за 141-годишнината от освобождението на Велико Търново"}
{"url": "http://www.focus-news.net/news/2018/07/07/2542743/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\n- на ул. „Ген. Стоян Стоянов” между бл. 47 и бл. 48.  \r\nОт 06.00 до 15.00 часа на 12 юли 2018 г. на ул. „Ген. Гурко” между бул. „Евлоги и Христо Георгиеви” и бул. „Васил Левски”, от страната на Княжеска градина.  \r\nОт 17.00 до 21.00 часа на 12 юли 2018 г. при вход Г на Националния стадион „Васил Левски”.  \r\nЗабранява се влизането на превозни средства за максимум от 3 минути за заснемане на кадър от филм:  \r\nОт 09.00 до 15.30 часа на 7 юли 2018 г. на ул. „Михаил Танев” между бул. „Цариградско шосе” и централния вход на Касов център на БНБ.", "date": "2018.07.07", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/07/07/2542748/kathimerini-gartsiya-nyama-da-se-prevarne-v-sklad-za-migranti-predupredi-ministar-na-atina.html", "text": "Министърът по миграцията Димитрис Вицас разкритикува унгарския премиер Виктор Орбан и австрийския канцлер Себастиан Курц за позициите им по отношение на миграцията, като увери, че гръцкото правителство няма да позволи страната да се превърне в „склад на души\", съобщава електронното издание на вестник  Kathimerini .  \r\nКурц настоя за по-силен контрол над външните граници на Европейския съюз и прилагането на Дъблинския регламент относно правилата за предоставяне на убежище, а Орбан на свой ред призова за връщане на мигрантите без документи в Гърция, отбелязвайки, че тя е първата страна, в която те са били регистрирани.  \r\n„Като правителство няма да приемем превръщането на страната в склад за души\", категоричен бе Вицас в интервю за радио „Параполитика\". \r\n„Има европейски лидери, които се опитват да наложат политика на автокрация, политика за превръщането на Европа в крепост. Курц и Орбан се опитват на вкарат фобията в дневния ред. Няма да приемем това“, увери гръцкият министър по миграцията. \r\nКоментирайки сделката, подписана между Гърция и Германия за връщането на мигранти и бежанци, Вицас поясни, че изпратените обратно в страната лица няма да бъдат настанявани по островите, а в континенталната част на южната ни съседка.  \r\nСделката, уредена миналата седмица, има за цел да сведе до минимум потока на т.нар. вторично движение на мигранти от страни, разположени на „входа“ на ЕС – като Гърция и Испания, до тези от вътрешността на Европа – като Германия.  Тереза Герова", "date": "2018.07.07", "title": "Kathimerini: Гърция няма да се превърне в „склад“ за мигранти, предупреди министър на Атина"}
{"url": "http://www.focus-news.net/news/2018/07/07/2542747/burgas-grupa-indigo-kids-shte-iznese-kontsert-na-stsenata-na-ostrov-sveta-anastasiya.html", "text": "В началото на месец юли туристически комплекс „Остров Света Анастасия“ организира концерт на групата “Indigo Kids”. Това съобщиха от  Община Бургас . Група „Indigo Kids“ – Явор Велчев (вокал и китара), Димитър Горчаков (пиано), Радослав Славчев (бас), Богомил Енчев (барабани) и Владислав Мичев (тромбон и тромпет) ще се качат на сцената на остров Света Анастасия. Началото на концерта е в 21.00 часа. Корабът ще отплава от „Магазия 1“ в 20.00 часа. Билети можете да намерите в туристическите информационни центрове в град Бургас – Часовника, Автогара „Юг“ и „Магазия 1“.", "date": "2018.07.07", "title": "Бургас: Група “Indigo Kids” ще изнесе концерт на сцената на остров Света Анастасия"}
{"url": "http://www.focus-news.net/news/2018/07/07/2542746/sofiya-v-park-zaimov-shte-se-provede-osinovitelska-kampaniya-pod-mototo-osinovyavay-ne-kupuvay.html", "text": "За втора поредна година „Екоравновесие” организира събитие по осиновителската си кампания под мотото „Осиновявай, не купувай” в парк „Заимов”. От 15.00 до 19.00 часа, 10 прекрасни кучета от общинския приют в с. Горни Богров ще очакват с нетърпение своите нови стопани. Това съобщават пресцентъра на  Столична община .  \r\nВ рамките на инициативата, всеки желаещ ще може да види, разходи, погали и вземе някое от прекрасните, здрави, обезпаразитени и ваксинирани кучета в дома си. Осиновяването ще може да се извърши веднага, на място, като процедурата ще е улеснена, за което е необходимо единствено лична карта. Ще разкажем на присъстващите за общинските приюти, осиновяванията и ще призовем към отговорно отношение от страна на собствениците на домашни любимци. \r\nТема на събитието този път е морето. Дали с магия или с други методи, ще се опитаме да докараме шумът на морето в парка, като се спуснем на гребена на вълните с нашето въображение, красив декор, много изненади,                                  добро настроение и танцов състав Sofia Touch Team. \r\nНе пропускайте морското издание на осиновителския уикенд! Може тук да намерите приятел и заедно да стигнете до истинско море.", "date": "2018.07.07", "title": "София: В парк „Заимов\" ще се проведе осиновителска кампания под мотото „Осиновявай, не купувай”"}
{"url": "http://www.focus-news.net/news/2018/07/07/2542749/blagoevgrad-spokoyno-se-osashtestvyava-dvizhenieto-v-oblastniya-tsentar.html", "text": "Спокойно се осъществява движението в областния център, предаде репортер на  Радио \"Фокус\" – Пирин . Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание. \r\nНатали СТЕФАНОВА", "date": "2018.07.07", "title": "Благоевград: Спокойно се осъществява движението в областния център"}
{"url": "http://www.focus-news.net/news/2018/07/07/2542735/voa-darzhavniyat-sekretar-na-sasht-prodalzhava-pregovorite-v-phenyan.html", "text": "Държавният секретар на САЩ Майк Помпео продължава разговорите със севернокорейските официални лица в Пхенян за прекратяване на ядрената програма на изолираната комунистическа държава, предава  Voice of America . \r\nПомпео започна втория ден от преговорите в Пхенян с телефонен разговор с американския президент Доналд Тръмп, след което се срещна с бившия директор на разузнаването Ким Йонг Чол, високопоставен член на управляващата в Северна Корея партия. Към настоящия момент остава неясно дали държавният секретар на САЩ ще проведе среща с лидера на Северна Корея Ким Чен-ун, но тази възможност не се изключва. В предишните си посещения Помпео разговаря с лидера на Пхенян.  \r\nОт началото на годината Помпео посети Северна Корея три пъти. Това е първата му визата след историческата среща на върха между Доналд Тръмп и Ким Чен-ун в Сингапур. Първият дипломат на Вашингтон бе натоварен от президента на САЩ със задачата да контролира Северна Корея в изпълнението на поетия ангажимент за денуклеаризация на Корейския полуостров. В тази връзка Помпео се надява да натисне Северна Корея да работи за изготвянето на график за прекратяване на ядрената  програма на страната и да уточни подробностите за това как може да се извърши проверка на изпълнението на обещанията, които Пхенян даде в Сингапур.  Тереза Герова", "date": "2018.07.07", "title": "VOA: Държавният секретар на САЩ продължава преговорите в Пхенян"}
{"url": "http://www.focus-news.net/news/2018/07/07/2542729/pernik-kmetat-vyara-tserovska-shte-otkrie-xii-iya-republikanski-mnogozhanrov-festival-na-hora-s-uvrezhdaniya.html", "text": "От 10.00 часа, кметът на Община Перник Вяра Церовска ще открие XII-ия Републикански многожанров фестивал на хора с увреждания в кв. „Църква“. Това съобщиха от пресцентъра на  Община Перник . Събитието ще бъде пред местното читалище. По-късно от 11.15 часа ще открие ХІ–то издание на Регионалния  фолклорен събор „Витошки напеви“ в село Кладница.", "date": "2018.07.07", "title": "Перник: Кметът Вяра Церовска ще открие XII-ия Републикански многожанров фестивал на хора с увреждания"}
{"url": "http://www.focus-news.net/news/2018/07/07/2542750/kyustendil-shofyorite-da-se-dvizhat-s-povisheno-vnimanie-na-tretoklasen-pat-623-bobov-dol-zhedna-ot-km-14800-do-km-15560.html", "text": "Шофьорите да се движат с повишено внимание на третокласен път 623 Бобов дол-Жедна от км 14+800 до км 15+560, тъй като се изгражда ново трасе и се усвояват нови площи. Това съобщи за  Радио \"Фокус\"–Пирин  дежурният в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Двупосочно движение в една лента се извършва на третокласен път 107 след Рилски манастир от км 27+600 до км 27+800, поради свличане на скална маса на пътното платно.  Ограничено е движението з на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. \r\nНатали СТЕФАНОВА", "date": "2018.07.07", "title": "Кюстендил: Шофьорите да се движат с повишено внимание на третокласен път 623 Бобов дол-Жедна от км 14+800 до км 15+560"}
{"url": "http://www.focus-news.net/news/2018/07/07/2542751/blagoevgrad-normalno-intenzivno-e-dvizhenieto-po-glaven-pat-e-79-i-am-struma-v-uchastaka-ot-oblastta.html", "text": "Нормално интензивно е движението по главен път Е-79 и АМ „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление-Благоевград. Няма тежки пътни инциденти през изминалата нощ. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.07.07", "title": "Благоевград: Нормално интензивно е движението по главен път Е-79 и АМ „Струма“ в участъка от областта"}
{"url": "http://www.focus-news.net/news/2018/07/07/2542753/plovdiv-negovo-preosveshtenstvo-znepolskiyat-episkop-arseniy-shte-oglavi-arhiereyska-sveta-liturgiya-za-hramoviya-praznik-na-tsarkvata-sv-vmchk-prokopiy.html", "text": "На 8 юли - Шеста Неделя след Петсетница, когато Православната църква прославя св. вмчк Прокопий, с благословението на Негово Високопреосвещенство  Пловдивския митрополит Николай, Преосвещеният Знеполски епископ Арсений, ще оглави празнична архиерейска св. Литургия в храм  „Св. вмчк Прокопий”, гр. Пловдив, кв. „Коматево”, предаде репортер на  Агенция \"Фокус\" . Начало: 9.00 часа.  \r\nНикола ПЕТКОВ", "date": "2018.07.07", "title": "Пловдив: Негово преосвещенство Знеполският епископ Арсений ще оглави архиерейска света Литургия за храмовия празник на църквата \"Св. Вмчк Прокопий\""}
{"url": "http://www.focus-news.net/news/2018/07/07/2542740/anadolu-agency-noviyat-turski-parlament-shte-polozhi-kletva.html", "text": "Депутатите в новия парламент на Турция, избран след гласуването на 24 юли, ще положат клетва, предава държавната информационна агенция  Anadolu Agency .  \r\nПравилата на законодателният орган в Анкара предвиждат новоизбраните народни представители да положат клетва в тридневен срок след обявяване на официалните резултати от изборите. Председателят на Върховния избирателен съвет на Турция Сади Гувен направи това в сряда, 4 юли. Поради тази причина депутатите ще изпълнят процедурата две седмици след гласуването.  \r\nНай-възрастният депутат - Дениз Байкал от Републиканската народна партия (РНП), който скоро ще навърши 80 години, ще председателства церемонията по полагане на клетва на новия парламент.  \r\nАгенцията подчертава, че държавният глава Реджеп Тайип Ердоган ще положи клетва в понеделник, 9 юли. Това ще бъде първата му след преминаването на страната от парламентарна към президентска система на управление. След това се очаква той да обяви новия кабинет на опозицията. Церемонията ще се проведе в следобедните часове в сградата на парламента в Анкара, разкриха източници. По-късно ще бъде организирана и втора в президентския комплекс, с която ще бъде отпразнуван преходът към новата система на управление.  Тереза Герова", "date": "2018.07.07", "title": "Anadolu Agency: Новият турски парламент ще положи клетва"}
{"url": "http://www.focus-news.net/news/2018/07/07/2542756/pazardzhik-v-rodopskata-chast-na-oblastta-ostava-opasnostta-ot-padashti-kamani.html", "text": "Натоварено е движението по главните пътища на област Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа, съобщи за  Радио „Фокус“-Пазарджик  дежурният в Областно Пътно Управление -Пазарджик. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.07", "title": "Пазарджик: В Родопската част на областта остава опасността от падащи камъни"}
{"url": "http://www.focus-news.net/news/2018/07/07/2542754/makfaks-makedoniya-avstriya-dari-palatki-za-migrantite-v-bosna-i-hertsegovina.html", "text": "Поради увеличаването на броя на мигрантите в Босна и Херцеговина Австрия реши да предостави материална помощ на страната под формата на палатки, предава македонската информационна агенция  „Макфакс“  . \r\n„Босненското правителство поиска помощ от Австрия и получи палатки за 300 души\", поясни говорителят на властите в Сараево Александър Маркович. Той припомни, че Босна и Херцеговина и Австрия са подписали меморандум за сътрудничество, който предвижда предоставяне на за взаимна помощ. \r\nСпоред официалните данни от началото на годината на територията на Босна и Херцеговина са регистрирани 7 919 мигранти, 685 от които са подали молба за убежище. Тереза Герова", "date": "2018.07.07", "title": "„Макфакс“ (Македония): Австрия дари палатки за мигрантите в Босна и Херцеговина"}
{"url": "http://www.focus-news.net/news/2018/07/07/2542757/pss-turistite-da-ne-izlizat-vav-visokite-chasti-na-planinite-ochakvat-se-buri.html", "text": "Туристите да не излизат във високите части на планините, очакват се бури. Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК). Температурите в планините са между 9 и 18 градуса. Лифтовите съоръжения работят по летен график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.07", "title": "ПСС: Туристите да не излизат във високите части на планините, очакват се бури"}
{"url": "http://www.focus-news.net/news/2018/07/07/2542755/blagoevgrad-do-9-yuli-e-vazmozhno-da-bade-narusheno-vodopodavaneto-po-ulitsa-maritsa.html", "text": "До 09 юли е възможно да бъде нарушено  водоподаването по улица „Марица, в участъка от бул. „Димитър Солунски“ до ул. „Босилек“. Това съобщиха от пресцентъра на  Община Благоевград . \r\nДейностите са свързани с реализация на обект „Благоустрояване улица Марица“, част от проект „Благоустрояване на градската среда“. Община Благоевград апелира жителите да проявят разбиране.", "date": "2018.07.07", "title": "Благоевград: До 9 юли е възможно да бъде нарушено водоподаването по улица „Марица“"}
{"url": "http://www.focus-news.net/news/2018/07/07/2542759/varna-uchastakat-mezhdu-ul-prilep-i-bul-tsar-osvoboditel-e-vremenno-zatvoren-zaradi-izgrazhdaneto-na-bul-vasil-levski.html", "text": "Във връзка с изграждането на бул. „Васил Левски” временно е затворен участъкът между ул. „Прилеп“ и бул. „Цар Освободител“ във Варна, предаде репортер на  Радио „Фокус“ – Варна . Идващите автомобили от кв. „Васил Левски“ ще бъдат пренасочвани по обходни маршрути. Движещите се в посока към град София и в посока център, могат да използват ул. „Отец Паисий“, откъдето да се включат в движението по бул. „Цар Освободител“. Движещите се по бул. „Цар Освободител“, могат да използват ул. „Отец Паисий“ за включване в бул. „Васил Левски“ в посока Златни пясъци. Участъкът от бул. „Цар Освободител“ след ул. „Струга“ в посока магистралата е стеснен до две ленти за движение – по една в посока, за да бъде извършено частично демонтиране на мостово съоръжение по булеварда. \r\nМарияна ВАЛЕНТИНОВА", "date": "2018.07.07", "title": "Варна: Участъкът между ул. „Прилеп“ и бул. „Цар Освободител“ е временно затворен заради изграждането на бул. „Васил Левски”"}
{"url": "http://www.focus-news.net/news/2018/07/07/2542761/pazardzhik-izvarshitel-na-palezh-pri-koyto-sa-naneseni-znachitelni-materialni-shteti-e-zadarzhan-v-peshtera.html", "text": "Извършител на палеж, при който са нанесени значителни материални щети, е задържан в Районно управление на МВР-Пещера, съобщиха за  Радио „Фокус“-Пазарджик  от пресцентъра на ОДМВР-Пазарджик. Сигнал за случая бил подаден около 02.30 ч. в пожарната и полицейското управление в Пещера. По първоначални данни е възникнал пожар в частен имот, който е обхванал автомобили и навес. Огнеборците са потушили огъня, но стихията е унищожила два леки автомобили. Пожарът е засегнал дървен навес, както и част от прозорците на две къщи. На мястото е извършен щателен оглед, при който е установено, че става дума за умишлен палеж. Екип от криминалисти, разследващ полицай и експерт е започнал работа по случая. След няколко часа органите на реда са установили и задържали автора на палежа – 22-годишен мъж от града. При разследващия екип той е направил пълни самопризнания, открити са и веществени доказателства, уличаващи го като извършител на престъплението.  \r\nПо случая е образувано полицейско производство, а работата по пълното му изясняване продължава. \r\nРадослава МУРДЖЕВА", "date": "2018.07.07", "title": "Пазарджик: Извършител на палеж, при който са нанесени значителни материални щети, е задържан в Пещера"}
{"url": "http://www.focus-news.net/news/2018/07/07/2542758/skopje24-makedoniya-loshoto-vreme-se-zavrashta-na-balkanite.html", "text": "Лошото време се завръща на Балканите – през последната нощ в Босна и Херцеговина и Хърватия, а след това и в Сърбия възникнаха условия за поройни дъждове, придружени със силни ветрове и гръмотевици, а на места и с градушки, предава македонският сайт   Скопjе24 . \r\nПрез следващите часове и през утрешния ден времето на Балканите да продължи да се влошава и да започне да навлиза по-студен въздух. Очакват се обилни дъждове, силен вятър и градушки.  Тереза Герова", "date": "2018.07.07", "title": "Скопjе24 (Македония): Лошото време се завръща на Балканите"}
{"url": "http://www.focus-news.net/news/2018/07/07/2542752/sdsm-georgi-ivanov-raboti-sreshtu-interesite-na-darzhavata-i-volyata-na-grazhdanite.html", "text": "Президентът на Македония Георги Иванов работи срещу интересите на държавата, няма усещане за реалността, нито за значителността на момента, в който сега се намира страната. Това се казва в съобщение от управляващия СДСМ по повод изявлението от кабинета на президента, от което стана ясно, че Иванов няма да подпише указа за утвърждаване на Закона за ратификацията на договора за името, отбелязва скопското електронно издание  МКД . \r\n„Постигнатият договор, който слага край на 25-годишния спор, укрепва македонската идентичност и е важна стъпка за пълноправно членство в ЕС и НАТО. Ако Иванов не разбира това, тогава той трябва да се вслуша в посланията от целия демократичен свят, в тези на демократичните лидери“, се казва в изявлението на СДСМ, в което се подчертава, че международната общност е приветствала постигнатото с Гърция споразумение и възможността за пълноправното членство на Македония в НАТО и ЕС. \r\nИзявлението на Иванов, съгласно което той няма да уважи волята на гражданите, изразена в референдума, е на-малко скандално за всеки нормален и отговорен политик, твърдят македонските социалдемократи.  \r\n„Президентът на дадена държава не трябва да се противопоставя на волята на гражданите, на огромното мнозинство от гражданите, а да я зачита. Иванов не трябва да бъде поставян над законите и Конституцията, той е длъжен да подпише указа за Закона за ратифициране на договора“, пише още в текста, разпространен от партията на премира Зоран Заев. \r\nОт партията уверяват, че Иванов трябва да има предвид, че СДСМ и гражданите няма да позволят на нито една разрушителна сила да блокира бъдещето на Македония, нито да я върнат назад към тъмното минало на изолация, разделение и несигурност. Тереза Герова", "date": "2018.07.07", "title": "СДСМ: Георги Иванов работи срещу интересите на държавата и волята на гражданите"}
{"url": "http://www.focus-news.net/news/2018/07/07/2542763/plovdiv-normalno-se-osashtestvyava-dvizhenieto-v-oblastta.html", "text": "Нормално се осъществява движението в Пловдив и областта, съобщи за  Радио „Фокус”-Пловдив  дежурен в Областно пътно управление-Пловдив.  \r\nВременни ограничения в движението са въведени още  по пътя II-86 Пловдив – Асеновград. От изхода на Пловдив до Асеновград движението се извършва двупосочно в едното платно в посока Асеновград поради ремонтни дейности. Срокът на това ограничение е до 15 септември .2018 г. По пътя II-86 Асеновград – Нареченски бани е ограничено движението през тунелите за МПС с височина над 4 метра. Обходният маршрут за тях е по път III-866 Кричим – Девин. Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходният маршрут е по път ІІ-66 Стара Загора – Поповица и път І-8 София – Пловдив – Свиленград. \r\nДвижението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срокът е до 21 декември 2018 г. \r\nДвижението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срокът е до 21 декември 2018 г. Движението по път III-861 Югово – Лъки се осъществява в една лента поради пропадане на част от пътното платно. Регулира се с пътни знаци. Срокът на ограничението е до 3 август 2018 г. \r\nЦветана ТОНЧЕВА", "date": "2018.07.07", "title": "Пловдив: Нормално се осъществява движението в областта"}
{"url": "http://www.focus-news.net/news/2018/07/07/2542766/varna-spryano-e-dvizhenieto-na-tezhkotovarni-avtomobili-pri-83-km-po-patya-kranevo-varna-obhodniyat-marshrut-e-po-patya-kichevo-obrochishte.html", "text": "Движението по републиканската пътна мрежа на територията на Варненска област се осъществява нормално, предаде репортер на  Радио „Фокус“ – Варна . Приключиха ремонтните дейности по автомагистрала „Хемус“ на територията на областта и трафикът към момента се осъществява без въведени допълнителни ограничения, по данни на Агенция „Пътна инфраструктура“. По-натоварено е движението по пътя от и към курортните комплекси, повече автомобили се движат и по главния път Варна – Бургас. Трафикът в участъка от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Спряно е движението на тежкотоварни автомобили при 83 км по пътя Кранево – Варна, обходният маршрут е по пътя Кичево – Оброчище.  \r\nПо път III-904 Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Полицейското присъствие в региона е засилено с цел ограничаване на тежките инциденти през сезона. Призовават се водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.07.07", "title": "Варна: Спряно е движението на тежкотоварни автомобили при 83 км по пътя Кранево – Варна, обходният маршрут е по пътя Кичево – Оброчище"}
{"url": "http://www.focus-news.net/news/2018/07/07/2542765/buyar-osmani-vitsepremier-na-makedoniya-poluchihme-yasna-patna-karta-za-chlenstvoto-v-es.html", "text": "Вицепремиерът на Македония Буяр Османи вярва, че със заключенията на Съвета на Европейския съюз страната е получила ясна пътна карта за членство в Общността, отбелязва скопското електронно издание  „Независен“ . \r\nКато дата юни 2019 г. е благоприятна за Македония с оглед на процесите, които трябва да бъдат задействани – подготовката за началото на преговорите, провеждането на референдум, въвеждането на промени в Конституцията и организирането на президентски избори, \r\n„Имаме онова, което очакваме от 17 години - ясна пътна карта за членство в ЕС, т.е. подготовка за започване на преговори през юни 2019 г., с процес на мониторинг. Независимо от използвания речник – посланието е ясно: проследяване на подготовката с цел започване на преговори с ЕС“, коментира Османи в интервю за скопския телевизионен канал „Телма“.  \r\nМакедонският вицепремиер подчерта, че според него не би трябвало преговорите с Брюксел да започват по-рано, тъй като мониторингът е „сложна операция, която не може да бъде завършена за няколко месеца“.  \r\nПо отношение на дебата в ЕС и противопоставянето на някои страни на македонското членство, Османи подчерта, че той не отразява тяхното отношение към страната, а отношението им във връзка с разширяването на организацията. Тереза Герова", "date": "2018.07.07", "title": "Буяр Османи, вицепремиер на Македония: Получихме ясна пътна карта за членството в ЕС"}
{"url": "http://www.focus-news.net/news/2018/07/07/2542760/plovdiv-vzriven-e-bankomat-v-rayon-trakiya.html", "text": "Взривен е банкомат в район „Тракия“ в Пловдив. Това съобщи за  Радио „Фокус“-Пловдив  говорителят на ОДМВР-Пловдив. Сигналът е получен около 04.40 ч. тази сутрин на тел. 112. В момента на мястото се извършва оглед. Провеждат се процесуално-следствени действия. \r\nЦветана ТОНЧЕВА", "date": "2018.07.07", "title": "Пловдив: Взривен е банкомат в район „Тракия“"}
{"url": "http://www.focus-news.net/news/2018/07/07/2542762/der-spiegel-do-2024-godina-germaniya-tryabva-da-udvoi-byudzheta-si-za-otbrana.html", "text": "Федералното правителство на Германия трябва да увеличи бюджета за отбрана до над 80 милиарда евро до 2024 г., ако иска да изпълни ангажиментите си към НАТО, пише водещото издание  Der Spiegel , като отбелязва, че сумата е много по-голяма, отколкото се смяташе по-рано.  \r\nНовите цифри идват от по-ранно, непубликувано проучване на Германския съвет за външни отношения и фондация „Наука и политика“, които провеждат изследвания по поръчка на правителството в Берлин. От редакцията поясняват, че разполагат с копие от изготвения доклад.  \r\nВ документа се посочва, че Германия се нуждае от тази сума, за да изпълни договорените на срещата на високо равнище на НАТО в Уелс ангажименти. За целта Берлин трябва да увеличава бюджета за отбрана с 6,8% годишно до 85 млрд. евро.  \r\nВ сравнение с бюджета за 2019 г. (42,9 млрд. евро), сумата до 2024 г. трябва да нарасне двойно. Така Германия ще има втория по големина бюджет за отбрана в НАТО след САЩ.  \r\nМесеци наред държавният глава на САЩ Доналд Тръмп критикува ФРГ заради малкото средства (от гледна точка на Вашингтон), които отделя за Бундесвера. По-рано стана ясно, че американският президент е изпратил писмо с остри критики към германския министър на отбраната Урсула фон дер Лайен, в което бичува Берлин за неизпълнението на поетите ангажименти.  \r\nВ навечерието на срещата на върха на НАТО от ХДС демонстрираха разбиране към исканията на Тръмп. „Критиките на президента на САЩ не са по-различни от тези, които неговите предшественици са отправяли към Германия“, коментира експертът по отбрана от ХДС Родрих Кизеветер. \r\nСвободната демократическа партия (СвДП) на Кристиан Линднер също призова Берлин да увеличи разходите за отбрана.  . Тереза Герова", "date": "2018.07.07", "title": "Der Spiegel: До 2024 година Германия трябва да удвои бюджета си за отбрана"}
{"url": "http://www.focus-news.net/news/2018/07/07/2542764/premierat-boyko-borisov-posreshtna-predsedatelya-na-darzhavniya-savet-na-kitay-li-katsyan-v-natsionalniya-dvorets-na-kulturata.html", "text": "Премиерът Бойко Борисов посрещна председателя на Държавния съвет на Китай Ли Къцян в Националния дворец на културата, предаде репортер на  Агенция „Фокус“.  България е домакин на Седмата среща на ръководителите на правителствата на страните от Централна и Източна Европа и Китай – „16+1“. Форумът ще бъде открит от двамата премиери. В НДК вече пристигнаха повечето от лидерите от Централна и Източна Европа. Предстои откриването на изложба за постиженията в сътрудничеството на страните от ЦИЕ и Китай.", "date": "2018.07.07", "title": "Премиерът Бойко Борисов посрещна председателя на Държавния съвет на Китай Ли Къцян в Националния дворец на културата"}
{"url": "http://www.focus-news.net/news/2018/07/07/2542767/tsvetan-tsvetanov-gerb-bsp-tryabva-da-badat-spokoyni-za-tandema-borisov-tsvetanov.html", "text": "БСП трябва да бъдат спокойни за тандема Борисов- Цветанов. Това каза председателят на ПГ на ГЕРБ и зам.-председател на партията Цветан Цветанов по повод твърденията на БСП, че между него и премиера Борисов има противоречия в предаването „Тази събота“ по  БТВ . „Виждам притеснението на БСП, кризисния им ПР“, коментира той. „Като доказателство на това, че няма никакви проблеми - в 7.15 с премиера обсъдихме какво се случва в момента и какво предстои. В 8.30 беше срещата му с премиера на Сърбия“, посочи Цветанов. „ГЕРБ е най-голямата парламентарна група и политическа партия. Винаги ще бъдем такива, защото работим, за да защитим обществения интерес“, обяви председателят на ПГ на ГЕРБ. Според него тезата за противоречия между него и премиера е удобна теза за БСП. „БСП използват неверните твърдения за противоречия, защото вече не са тази партия от преди 1-2 години. Има негодувание в парламентарната група, има блокиране на всяко различно мнение“, обясни Цветан Цветанов. Попитан Спас Панчев от ГЕРБ ли е подтикнат да напусне ПГ на БСП той уточни: „Със Спас Панчев сме се виждали само в кулоарите и сме се поздравявали, както със всички останали депутати. С него нямам индивидуални срещи и близост. Той се е определил в кой политически блок ще бъде“.", "date": "2018.07.07", "title": "Цветан Цветанов, ГЕРБ: БСП трябва да бъдат спокойни за тандема Борисов-Цветанов"}
{"url": "http://www.focus-news.net/news/2018/07/07/2542770/sport-shveytsarskata-futbolna-federatsiya-obmislya-da-ne-vika-v-natsionalniya-otbor-igrachi-s-dvoyno-grazhdanstvo.html", "text": "Швейцарската футболна федерация обмисля да не вика в националния отбор играчи с двойно гражданство. Повод за дискусията е станало скандалното демонстриране на албански символи по време на мача от Световното първенство по футбол между отборите на Швейцария и Сърбия. Тогава футболистите Гранит Джака и Джердан Шакири, които са с двойно гражданство, направиха знак с ръце, имитиращ албанския двуглав орел, срещу който възразиха от Сръбската футболна федерация и играчите бяха глобени от ФИФА. \r\nГенералният секретар на Швейцарската футболна федерация Алекс Мишер смята, че играчи с двойно гражданство не трябва да играят за националните отбори на страната, освен ако не с е откажат от чуждото гражданство. \r\nВенцислав ДРАГОМАНОВ", "date": "2018.07.07", "title": "Спорт: Швейцарската футболна федерация обмисля да не вика в националния отбор играчи с двойно гражданство"}
{"url": "http://www.focus-news.net/news/2018/07/07/2542775/tass-broyat-na-zhertvite-na-prolivnite-dazhdove-v-yaponiya-dostignaha-do-21-dushi.html", "text": "Броят на загиналите в резултат на проливните дъждове в Япония достигна до 21 души, предава руската информационна агенция  TACC , като допълва, че съдбата на 47 души остава неизвестна.  \r\nСпасители, подкрепяни от силите за самоотбрана на Япония продължават операцията по издирването на изчезналите. В по-голямата част от Западна Япония преваляванията спряха, което облекчава работа им. Остават в сила обаче предупрежденията за опасност от свлачища.  \r\nЯпонската метеорологична служба издаде предупреждения за бедствието, което се наблюдава веднъж на няколко десетилетия. Най-засегнатите са префектурите Киото, Хиого, Окаяма и Гифу. \r\nДесет души загинаха в префектура Хирошима, три в префектура Ехиме и по един в Окаяма, Киото, Хиого, Шига и Фукуока, заради тайфун, който връхлетя островната държава на 3 юли с проливни дъждове. Към настоящия момент не може бъде потвърдено местонахождението на най-малко 39 души, главно в префектурите Хирошима, Окаяма и Фукуока. Тереза Герова", "date": "2018.07.07", "title": "ТАСС: Броят на жертвите на проливните дъждове в Япония достигнаха до 21 души"}
{"url": "http://www.focus-news.net/news/2018/07/07/2542776/na-8-yuli-pravoslavnata-tsarkva-proslavya-sv-velikomachenik-prokopiy.html", "text": "На 8 юли Православната църква прославя св. великомъченик Прокопий, предаде репортер на  Агенция \"Фокус\" . По този повод утре с благословението на Негово светейшество Българския патриарх и Софийски митрополит Неофит, архиерейска света Литургия  в храм „Св. вмчк Прокопий“, с. Стоб, Софийска епархия, ще оглави Негово преосвещенство  Белоградчишки епископ Поликарп, викарий на Софийския митрополит. Начало: 9.30 часа.  \r\nНикола ПЕТКОВ", "date": "2018.07.07", "title": "На 8 юли Православната църква прославя св. великомъченик Прокопий"}
{"url": "http://www.focus-news.net/news/2018/07/07/2542772/plamena-zayachka-abv-reshavaneto-na-problema-s-imeto-na-makedoniya-shte-se-otrazi-polozhitelno-na-obstanovkata-na-balkanite.html", "text": "Решаването на проблема с името на Македония ще се отрази положително на обстановката на Балканите. Това каза Пламена Заячка, председател на АБВ Младежи – София и експерт в областта на културно-историческото наследство, в интервю за  Агенция „Фокус“  за името Северна Македония. „При всички случаи самият факт, че има раздвижване е добър знак. Вярваме, че решаването на проблема ще се отрази положително на обстановката на страните от Балканите, но това не трябва да става за сметка на една или друга страна“, каза Заячка. Тя добави, че добрите отношения трябва да се изградят на едно взаимно уважение, приятелство и добросъседство. По отношение на двата договора с Македония – този с Гърция и този с България, Заячка заяви, че трудно може да се направи съпоставка между тях. „Единият договор е 20 стр., другият е 2. В гръцкия договор Гърция си защитава своите интереси и културното наследство по един категоричен начин. Факт е, че Алексис Ципрас заяви след подписването, че споразумението позволява да се направи ясно разграничаване между  гръцката провинция Македония и  страната и подчертава, че вече няма връзка с гръцкото културно наследство. При нас такъв текст не фигурира. Договорът, който се подписа миналата година през август вече влезе в сила и може би изключително важно е правителството да наблегне, че главното значение и роля на договора са в отстояването на ограбеното национално културно-историческо наследство на българския народ, създаване на обективни исторически предпоставки за изграждане на македонска държава и изграждане  на днешните взаимоотношение между България и Македония, но върху вярно определено историческо наследство“, допълни още Заячка.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.07.07", "title": "Пламена Заячка, АБВ: Решаването на проблема с името на Македония ще се отрази положително на обстановката на Балканите"}
{"url": "http://www.focus-news.net/news/2018/07/07/2542769/radio-svobodna-evropa-makedoniya-zoran-zaev-se-prisaedinyava-kam-sreshtata-161-v-sofiya.html", "text": "Правителствена делегация, водена от премиера на Македония Зоран Заев, ще се присъедини за участие в седмата среща на върха на правителствените ръководители на държавите от процеса за сътрудничество на Китай със страните от Централна и Източна Европа („16+1“) в София, предава  Радио „Свободна Европа“  в местната си редакция.  \r\nЗаместник министър-председателят по икономическите въпроси и координацията с икономическите отдели Кочо Ангушев, министърът на транспорта и съобщенията Горан Сугарески и министърът на икономиката Крешник Бектеши са част от делегацията на Македония, която пристига в българската столица. Очаква се Заев да изнесе реч в рамките на форума.  Тереза Герова", "date": "2018.07.07", "title": "Радио „Свободна Европа“ (Македония): Зоран Заев се присъединява към срещата „16+1“ в София"}
{"url": "http://www.focus-news.net/news/2018/07/07/2542773/smolyan-s-tarzhestven-kambanen-zvan-plovdivskiyat-mitropolit-nikolay-be-posreshtnat-v-hram-sv-vmchtsa-nedelya.html", "text": "С тържествен камбанен звън Негово Високопреосвещенство Пловдивският митрополит Николай бе посрещнат в храм „Св. вмчца Неделя“ в Смолян, предаде репортер на  Радио „Фокус“ – Смолян . Пред входа на църквата го очакваше и областният управител на Смолян Недялко Славов, който днес празнува имен ден. Десетки жители на Смолян присъстват на празничната литургия, а храмът е специално украсен за празника си с много цвета. В богослужението участват и духовници от Митрополията и Смолянска духовна околия. \r\nНели ГЕРГЬОВСКА", "date": "2018.07.07", "title": "Смолян: С тържествен камбанен звън Пловдивският митрополит Николай бе посрещнат в храм „Св. вмчца Неделя“"}
{"url": "http://www.focus-news.net/news/2018/07/07/2542771/bsp-startira-protsedura-za-izdavane-na-litsenz-za-televiziya.html", "text": "Българската социалистическа партия (БСП) стартира процедура за издаване на лиценз за телевизия. Това съобщиха от пресцентъра на  партията . \r\nБСП подаде документи за регистрация на дружество, което ще се казва „Българска свободна медия“. В рамките на месец дружеството трябва да направи втората стъпка и да подаде необходимите документи за получаване на лиценз от СЕМ за собствен телевизионен канал. \r\nУправител на дружеството е българският  журналист, политик и общественик Любомир Коларов. Той е бил главен редактор в БНТ, награждаван нееднократно за журналистическата си дейност и обществена ангажираност. Кавалер на ордена „Кирил и Методий“. \r\nПроцедурата по регистрация стартира, съгласно решение на Националния съвет на БСП от 10 юни 2018 година, което възложи документите да бъдат подадени през настоящия месец юли.", "date": "2018.07.07", "title": "БСП стартира процедура за издаване на лиценз за телевизия"}
{"url": "http://www.focus-news.net/news/2018/07/07/2542777/varna-zaupokoyna-liturgiya-se-otsluzhva-v-katedralen-hram-sv-uspenie-bogorodichno-po-povod-5-godini-ot-konchinata-na-varnenskiya-mitropolit-kiril.html", "text": "По повод пет години от кончината на Негово Високопреосвещенство Варненския и Великопреславски митрополит Кирил (1954 – 2013 г.) настоящият митрополит Йоан отслужва заупокойна литургия в Катедрален храм „Св. Успение Богородично“ в съслужение с храмовото духовенство и свещеници от епархията, предаде репортер на  Радио „Фокус“ – Варна . След литургията в храма ще бъде извършена панихида. На гроба на приснопаметния митрополит Кирил, на централния гробищен парк в града, ще бъде отслужена заупокойна молитва -трисагий. „Фокус“ припомня:   \r\nОколо 8.00 часа на 9 юли 2013 година гражданин е подал сигнал на телефон 112 за забелязан в морето плуващ мъж с маска и шнорхел в близост до буната на рибарското селище в местността Траката, който след известно време е престанал да дава признаци на живот. Непосредствената причина за смъртта на митрополит Кирил е удавяне, установи разследване. \r\nМарияна ВАЛЕНТИНОВА", "date": "2018.07.07", "title": "Варна: Заупокойна литургия се отслужва в Катедрален храм „Св. Успение Богородично“ по повод 5 години от кончината на Варненския митрополит Кирил"}
{"url": "http://www.focus-news.net/news/2018/07/07/2542768/blagoevgrad-zhiteli-na-obshtinata-shte-izlyazat-na-protest-pod-nadslov-spasi-skaptopara.html", "text": "Жители на община Благоевград ще излязат на протест под надслов „Спаси Скаптопара“, предаде репортер на  Радио „Фокус“ – Пирин . Събитието е насрочено за 13.00 часа, а сборният им пункт е пред сградата на Общината. Организатор е инициативен комитет от граждани на Благоевград, които са входирали в Община Благоевград писмо, с което уведомяват, че митингът, който се организира, е в подкрепа и за запазване на мястото на римската вила, открита по трасето на автомагистрала „Струма“ – ЛОТ 3.1. Според инициативния комитет вилата е една от най-големите обекти от този вид на Балканите и представлява цялостен архитектурен комплекс, който е притежавал и собствен мавзолей.  \r\nПротестиращите уведомяват още, че на митинга ще се използват плакати, лозунги, информационни брошури и сигнални звукови средства. \r\nЛивия НИНОВА", "date": "2018.07.07", "title": "Благоевград: Жители на общината ще излязат на протест под надслов „Спаси Скаптопара“"}
{"url": "http://www.focus-news.net/news/2018/07/07/2542774/premierat-boyko-borisov-161-e-format-koyto-tseli-ukrepvaneto-na-evropa.html", "text": "„16+1“ е формат, който цели укрепването на Европа. Това каза премиерът Бойко Борисов по време на откриването на  Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  „Фактът, че този бизнес форум започва с 1500 фирми от всички страни, които са тук, точно отговаря на логото за задълбочаване на откритото, прагматичното сътрудничество за приобщаващ просперитет. Това е седма от нашите срещи в този формат, който цели укрепването на Европа. Той не ни разделя – напротив, дава още повече възможности тези, които сме по-назад, по-късно сме се присъединили към ЕС, по-бързо да наваксаме изоставането. Да успеем да финансираме и завършим общи проекти за свързаност, по които няма пари по кохезионната политика или не представляват интерес за ЕС към момента“, заяви Борисов. „Мисля, че с тези си послания трябва да успокоим всички в Европа, които считат, че тези срещи не са полезни за Европа“, допълни той.  \r\nМинистърът на икономиката Емил Караниколов отбеляза от своя страна, че впечатляващото присъствие на форума на представители на бизнеса от Китай и страните от Централна и Източна Европа е доказателство за нарастващия интерес и потенциала за развитие на още по-мащабното партньорство между компаниите от тези страни и реализирането на повече съвместни проекти. \"Отдаваме важно значение на инициативата като много добра основа за разширяването на сътрудничеството с китайската страна в области от взаимен интерес, като високите технологии, инвестициите, индустриалното партньорство, смесените предприятия, селско стопанство, инфраструктура и транспорт, енергетика, туризъм и т.н.“, допълни той, като подчерта, че това ще са и основните теми на предстоящия бизнес форум.  \r\nВесела АЛЕКСАНДРОВА", "date": "2018.07.07", "title": "Премиерът Бойко Борисов: „16+1“ е формат, който цели укрепването на Европа"}
{"url": "http://www.focus-news.net/news/2018/07/07/2542779/mvr-28-dushi-sa-postradali-pri-katastrofi-v-stranata-prez-izminaloto-denonoshtie.html", "text": "28 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 20 произшествия. В София са регистрирани леки 56 леки пътни инцидента и шест тежки. При тях 7 души са пострадали.", "date": "2018.07.07", "title": "МВР: 28 души са пострадали при катастрофи в страната през изминалото денонощие"}
{"url": "http://www.focus-news.net/news/2018/07/07/2542782/smolyan-blizo-200-sa-imennitsite-v-denya-na-sveta-nedelya-v-obshtinata.html", "text": "Близо 200 са именниците в община Смолян днес, когато православните християни прославят света великомъченица Неделя. Това каза за  Радио „Фокус“ – Смолян  Мария Топова от служба ГРАО в Общината. По думи на Топалова Името Недялка носят 132 дами от община Смолян, а Недялко се казват 18 мъже. Неделчо са кръстени 20 жители на Смолян и околните села, а Дельо – един. Делчо са назовани 15 мъже от общината, а името Неделя е дадено на 7 дами. \r\nНели ГЕРГЬОВСКА", "date": "2018.07.07", "title": "Смолян: Близо 200 са именниците в деня на света Неделя в общината"}
{"url": "http://www.focus-news.net/news/2018/07/07/2542780/radio-svobodna-evropa-makedoniya-mozhe-li-da-propadne-predstoyashtata-sreshta-na-varha-na-natoi.html", "text": "На 11 и 12 юли лидерите на НАТО се събират на среща в Брюксел, но тя ще се проведе на фона на дълбоко разделение по въпросите за разходите за отбрана и търговските отношения, отбелязват в македонската редакция на   Радио „Свободна Европа“ . \r\nВ навечерието на форума на високо равнище държавният глава на САЩ Доналд Тръмп заяви, че страните от Алианса третират Вашингтон като „касичка за пари“, а допълнителните мита, въведени от администрацията му доведе до налагането на реципрочни мерки от страна на Европейския съюз. \r\nПрез юни американските морски пехотинци проведоха военни учения край бреговете на Литва. Те бяха част от четирите хиляди войници от повече от 20 държави от НАТО, които се включиха в ежегодните учения на Алианса в Балтийско море. Но дали ще бъде възможно сътрудничеството и на срещата в Брюксел? \r\n„Ние сме касичка за пари, от която всички искат да взимат. Вижте Германия – отделя един процент от БВП за отбрана. Ние плащаме по четири процента“, оплака се американският президент.  \r\nСрещата на върха в Брюксел ще се проведе в момент на трансатлантическо напрежение, след като Тръмп не подкрепи заключителната декларация на форума на Г-7 в Канада, организиран през миналия месец. Последва въвеждане на допълнителни тарифи за вноса в САЩ на стоки от ЕС и Канада, които на свой ред отговориха с огледални мерки.  \r\nЩе се заоблачи ли в Брюксел следващата седмица? „Наистина никой не знае. Това е непозната територия за НАТО“, коментира Ян Лесер от института „Джърман Маршал Фонд – САЩ”. Съгласно думите му, членките на Алианса не са подготвени за най-лошия сценарий, който включва отказ на Тръмп от участие на страната му в съвместни военни учения или изтеглянето на американските войници от Европа – освен ако Брюксел не отмени наложените мита.  \r\n„Това би било деструктивно, очевидно съюзниците не са готови за подобен дебат.  Големите спорове около търговията, климата, Иран, неизбежно ще повлияят на атмосферата на срещата на върха и съществува голяма загриженост, че тя буквално може да се „взриви“, пояснява Лесер.  \r\nЕвропейските съюзници от НАТО са увеличили разходите си за отбрана в периода след встъпването в длъжност на Доналд Тръмп. Все пак генералният секретар на организацията Йенс Столтенберг подчертава: „Когато става въпрос за НАТО, за сигурността и отбраната, трансатлантическата връзка не отслабва, всъщност укрепва“. Не бива да се пренебрегва и фактът, че военната организация на Запада продължава да работи за разширяването си – със страни като Македония например, припомнят от редакцията.  Тереза Герова", "date": "2018.07.07", "title": "Радио „Свободна Европа“ (Македония): Може ли да пропадне предстоящата среща на върха на НАТО?"}
{"url": "http://www.focus-news.net/news/2018/07/07/2542784/aleksandar-grozdanov-bsp-obrazovanieto-e-nadpartiyno-to-e-tsennost-na-obshtestvoto.html", "text": "Образованието е надпартийно, то е ценност на обществото. Това каза експертът към Комисията по образование, култура, наука и културно многообразие в Столичния общински съвет Александър Грозданов по време на кръгла маса на тема „Проблеми в системата на средното образование“, предаде репортер на  Агенция „Фокус“ . „Образованието е политика, но не е партия. Образованието е надпартийно, то е ценност на обществото. То е благо, до което всеки трябва да има достъп. Надявам се, че в днешния ден, коментирайки проблемите, които доста спонтанно сме определили, ще стигнем и до предложения, които бихме могли да предложим на общинското и националното ръководство на образователната система“, каза още той. „Една значителна част от нашите дискусии в годините назад постепенно намират реализация, без значение от правителството и партията. Преди 10-ина години в наши разговори беше заложено изискването за чувствително сериозно увеличаване на заплащане на учителя. Днес това е факт, макар и реализиран от други. Преди 7-8 години настоявахме учителите, които работят с деца в неравностойно положение да бъдат стимулирани материално. Днес това също е факт и ние също не ревнуваме. Днес целта е да подпомогнем с нашите идеи националното образование“, каза още Грозданов. \r\nЦветелин ДИМИТРОВ", "date": "2018.07.07", "title": "Александър Грозданов, БСП: Образованието е надпартийно, то е ценност на обществото"}
{"url": "http://www.focus-news.net/news/2018/07/07/2542785/pp-gerb-pazardzhik-organizira-fotokonkurs-za-nay-krasiva-lyatna-gradina-ili-balkon.html", "text": "В Пазарджик ще се проведе традиционният фотоконкурс „Моята красива градина или балкон“ от 10 до 31 юли под опеката на ПП ГЕРБ – Пазарджик, съобщиха за Радио „Фокус“ - Пазарджик от пресцентъра на  ГЕРБ - Пазарджик . Инициативата е посветена на  световния ден на градинаря – 1 август. Конкурсът е за любители градинари, които ще могат да покажат своите  градини и  балкони. Участието в конкурса е чрез снимки на лично съобщение на страницата на Организацията на жените към ПП ГЕРБ – Пазарджик във Фейсбук или в офиса на ГЕРБ в Пазарджик на ул. „Екзарх Йосиф“ 15 А, ет. 2, от 10 юли 2018 г. до 31 юли 2018 г. „Целта ни е стимулираме хората, които обичат природата и полагат грижи за да са по-близо до нея и в дома си.“, посочва общинският ръководител на ГЕРБ - Пазарджик Гинче Караминова.  \r\nДо участие ще бъдат допускани снимки само от определената тематика: „Моята градина или моят балкон“. Снимките трябва да бъдат с кратко описание  (име на участника и място  на заснемане). Участниците изпращат само  една снимка. Градината или балконът трябва да са на територията на община Пазарджик. На страницата на организацията на Жените ПП ГЕРБ – Пазарджик (ЖГЕРБ) във „Фейсбук“ ще  бъдат публикувани всички изпратени снимки. Класирането става с гласуване под снимката. Първите три снимки, събрали най-много харесвания, ще получат награди, осигурени от общинските съветници на ГЕРБ Пазарджик. Наградите ще бъдат обявени на 1 август във „Фейсбук“ страницата на ЖГЕРБ – Пазарджик. \r\nРадослава МУРДЖЕВА", "date": "2018.07.07", "title": "ПП ГЕРБ - Пазарджик организира фотоконкурс за най-красива лятна градина или балкон"}
{"url": "http://www.focus-news.net/news/2018/07/07/2542787/kaloyan-pargov-bsp-sofiya-v-balgariya-ima-golyam-natsionalen-problem-i-toy-e-svarzan-s-kachestvoto-na-obrazovanieto-vav-vsichki-uchilishta.html", "text": "В България има голям, национален проблем и той е свързан с качеството на образованието във всички училища. Това каза председателят на групата на БСП в Столичния общински съвет и лидер на БСП – София Калоян Паргов по време на кръгла маса на тема „Проблеми в системата на средното образование“, предаде репортер на  Агенция „Фокус“ . „Аз съжалявам, че поканих народни представители, но те не отразиха днешната дискусия. Днес ние ще направим една моментна снимка кaкво се е случило последната една година, особено след промените в Закона за средното образование, особено след влезлите в сила наредби, райониращи приема на ученици. Предвид лошата статистика, констатирахме, че в България има голям, национален проблем и той е свързан с качеството на образованието във всички училища. Особено когато влезе в сила районирането на приема. Системата така се дебалансира, че едни училища станаха по-предпочитани от другите“, допълни той. „Очевидно, че има нужда от други мерки и други подходи за насърчаване на по-добро качество на образованието. Повечето пари и по-високите заплати не значат автоматично по-добро качество. Тоест има нужда от допълнителни критерии, които да насърчат и стимулират учителските колективи, което да се измерва и със съответните парични стимули в бюджета на училищата, а и за самите учители“, каза още Калоян Паргов. \r\nЦветелин ДИМИТРОВ", "date": "2018.07.07", "title": "Калоян Паргов, БСП – София: В България има голям, национален проблем и той е свързан с качеството на образованието във всички училища"}
{"url": "http://www.focus-news.net/news/2018/07/07/2542788/the-los-angelis-times-pozhari-unishtozhiha-domove-i-nalozhiha-evakuatsiya-v-kaliforniya.html", "text": "Горещата вълна, която обхвана Калифорния, предизвика серия пожари в южната част на американския щат, които изпепелиха редица домове в Сан Диего и Санта Барбара, съобщава вестник  The Los Angelis Times , като допълва, че в региона е разпоредена евакуация. \r\nСилният вятър допринесе допълнително за разгръщането на огъня в различни посоки, което затруднява допълнително усилията за потушаването му. В ранните часове на събота стихията все още не е била овладяна.  \r\nКъм настоящия момент властите не са в състояние да представят конкретни данни за броя на унищожените домове. Аварийните служби поясниха единствено, че са провели над 1,2 хил. телефонни разговори, за да информират гражданите за необходимостта от евакуация.  Тереза Герова", "date": "2018.07.07", "title": "The Los Angelis Times: Пожари унищожиха домове и наложиха евакуация в Калифорния"}
{"url": "http://www.focus-news.net/news/2018/07/07/2542778/premierat-boyko-borisov-temata-za-balkanite-tryabva-da-prodalzhi-da-stoi-na-dneven-red.html", "text": "Темата за Балканите трябва да продължи да стои на дневен ред. Това каза премиерът Бойко Борисов по време на откриването на Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  „Имаме огромни възможности. Западните Балкани не могат да се разглеждат като самостоятелни, защото за Гърция, България, Румъния, Хърватия, Словения, които сме в Европейския съюз, всеки един проект в инфраструктурата касае и тези страни. Затова благодаря, че на подобни срещи и Себастиан Курц, и Европейския съюз са изпратили своите представители, за да се знае, че това, което започнахме като тема „Западните Балкани“, продължава “, коментира Борисов. По думите му безспорно това е общ успех на целите Балкани. „Успяхме да се представим добре, имам предвид Балканите, и темата трябва да продължи да стои“, подчерта той, като допълни, че Балканите са пряко свързани със страните в Централна и Източна Европа. И всички ние заедно можем, повдигайки своя БВП, изграждайки, не само пътна инфраструктура, но и дигитална, да имаме рядък шанс. Китай гледа положително на тези процеси. И може всеки един от вас присъстващ тук да подобри и стокооборота, и взаимоотношенията си с Китай. Когато предлагаме на няколко страни един проект, който е важен за всички, мисля, че много по-лесно с колегата Ли Къцян да успеем да намерим финансиране“, допълни още българският министър-председател, като благодари за присъствието и на представителите на Световната банка за възстановяване и развитие, които също имат перспективата да подпомогнат общите проекти.  \r\nВесела АЛЕКСАНДРОВА", "date": "2018.07.07", "title": "Премиерът Бойко Борисов: Темата за Балканите трябва да продължи да стои на дневен ред"}
{"url": "http://www.focus-news.net/news/2018/07/07/2542783/beliyat-dom-uveri-mayk-pompeo-ima-mnogo-tvardi-pozitsii-po-otnoshenie-na-yadrenoto-razorazhavane-na-koreyskiya-poluostrov.html", "text": "Държавният секретар на САЩ Майк Помпео е „много твърд“ по отношение на пълното ядрено разоръжаване на Корейския полуостров. Това увериха от Белия дом след началото на втория ден на преговорите в Пхенян, предава  Reuters . \r\nГоворителят на Държавния департамент Хедър Науърт бе категорична, че Вашингтон изобщо не е смекчил позициите по въпроса за денуклеаризацията на Северна Корея. Съгласно думите й, в Пхенян Помпео преследва три цели: пълно ядрено разоръжаване на изолираната комунистическа страна, получаване на гаранции за сигурност от Северна Корея и предаване на тленните останки на загиналите във войната от 1950-1953 г. американски военнослужещи.  Тереза Герова", "date": "2018.07.07", "title": "Белият дом увери: Майк Помпео има „много твърди“ позиции по отношение на ядреното разоръжаване на Корейския полуостров"}
{"url": "http://www.focus-news.net/news/2018/07/07/2542791/bozhidar-lukarski-sds-partiyata-tryabva-da-tragne-v-konservativno-patriotichna-posoka-neka-dnes-napravim-pravilniya-izbor.html", "text": "СДС трябва да тръгне в консервативно-патриотична посока. Това каза председателят на СДС Божидар Лукарски на 23-та Национална извънредна отчетно-изборна конференция на партията, предаде репортер на  Агенция „Фокус“ . „Нека днес СДС направи правилния избор“, призова той. „Няма как да си СДС-ар и да не защитаваш българските традиции и да подкрепяш джендър идеологии“, обяви Лукарски. „Всеки опит да ни местят към ляво ще претърпи крах, защото ще бъде против нашата същност“, коментира той. „Заявката на ДСБ и „Да, България“, че сме водещи, който иска да заповяда и да приеме лидерството ни, ме кара да мисля, че това не е приемливо за СДС“, каза още Божидар Лукарски. \r\nБиляна ИВАНОВА", "date": "2018.07.07", "title": "Божидар Лукарски, СДС: Партията трябва да тръгне в консервативно патриотична-посока, нека днес направим правилния избор"}
{"url": "http://www.focus-news.net/news/2018/07/07/2542781/plamena-zayachka-abv-prioritet-na-pravitelstvoto-e-po-skoro-vlizaneto-na-makedoniya-v-nato-i-es-otkolkoto-zashtitata-na-natsionalniya-ni-interes.html", "text": "Приоритет на правителството е по-скоро влизането на Македония в НАТО и ЕС, отколкото защитата на националния ни интерес. Това каза Пламена Заячка, председател на АБВ Младежи – София и експерт в областта на културно-историческото наследство в интервю за  Агенция „Фокус“  за името Северна Македония. По думите ѝ това се показва от факта, че има изявления от страна на кабинета, че всяко име е приемливо. „Приветстваме без съмнение развитието на дългогодишния спор и неговото раздвижване. Винаги сме подкрепяли кандидатурата ѝ в НАТО и ЕС, но това не трябва да става за сметка на България. В тази насока беше изказването на Бойко Борисов през 2012 г., който заяви, че вариантът Северна Македония е абсолютно неприемлив и посочи, че е предпоставка за териториални претенции. В същия тон външната министърка потвърди тази позиция и питаме какво се е променило за тези няколко години и какви са аргументите сега да се приеме това име Северна Македония?“, попита Заячка. Тя  посочи, че новото име засяга пряко националните ни интереси и в тази връзка страната ни трябва да има активна позиция.  „Вярваме, че правителството и Мултидисциплинарната комисия ще вземат предвид както нашата позиция, така и наскоро излязлата в академичната българска общност“, каза експертът и посочи, че както има институционално ниво за вземане на решения, така трябва да се чуе експертната и гражданската позиция.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.07.07", "title": "Пламена Заячка, АБВ: Приоритет на правителството е по-скоро влизането на Македония в НАТО и ЕС, отколкото защитата на националния ни интерес"}
{"url": "http://www.focus-news.net/news/2018/07/07/2542790/kaloyan-pargov-bsp-sofiya-shte-tarsim-varianti-za-po-ravnomerno-etnichesko-razpredelenie-na-uchenitsite-po-uchilishtata.html", "text": "Ще търсим варианти за по-равномерно етническо разпределение на учениците по училищата. Това каза председателят на групата на БСП в СОС и лидер на БСП – София Калоян Паргов по време на кръгла маса на тема „Проблеми в системата на средното образование“, предаде репортер на  Агенция „Фокус“ . „Възникнаха много казуси и съмнения по приема чрез наредбата за районирането. Първото предложение – нуждата от една информационна система, така както всички родители свикнаха да използват такава за прием на деца в детските градини. Второто предложение е свързано с определени технически въпроси от рода на „училището ми е на 5 минути, но попадам в такова, което е на 20 минути“. Дребен казус, но казус, който лежи на плещите на общинските съветници, които трябва да се съобразят с тези неудобства. Трябва да съобразят, защото достъпът до образование не е въпрос на пари. Правото на образование е благо и човешко право“, каза още той. И още един проблем, който много се открои - ромския въпрос и това, че системата с годините създаде училища, в чиито състав имаме над 50% присъствие на ромски деца. Всички сме стигнали до един извод - образованието е онзи мощен инструмент, от който се нуждаем и който може да допринесе ефективно със справянето с този проблем. Няма как, когато над 60% от учениците в едно училище са от този етнос да очакваме педагогоческия състав да се справи с тях“, каза още лидерът на БСП – София.  \r\nЦветелин ДИМИТРОВ", "date": "2018.07.07", "title": "Калоян Паргов, БСП – София: Ще търсим варианти за по-равномерно етническо разпределение на учениците по училищата"}
{"url": "http://www.focus-news.net/news/2018/07/07/2542792/nimh-vazmozhni-sa-po-znachitelni-povisheniya-na-rechnite-niva-vav-vodosborite-na-na-rilskite-i-pirinskite-pritotsi-na-rekite-mesta-i-struma.html", "text": "Възможни са по-значителни повишения на речните нива във водосборите на рилските и пиринските притоци на реките Места и Струма, сочи справка на сайта на  Националния институт по метеорология и хидрология  (НИМХ) към Българската академия на науките (БАН). Утре повишенията ще продължат в същите водосбори, а на 9 юли повишенията вече ще са само в долните части от водосборите на реките Места и Струма, и в средните и долните течения на основните реки, вследствие на оттичане. Водните количества на реките в Западнобеломорски басейн са около и под праговете за високи води.", "date": "2018.07.07", "title": "НИМХ: Възможни са по-значителни повишения на речните нива във водосборите на на рилските и пиринските притоци на реките Места и Струма"}
{"url": "http://www.focus-news.net/news/2018/07/07/2542789/bozhidar-lukarski-sds-kato-predsedatel-sam-se-stremyal-da-vodya-partiyata-kam-realni-tseli.html", "text": "Като председател съм се стремял да бъда реалист и да водя СДС към реални цели. Това каза председателят на СДС Божидар Лукарски на 23-та Национална извънредна отчетно-изборна конференция на партията, предаде репортер на  Агенция „Фокус“ . „Бяхме добър екип, защото поставихме интересите на партията в центъра на политическата ни дейност“, се обърна той към делегатите. „Новата година ни изненада с опит за преврат по никое време. Част от тези, които ме избраха, решиха, че съм пречка за СДС“, припомни Лукарски. „Няма да правя политически анализ защо се стигна до това, не бих подценил интелигентността ви“, коментира той. „Не се смятам за безгрешен и жертва. Отчитам, че не успях да бъда толкова близо до местните структури, колкото обещах“, каза още Божидар Лукарски. \r\nБиляна ИВАНОВА", "date": "2018.07.07", "title": "Божидар Лукарски, СДС: Като председател съм се стремял да водя партията към реални цели"}
{"url": "http://www.focus-news.net/news/2018/07/07/2542793/sport-antoan-grizman-be-izbran-za-igrach-na-macha-urugvay-frantsiya.html", "text": "Нападателят Антоан Гризман беше избран за \"Играч на мача\" в четвъртфиналната среща от Световното първенство по футбол между Уругвай и Франция. \"Петлите\" победиха с 2:0 и се класираха за полуфиналите, а Гризман асистира за първото попадение в мача на Рафаел Варан и сам отбеляза второто, не и без помощта на вратаря на Уругвай Фернандо Муслера. \r\nЗа Гризман това е второ подобно отличие. Голмайсторът спечели приза за \"Играч на мача\" и в срещата с Австралия от груповата фаза.", "date": "2018.07.07", "title": "Спорт: Антоан Гризман бе избран за \"Играч на мача\" Уругвай - Франция"}
{"url": "http://www.focus-news.net/news/2018/07/07/2542797/plovdiv-prodalzhava-ogledat-na-myastoto-na-vzriveniya-bankomat-v-rayon-trakiya.html", "text": "Продължава огледът на мястото на взривения банкомат в район „Тракия“ в Пловдив, предаде репортер на  Радио „Фокус“-Пловдив . Районът е отцепен. Засега няма официална информация за това колко пари са откраднати, но се предполага, че банкоматът е бил зареден снощи, тъй като предстои тегленето на пенсии.  \r\nСтотици жители на квартала ползват именно този банкомат, тъй като той е единствен в района. Възрастна жена се чудеше как ще изкара почивните дни, тъй като е останала без дори стотинка и е разчитала да си изтегли пенсията днес. „Ще ям домати, имам и малко хляб“, каза баба Елена. „Фокус“  припомня, че банкоматът е бил взривен около 04.30 часа тази сутрин. На мястото не е останало нищо от него. \r\nЦветана ТОНЧЕВА", "date": "2018.07.07", "title": "Пловдив: Продължава огледът на мястото на взривения банкомат в район „Тракия“"}
{"url": "http://www.focus-news.net/news/2018/07/07/2542798/kaloyan-pargov-bsp-sofiya-balgariya-ima-nuzhda-ot-uvelichavane-eksportniya-si-potentsial.html", "text": "България има нужда от увеличаване експортния си потенциал. Това каза председателят на групата на БСП в СОС и лидер на БСП – София Калоян Паргов пред журналисти във връзка със срещата между министър-председателят Бойко Борисов и китайският премиер Ли Къцян, предаде репортер на  Агенция „Фокус“ . „Китай се интересуват от 3 неща – инвестиции в енергетика, туристически дестинации и от биоземеделие. То е свързано с подходящ климат, какъвто България има. Надявам се това да бъдат 3 от темите, които да бъдат обсъдени между България и Китай, защото страната ни има нужда от увеличаване експортния си потенциал. Не че можем да задоволим изцяло китайския пазар, но търсенето на присъствие на този пазар с определени стоки може да има съществен принос в растежа на държавата“, каза още Паргов.  \r\nЦветелин ДИМИТРОВ", "date": "2018.07.07", "title": "Калоян Паргов, БСП-София: България има нужда от увеличаване експортния си потенциал"}
{"url": "http://www.focus-news.net/news/2018/07/07/2542799/evgeni-krusev-zam-kmet-na-sofiya-ot-8-yuli-zatvaryame-za-dvizhenie-bul-hristofor-kolumb-v-otsechkata-mezhdu-iztochnata-tangenta-i-ul-prodan-tarakchiev.html", "text": "От 8 юли затваряме за движение бул. „Христофор Колумб“ в отсечката между източната тангента и ул. „Продан Таракчиев“. Това каза пред журналисти заместник-кметът на София Евгени Крусев по направление транспорт и транспортни комуникации, който представи началото на работите по ремонта на бул. „Христофор Колумб“, предаде репортер на  Агенция „Фокус“ . „Ще се извърши цялостен ремонт на тази отсечка, което включва, както изцяло нова настилка, така и изграждане на улично осветление и тротоари, каквито в момента липсват. Това е едно от най-ключовите трасета и в рамките на около месец ще бъде цялостно реновирано. Ще се работи на етапи, като е разделено на общо 5“, заяви Крусев. По думите му движението ще бъде спирано изцяло във всеки един от етапите. „Автобусите, които се движат по булеварда – 84 и 184, няма да минават от тук, а по Източната тангента, след което ще се прави десен завой по ул. „Мими Балканска“ и съответно към Терминал 1 и 2 на летище „София“, каза още той.", "date": "2018.07.07", "title": "Евгени Крусев, зам.-кмет на София: От 8 юли затваряме за движение бул. „Христофор Колумб“ в отсечката между източната тангента и ул. „Продан Таракчиев“"}
{"url": "http://www.focus-news.net/news/2018/07/07/2542800/rt-sasht-i-severna-koreya-se-dogovoriha-za-sazdavaneto-na-rabotni-grupi-za-denuklearizatsiyata.html", "text": "Вашингтон и Пхенян се договориха да създадат работни групи, които ще бъдат натоварени със задачата да се справят с най-неотложните въпроси в двустранните им отношения, по-специално с хода на усилията на Северна Корея за пълно ядрено разоръжаване, предава руският телевизионен канал  RT , като се позовава на говорителя на Белия дом Хедър Науърт.  \r\nСъотвената информация бе разпространена след срещата на държавния секретар на САЩ Майк Помпео с  бившия директор на разузнаването Ким Йонг Чол, високопоставен член на управляващата в Северна Корея партия. Други подробности за работните групи обаче не бяха разкрити.  \r\nНауърт бе категорична, че Вашингтон изобщо не е смекчил позициите по въпроса за денуклеаризацията на Северна Корея. Съгласно думите й, в Пхенян Помпео преследва три цели: пълно ядрено разоръжаване на изолираната комунистическа страна, получаване на гаранции за сигурност от Северна Корея и предаване на тленните останки на загиналите във войната от 1950-1953 г. американски военнослужещи.  Тереза Герова", "date": "2018.07.07", "title": "RT: САЩ и Северна Корея се договориха за създаването на работни групи за денуклеаризацията"}
{"url": "http://www.focus-news.net/news/2018/07/07/2542795/prof-vanya-dobreva-obrazovanieto-e-sfera-v-koyato-ne-mozhe-da-ima-partiyni-razlichiya.html", "text": "Образованието е сфера, в която не може да има партийни различия. Това каза заместник-председателят на БСП – София проф. Ваня Добрева пред журналисти по време на кръгла маса на тема „Проблеми в системата на средното образование“, предаде репортер на  Агенция „Фокус“ . „Днес предстои много сериозен анализ за дуалното обучение. Когато започваме да го обсъждаме трябва да проследим, че вече минаха 3 години от Закона за средно образование. Заедно с това вече 4 години има практика на дуалното обучение. Трябва да видим резултатите. Надявам се да се откроят въпроси, по които да се търси национален консенсус. Има сфери в нашия национален живот, в които не може да има партийни различия“, допълни тя. „Трябва да има консенсус, а той не се търси чрез налагане на гледна точка, която разрушава общността. В момента за съжаление по ВУЗ-овете виждаме колеги, които въобще не са подготвени. Това не ги прави по-глупави от техните връстници, просто се оказва, че от гледна точна на учебното съдържание има голям проблем“, каза още Добрева. „Ние в бъдеще чрез образователната система ще формираме в бъдеще два модела граждани – хора, които принадлежат на света, без национално самосъзнание. Може би те ще напуснат България. Формирането на такъв тип ценности при тази демографска криза е голям проблем. Второто нещо, което можем да очакваме, е да се роди едно ново поколение, което ще компенсира тази липса на национално усещане. Това ще бъдат резултатите на настоящата програма“, допълни още тя. \r\nЦветелин ДИМИТРОВ", "date": "2018.07.07", "title": "Проф. Ваня Добрева: Образованието е сфера, в която не може да има партийни различия"}
{"url": "http://www.focus-news.net/news/2018/07/07/2542801/rumen-hristov-sds-iskam-da-varna-partiyata-kam-korenite-y.html", "text": "Искам да върна СДС при неговите корени, да започнем да възраждаме партията. Това каза Румен Христов, кандидат за председател на СДС на 23-та Национална извънредна отчетно-изборна конференция на партията, предаде репортер на  Агенция „Фокус“ . „СДС е емблемата на демокрацията в България“, подчерта той. „Освен, че изчерпахме дневния си ред от началото, допуснахме много грешки. Преди всичко грешките са свързани със силното его на лидерите на десницата“, заяви Румен Христов. „Мечтата на всеки председател е партията му да участва самостоятелно в парламента“, коментира той. „Да взема решенията автономно, без да се съобразява с този или онзи“, посочи Христов. „Ако бъда избран за председател на СДС, смятам да възстановя експертния съвет“, обясни той. „Обещавам в следващите 5-6 месеца да посетя всички областни структури, които имат добри резултати. Дано ми стигне времето да посетя и по-малките населени места“, заяви Румен Христов. Според него пред СДС има три варианта за коалиции. „Първият вариант е идейна коалиция със сродни партии, които са произлезли от СДС“, обяви той. „Вторият вариант е конюнктурна коалиция - нашите 70 хил. гласа да ги съберем с други 50 хил. гласа. Тогава вероятно ще търсим партньори, които не са толкова различни от нас, за да прескочим бариерата“, посочи Христов. „Третият вариант е коалиция антистатукво - такава беше коалицията при създаването на СДС“, каза още той.   \r\nБиляна ИВАНОВА", "date": "2018.07.07", "title": "Румен Христов, СДС: Искам да върна партията към корените й"}
{"url": "http://www.focus-news.net/news/2018/07/07/2542796/plamena-zayachka-abv-imeto-severna-makedoniya-dava-osnovaniya-za-teritorialni-pretentsii-kam-stranata-ni.html", "text": "Името Северна Македония дава основания за териториални претенции към страната ни. Това каза Пламена Заячка, председател на АБВ Младежи – София и експерт в областта на културно-историческото наследство в интервю за  Агенция „Фокус“  за името Северна Македония. „Изключително важен е въпросът за културно-историческото наследство в контекста за  името на Македония. Една от причините за дълбокия ни национален срив е именно принизяването на националното, неглижирането на историческото ни наследство и липсата на решителност да защитим позициите си. В момента с раздвижването по въпроса със Северна Македония настъпва решителен момент и сега е важно България да отстои достойнството си като народ с многовековна история или другият вариант е примирено да продължи да се срива и да изчезва“, каза Заячка. По думите й от АБВ единствени са излезли с позиция по въпроса за първото предложение Илинденска Македония. „Удовлетворени сме, че позицията ни бе чута. Предложението бе посегателство към българската история, а сегашното дава основание за териториални претенции към България. Ние сме против в името на Македония да фигурира географско понятие, защото може да предизвика най-малкото недоволство сред българските граждани. Част от Северна Македония е Пиринска, която включва цялата Благоевградска област“, посочи експертът. Според нея е важно историческото наследство на македонските земи да се уточни. По думите й то е важно за идентичността на Македония, но тя не може да се изгради върху историята и културното наследство  на българската нация и местното българско население.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.07.07", "title": "Пламена Заячка, АБВ: Името Северна Македония дава основания за териториални претенции към страната ни"}
{"url": "http://www.focus-news.net/news/2018/07/07/2542786/kitayskiyat-premier-li-katsyan-v-parvite-5-mesetsa-na-tazi-godina-targoviyata-mezhdu-kitay-i-stranite-ot-tsentralna-i-iztochna-evropa-se-uvelichi-s-245.html", "text": "В първите 5 месеца на тази година търговията между Китай и страните от Централна и Източна Европа се увеличи с 24,5%. Това каза председателят на Държавния съвет на Китай Ли Къцян по време на откриването на Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  Китайският премиер обърна внимание, че ежегодното провеждане на бизнес форума между страните от Централна и Източна Европа и Китай предхожда с 1 година срещата на правителствените ръководители на държавите. „Срещите на ръководителите на правителствата дадоха по-силна платформа за по-добри бизнес отношения между двете страни. Вдъхновени сме от факта, че със сътрудничеството в „16+1“ сме постигнали огромен успех и напредък в отношенията си, дори на фона на глобалната икономическа и финансова криза и бавното възстановяване в глобален икономически план“, заяви Ли Къцян. „Радваме се на тласъка, на бързото развитие и по-високата скорост на развитие, отколкото в сравнение със сътрудничеството с някои други страни. В първите 5 месеца на тази година търговията между нашите страни се увеличи с 24,5%. Това е много вдъхновяващо развитие и показва огромния потенциал в нашите бизнес отношения. Има особен наплив във взаимоотношенията между хората“, отбеляза още той, като посочи, че се наблюдава съществено увеличение на китайски туристи в страните от Централна и Източна Европа. „Вярвам, че всички това показва, че имаме пространство и възможност за допълнително сътрудничество и икономически взаимоотношения  и човешки взаимоотношения“, каза още китайският премиер.  \r\nВесела АЛЕКСАНДРОВА", "date": "2018.07.07", "title": "Китайският премиер Ли Къцян: В първите 5 месеца на тази година търговията между Китай и страните от Централна и Източна Европа се увеличи с 24,5%"}
{"url": "http://www.focus-news.net/news/2018/07/07/2542807/cnn-v-iran-ekzekutiraha-osem-dushi-uchastvali-v-minalogodishnata-teroristichna-ataka-v-teheran.html", "text": "Осем души бяха екзекутирани в Иран заради участието им в миналогодишната терористична атака в столицата Техеран, при която загинаха 17 души, предава американският новинарски канал  CNN .  \r\nОсъдените на смърт бяха арестувани след събитията от юни 2017 г., когато нападатели извършиха самоубийствени атентати в сградата на парламента на Иран и в мавзолея на почитания като основател на републиката Рухолах Хомейни.  \r\nОсмината бяха осъдени на смърт през май, а присъдите им бяха изпълнени в събота, 7 юли, съобщиха местни медии.  \r\nТелевизията припомня, че за атаката в Техеран отговорност поеха джихадистите от „Ислямска държава“. Тереза Герова", "date": "2018.07.07", "title": "CNN: В Иран екзекутираха осем души, участвали в миналогодишната терористична атака в Техеран"}
{"url": "http://www.focus-news.net/news/2018/07/07/2542804/interfaks-v-nato-se-pritesniha-za-predstoyashtata-sreshta-mezhdu-donald-tramp-i-vladimir-putin.html", "text": "Сред страните от НАТО нараства загрижеността от предстоящата в Хелзинки среща на президентите на САЩ и Русия Доналд Тръмп и Владимир Путин, които може да постигнат споразумение, заобикаляйки Алианса. Това заяви координаторът на управляващата в Берлин голяма коалиция Петер Байер, предава руската информационна агенция  Интерфакс . \r\n„Усещаме нарастващото безпокойство от споразумението, което може да бъде постигнато на срещата Тръмп-Путин“, призна Байер в интервю за германска медия.  \r\nСъщевременно представителят на Берлин поясни, че страните от НАТО не са били включени в подготовката на срещата между двамата лидери и въпросите, които Тръмп има намерение да обсъди с руския си колега. Подобна е била и ситуацията пред преговорите на американския президент със севернокорейския лидер Ким Чен-ун в Сингапур.  \r\n„Ким само раздаде обещания. Ние обаче не знаем дали той е прекратил процеса за обогатяване на уран. Единствено Тръмп заяви, че срещата на върха е била успешна“, коментира Байер.  \r\nПреди разговора си с Путин, Тръмп ще вземе участие в срещата на върха на НАТО, която ще се проведе в периода 11-12 юли в Брюксел, припомня агенцията.  Тереза Герова", "date": "2018.07.07", "title": "Интерфакс: В НАТО се притесниха за предстоящата среща между Доналд Тръмп и Владимир Путин"}
{"url": "http://www.focus-news.net/news/2018/07/07/2542794/kitayskiyat-premier-li-katsyan-shte-namalyavame-mitata-za-vnos-v-kitayskiya-pazar.html", "text": "Отварянето на пазара е ключово за развитието на китайската икономика и ще бъдем отворени към света в отношенията към чуждите инвеститори и чуждите продукти, които отговарят на нуждите на китайските потребители. Ние ще бъдем още по-отворени за тяхното приветстване в китайския пазар, ще намаляваме митата за внос. Това каза председателят на Държавния съвет на Китай Ли Къцян по време на откриването на  Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  „Отварянето на пазара е съществено за развитието на Китай и затова ние ще продължим с развитието в тази посока, ще се постараем да променим функцията на правителството, за да отговаря по-добре на пазарните условия. Трябва да се придържаме към правилата на пазара, за подобряване на взаимоотношенията на двете страни“, каза Ли Къцян. „По всякакъв начин ще помагаме за възползването от възможностите и условията за растеж, които имаме. Насърчаваме по всякакъв начин глобалната свободна търговия, за да има устойчива търговия и растеж, които ще помагат за по-благодатно развитие на нашето сътрудничество“, допълни още той. „Вярвам, че сътрудничеството ни ще бъде пример за мотивация за развитието в ЕС и подобряването и развитието на взаимоотношенията между Китай и ЕС, което ще подпомогне за допълнителното развитие и в глобален мащаб“, заяви още китайският премиер.  \r\nВесела АЛЕКСАНДРОВА", "date": "2018.07.07", "title": "Китайският премиер Ли Къцян: Ще намаляваме митата за внос в китайския пазар"}
{"url": "http://www.focus-news.net/news/2018/07/07/2542803/d-r-anton-koychev-sds-shte-varna-partiyata-v-parlamenta-i-v-nadezhdite-na-balgarite.html", "text": "Обещавам, че никой повече няма да ни унижава, ще върна СДС в парламента, във властта, в живота и надеждите на българите. Това каза д-р Антон Койчев, кандидат за председател на СДС на 23-та Национална извънредна отчетно-изборна конференция на партията, предаде репортер на  Агенция „Фокус“ . „Независимо дали ще ме изберете за председател или не, със всичките си сили ще работя за възкресението и достойното бъдеще на СДС. Партията го заслужава“, се обърна той към делегатите. „След нас няма нито една партия, формулирала цел и политически дневен ред пред българската нация“, заяви Антон Койчев. „Трябва да спрем да гледаме в историята, да оставим това на историците, да спрем да живеем във вчерашния ден, ако искаме да ни има утре и СДС да оздравее“, призова той. „Ние сме длъжни да забравим всички междуличностни конфликти, да си стиснем ръцете и да направим първата крачка за възраждане на СДС“, посочи Койчев. Според него партията трябва да посочи новите опасности и предизвикателства, не просто да ги посочи, а да покаже пътя за справяне с тях. \r\nБиляна ИВАНОВА", "date": "2018.07.07", "title": "Д-р Антон Койчев, СДС: Ще върна партията в парламента и в надеждите на българите"}
{"url": "http://www.focus-news.net/news/2018/07/07/2542806/adelina-stefanova-hram-vavedenie-bogorodichno-blagoevgrad-sveta-nedelya-zhivee-prez-vtorata-polovina-na-3-vek-po-vremeto-na-rimskiya-imperator-diokletsian.html", "text": "Света Неделя живее през втората половина на 3 век по времето на римския император Диоклециан. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „Тя е дъщеря на малоазийски християни, които я измолват от Бога след дълго безплодие. Ражда се в неделя, което предопределя името й и нейното призвание на небесна свята невяста. Властта преследва християните и за да я откажат от вярата я отвеждат в тъмница, където я бият, влачат и преследват, дават я на диви зверове и накрая я изгарят на клада и тя пак оживява. Полумъртвата девойка е лекувана от ангел, който изцелява раните й и вдъхва кураж за нови изтезания. Съдът решава да бъде посечена с меч. Щом приключва с молитвата си, Света Неделя издъхва преди мечът да докосне врата й. И това става на днешния 7 юли само че през 289 година в град Никодиния, Мала Азия“, посочи Аделина Стефанова.  \r\nТя допълни, че през 10 век църквата канонизира Неделя за светица като символ на безсмъртието, извор на мъченичество, залог за запазване на вярата и народността. По думите й за нейния живот, страдание и вяра са написани гръцки житейски творби, народни легенди, приказки, предания и апокрифи. Църковният уредник подчерта, че 7 юли е сред неподвижните църковни празници. \r\nСтефанова посочи също, че според народния календар, ако в деня на света Неделя е горещо, зимата ще е студена и с много сняг. Тя уточни, че тъй като наближава жътвата в няколко района на страна, включително и в Благоевградско, има практика след отрязването на първия житен сноп на нивата, да се прави кукла, с която млади момичета обикалят стопаните, пеят за здраве и добър урожай, а стопаните от друга страна ги даряват за здраве и берекет. „В днешното съвремие в нашата недалечна история има една българка, която носи името на светицата – това е Неделя Петкова – учителка, една от пионерките на девическото образование в България, развила значима просветна дейност в София, Самоков, Кюстендил, Прилеп. Тя е участвала в борбата срещу гърцизма. И тя като светицата устоява на всички несгоди, заплахи, преследвания, обиски и съд. На нейно име днес в столицата е наречен площад. Тя умира през 1894 година“, отбеляза църковният уредник. Аделина Стефанова каза още, че днес имен ден празнуват всички, които носят имената Неда, Неделина, Недялко, Недялка, Неделя, Недка и всички производни. \r\nНатали СТЕФАНОВА", "date": "2018.07.07", "title": "Аделина Стефанова, храм „Въведение Богородично“-Благоевград: Света Неделя живее през втората половина на 3 век по времето на римския император Диоклециан"}
{"url": "http://www.focus-news.net/news/2018/07/07/2542809/glasuvaneto-za-nov-predsedatel-na-sds-shte-zapochne-v-1200-chasa.html", "text": "В 12.00 часа ще започне гласуването за нов председател и зам.-председатели на СДС, предаде репортер на  Агенция „Фокус“ . Към 11.30 часа са регистрирани 722 делегати. Докато тече гласуването в залата ще се води дискусия. До момента председателят на СДС Божидар Лукарски отчете резултатите от мандата си. Визиите си представиха двамата кандидати за лидер на СДС - Румен Христов и Антон Койчев. След гласуването СДС ще приеме програмна декларация на 23-та Национална конференция. \r\nБиляна ИВАНОВА", "date": "2018.07.07", "title": "Гласуването за нов председател на СДС ще започне в 12.00 часа"}
{"url": "http://www.focus-news.net/news/2018/07/07/2542808/d-r-emil-kabaivanov-sds-shte-rabotya-za-dostoyno-badeshte-na-partiyata.html", "text": "Достойното бъдеще е важно не само за СДС, важно е да се нормализира политическият живот в България и ще работя за това. Това каза зам.-председателят на СДС и кмет на Карлово д-р Емил Кабаиванов на 23-та Национална извънредна отчетно-изборна конференция на партията, предаде репортер на  Агенция „Фокус“ . „Тук сме, защото СДС има богата и трудна история. Партията има трудно настояще, но всички ще се борим да имаме достойно бъдеще“, обяви той. „За партията е важно да има визия, да гарантира единството, да говори очи в очи със всички членове на партията и ще работя за това“, заяви Емил Кабаиванов. \r\nБиляна ИВАНОВА", "date": "2018.07.07", "title": "Д-р Емил Кабаиванов, СДС: Ще работя за достойно бъдеще на партията"}
{"url": "http://www.focus-news.net/news/2018/07/07/2542810/varna-20-metrova-kartina-shte-bade-narisuvana-v-ramkite-na-art-festivala-srachko-koyto-se-provezhda-do-18-yuni-v-grada.html", "text": "20-метрова картина ще бъде нарисувана  в рамките на арт фестивала „Сръчко“, който се провежда до 18 юни в района между Морскоро казино и сцена „Раковина“ в Морската градина във Варна. Това съобщи за  Радио „Фокус“ – Варна  Нина Урумова, организатор на фестивала за ръчно изработени изделия. Картината ще бъде нарисувана от художниците Николай Русев и Димитър Димитров, като това ще стане на живо – пред погледите на жители и гости на града. Пърформънсът е част от специалните събития, които се провеждат по време на феста. Картината ще бъде разделена на множество малки илюстрации, които ще бъдат с различни тематики. \r\nВ арт фестивал „Сръчко“ се представят 150 майстори на изящното и приложно изкуство от страната и чужбина. Той е отворен за посещение всеки ден от 10.00 до 22.00 часа, като входа е свободен. За децата е организиран безплатен детски кът, в който малки и пораснали деца могат да изработят своя уникална играчка. Това ще е плюшено творение, което ще може и да говори с гласа на детето. През времето на арт изложението всяко дете ще може да изработи и своя уникална картина от пясък. \r\nМарияна ВАЛЕНТИНОВА", "date": "2018.07.07", "title": "Варна: 20-метрова картина ще бъде нарисувана в рамките на арт фестивала „Сръчко“, който се провежда до 18 юни в града"}
{"url": "http://www.focus-news.net/news/2018/07/07/2542815/sport-tropicheski-dazhd-v-sochi-machat-s-harvatiya-e-pod-vapros.html", "text": "Пороен дъжд предизвика наводнение в Сочи преди четвъртфинала от Мондиал 2018 между домакина Русия и Хърватия. Мачът е тази вечер на стадион “Фищ” в Сочи и започва в 21:00 часа българско време. Малко вероятно, но не и невъзможно е срещата дори да бъде отложена предвид тежките атмосферни условия. От Championat.com алармират, че провеждането на двубоя е \"под угроза\". Само на 10 км от стадиона в район Адлер в петък буквално се изля потоп, който смути обстановката в Сочи. \r\nВенцислав ДРАГОМАНОВ", "date": "2018.07.07", "title": "Спорт: Тропически дъжд в Сочи, мачът с Хърватия е под въпрос"}
{"url": "http://www.focus-news.net/news/2018/07/07/2542812/evgeni-krusev-zam-kmet-na-sofiya-okolo-1-mln-lv-e-stoynostta-na-remonta-na-bul-hristofor-kolumb.html", "text": "Около 1 млн. лв. е стойността на бул. „Христофор Колумб“ в отсечката, която планираме да ремонтираме. Това каза пред журналисти заместник-кметът на София Евгени Крусев по направление транспорт и транспортни комуникации, който представи началото на работите по ремонта на бул. „Христофор Колумб“, предаде репортер на  Агенция „Фокус“ . „Веднага щом строителите приключат с бул. „Христофор Колумб“, отиват на бул. „Източна тангента“, който също ще бъде цялостно ремонтиран с нова настилка, пътни платна, тротоари, съответно в отсечката между кръговото с бул. „Христофор Колумб“ и кв. „Христо Ботев“. Със сигурност ще има затруднение в движението. Именно заради това се стремим да информираме хората по всички възможни информационни канали. Молим за търпение и разбиране“, призова Крусев. Той изрази надежда, че резултатът, който ще бъде след ремонтните работи, ще бъде удовлетворяващ за всички.  \r\n„За хората, които имат работа до летище „София“ или околните сгради, препоръчваме да минават по бул. „Брюксел“ и съответно дори да е необходимо, после да се върнат назад с известно разстояние, това би било доста по-удобно и бързо за тях. Около десет дни ще отнеме първият етап, съответно впоследствие спрямо метеорологичните условия, ще се върви поетапно“, допълни той. По думите му строителите имат ангажимента да работят при пълна мобилизация и ако успеят да се справят по-бързо, това ще бъде добре, но приоритет номер 1 е качеството. „И за двете отсечки ремонтите ще продължат по около месец. За „Източна тангента“ ремонтът ще започне в началото на август. Планираме затварянето да стане в първата седмица на август и съответно в първата седмица на септември абсолютно всичко да бъде отворено, така че да може да посрещнем нарастващия трафик през есента“, каза още Евгени Крусев.", "date": "2018.07.07", "title": "Евгени Крусев, зам.-кмет на София: Около 1 млн. лв. е стойността на ремонта на бул. „Христофор Колумб“"}
{"url": "http://www.focus-news.net/news/2018/07/07/2542814/blagoevgrad-kurban-shte-bade-daden-v-selo-kolarovo-po-povod-denya-na-sv-nedelya.html", "text": "Тържествена света литургия ще бъде отслужена в храм „Св. Неделя“ в село Коларово, община Петрич, предаде репортер на  Радио „Фокус“ – Пирин . В деня, когато се отбелязва църковният празник, ще бъде раздаден и курбан за здраве на миряните. По традиция в деня на св. Неделя местни майстор готвачи приготвят теле по специална рецепта. \r\nЛивия НИНОВА", "date": "2018.07.07", "title": "Благоевград: Курбан ще бъде даден в село Коларово по повод деня на св. Неделя"}
{"url": "http://www.focus-news.net/news/2018/07/07/2542802/premierat-boyko-borisov-initsiativata-161-se-prevrashta-v-nov-vazhen-polozhitelen-element-v-otnosheniyata-evropa-kitay-i-es-kitay.html", "text": "Инициативата „16+1“ се превръща в нов, важен, положителен елемент в отношенията Европа – Китай и ЕС – Китай. Това каза премиерът Бойко Борисов на Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  „Мотото на днешната ни среща е: „Задълбочаване на откритото и прагматично сътрудничество за приобщаващ просперитет“. Тя се провежда непосредствено след приключването на българското председателство. Всички ние, които принадлежим, към голямото европейско семейство на страни-членки или кандидат-членки на ЕС днес имаме особено удоволствие да приветстваме сред нас Ли Къцян“, заяви Борисов, като изрази благодарност на китайския премиер за силната му подкрепа и голямата лична ангажираност на инициативата. „Нашето общо желание е г-н Ли Къцян да продължи да бъде силен привърженик и двигател на тази идея“, допълни премиерът. По думите му без да има характера на международна организация или политическо образование форумът “16+1” вече има своя история и свои значими постижения. „Този форум излъчва силни сигнали на добронамереност, стабилност, сътрудничество, търсене на общи подходи и решения, които във все по-голяма степен са в унисон с нормите и изискванията на ЕС, като отговорност, прозрачност равно третиране и взаимно изгода. На базата на досегашния ни опит от форума можем да заключим, че контактите и сътрудничеството между страните от ЦИЕ и Китай са по-ефективни и по-динамични в рамките на този механизъм. Другата съществена характеристика на платформата е че, тя се превръща в нов, важен, положителен елемент в отношенията Европа – Китай и ЕС – Китай“, коментира още българският министър-председател.  \r\nВесела АЛЕКСАНДРОВА", "date": "2018.07.07", "title": "Премиерът Бойко Борисов: Инициативата „16+1“ се превръща в нов, важен, положителен елемент в отношенията Европа – Китай и ЕС – Китай"}
{"url": "http://www.focus-news.net/news/2018/07/07/2542813/priziv-ot-vmro-dpmne-neka-vsichki-grazhdani-da-se-prisaedinyat-kam-nas-na-protestnoto-shestvie-v-strumitsa.html", "text": "Опозиционната ВМРО-ДПМНЕ разпространи изявление, в което призовава гражданите на Македония да се включат в протестното шествие, което партията организира в неделя в Струмица, предава скопското електронно издание  A1 On . \r\n„От ден на ден Зоран Заев все повече  унижава Република Македония и обезличува македонците. Заев нанесе трайни щети на държавата и нейната репутация. \r\nВместо лично от Заев, гражданите научиха въпроса на референдума от гръцката национална телевизия. Недопустимо е гражданите да се информират от чуждестранни медии за ситуацията в собствената им страна. Това е още едно от поредицата подценявания на Македония, организирана лично от човека, който изпълнява функциите на премиер. \r\nЦялата македонска общественост научи, че за Заев са важни интересите на Гърция, Кириакос Мицотакис и Панос Каменос, а не интересите на собствената му държава и народ. Заев каза, че е приел обезличаване на Република Македония с решение, което да задоволи гръцките националистически апетити. \r\nЧовекът, който изпълнява функциите на премиер показа, че за него Република Македония не означава нищо.  \r\nЗоран Заев лъже непрекъснато македонските граждани. Заев лъже гражданите, че цялостното разпродаване на държавата е за нуждите на ЕС и НАТО. Но вместо разпродажба, ЕС и НАТО изискват реформи и създаване на правова държава – нещо, което със Заев на власт е невъзможно.  \r\nСамо за да задоволи гръцките националисти, Заев прие промяна на Конституцията, езика и идентичността на държавата и народа. Заев се отказа от цялата история, отрече се от македонците в Егейска Македония и приеме гърцизирането на топонимите на местата в същата. За разлика от българите и сърбите, заради Заев, сега вместо Солун ще казваме Тесалоники.  \r\nНа Македония такъв министър-председател не й трябва!  Затова призоваваме всички граждани да се присъединят към нас в неделя на протестното шествие, което организираме в Струмица, с начало в 13 часа (14 часа българско време – бел.р.)  в градския парк в Струмица. Македония ще спечели\", се казва в изявлението на ВМРО-ДПМНЕ, приведено от медията. Тереза Герова", "date": "2018.07.07", "title": "Призив от ВМРО-ДПМНЕ: Нека всички граждани да се присъединят към нас на протестното шествие в Струмица"}
{"url": "http://www.focus-news.net/news/2018/07/07/2542818/burgas-golyamo-zadrastvane-se-e-obrazuvalo-na-patya-burgas-sozopol.html", "text": "Голямо задръстване се е образувало на пътя Бургас-Созопол, съобщи читател на  Агенция „Фокус“ . Километричното задръстване е в две колони.", "date": "2018.07.07", "title": "Бургас: Голямо задръстване се е образувало на пътя Бургас-Созопол"}
{"url": "http://www.focus-news.net/news/2018/07/07/2542817/afp-dve-eksplozii-sa-raztarsili-somaliyskata-stolitsa.html", "text": "Две експлозии са разтърсили столицата на Сомалия, предава  AFP , като се позовава на данни от полицията на африканската страна.  \r\nСъгласно разпространената информация, взривовете са избухнали в сградата на Министерството на вътрешната сигурност в Бамако. „Имаше две експлозии, насочени към разположения в близост до парламента комплекс“, поясни говорител на правоохранителните органи, като допълни, че взривовете са последвани от престрелка. \r\nДруга информация към момента не се съобщава. Тереза Герова", "date": "2018.07.07", "title": "AFP: Две експлозии са разтърсили сомалийската столица"}
{"url": "http://www.focus-news.net/news/2018/07/07/2542821/varna-natovareno-e-dvizhenieto-v-tsentralnata-chast-i-po-patya-za-kurortnite-kompleksi-kray-grada.html", "text": "Натоварено е движението в централната част на Варна и по пътя за курортните комплекси край града, предаде репортер на  Радио „Фокус“ – Варна . Движат се много леки автомобили, както и автобуси, които допълнително натоварват трафика. По бул. „Мария Луиза“ в района на сградата на Общината се извършва косене на тревни площи. Интензивно е движението и на входа на Варна от Шумен и София, както и по главния път Варна – Бургас. Полицейското присъствие в почивния ден е засилено. \r\nМарияна ВАЛЕНТИНОВА", "date": "2018.07.07", "title": "Варна: Натоварено е движението в централната част и по пътя за курортните комплекси край града"}
{"url": "http://www.focus-news.net/news/2018/07/07/2542805/premierat-boyko-borisov-balgariya-visoko-tseni-otnosheniyata-si-s-kitayskata-narodna-republika.html", "text": "България високо цени отношенията си с Китайската народна република. Това каза премиерът Бойко Борисов на  Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  По думите на Борисов отношенията между България и Китай се основават на традиционно приятелство, взаимно уважение и желание за разширяване на сътрудничеството и за изпълването му с конкретни практически резултати. „Такива биха били изграждането на автомагистралите „Хемус“ и „Черно море“, както и рехабилитацията на жп линиите Русе-Варна – проекти, залегнали в платформата за свързаност на ЕС и Китай“, отбеляза Борисов. „Имаме надежди и очаквания за позитивно развитие по тези и други български проекти, които имат значение и за регионалната свързаност“, допълни той, като изброи коридорите 8, 4, 10 и вертикалните коридори с Румъния, Украйна, Унгария, Словакия и Чехия. „Имаме големи възможности в това отношение“, каза Борисов. По думите му през вчерашния ден в рамките на посещението на китайския премиери Ли Къцян в страната ни са били подписани 15 споразумения, които говорят за издигането на сътрудничеството между България и Китай на ново, по-високо равнище.  \r\nВесела АЛЕКСАНДРОВА", "date": "2018.07.07", "title": "Премиерът Бойко Борисов: България високо цени отношенията си с Китайската народна република"}
{"url": "http://www.focus-news.net/news/2018/07/07/2542822/the-washington-post-polski-mig-29-se-e-razbil-v-pole-pilotat-e-zaginal.html", "text": "Изтребител МиГ-29 на полските ВВС се е разбил в поле в северната част на страната, пише американският вестник  The Washington Post , като допълва, че пилотът е загинал, въпреки че е успял да катапултира от самолета. \r\nОт Министерството на отбраната във Варшава потвърдиха инцидента, като поясниха, че той се е случил при изпълнението на нощен полет в петък, 6 юли. Тялото на 33-годишния пилот, чието име не се разкрива, е открито на няколко метра от разбилата се машина. \r\nИзтребителят е бил базиран във военновъздушна база в близост до град Малборк. Военните са разпоредили всички МиГ-29 да останат на земя, докато е в ход разследването на причините за катастрофата. Други подробности около случилото се не се привеждат. \r\nОт редакцията припомнят, че през декември миналата година един пилот бе ранен при катастрофа на МиГ-29 в Централна Полша. Страната разполага с около 30 подобни машини, които се използват от военните от близо 30 г.  Тереза Герова", "date": "2018.07.07", "title": "The Washington Post: Полски МиГ-29 се е разбил в поле, пилотът е загинал"}
{"url": "http://www.focus-news.net/news/2018/07/07/2542823/burgas-katastrofa-pri-razklona-za-selo-atiya-e-prichinata-za-ogromnoto-zadrastvane-na-patya-burgas-sozopol.html", "text": "Катастрофа при разклона за село Атия е причината за огромното задръстване на пътя Бургас-Созопол, съобщи читател на  Агенция „Фокус“ .", "date": "2018.07.07", "title": "Бургас: Катастрофа при разклона за село Атия е причината за огромното задръстване на пътя Бургас-Созопол"}
{"url": "http://www.focus-news.net/news/2018/07/07/2542816/kitayskiyat-premier-li-katsyan-predlozhihme-v-ramkite-na-formata-161-da-bade-sazdaden-globalen-tsentar-za-partnyorstvo-na-darzhavite-ot-tsie-i-kitay.html", "text": "Премиерът Бойко Борисов и аз си говорихме вече няколко пъти, че трябва да проучим внимателно европейските правила и закони и правилата и законите на 16-те държави и само по този начин може инвеститорите и предприятията да разберат какви правила и закони трябва да следват и какви рискове да избягват. Това каза председателят на Държавния съвет на Китай Ли Къцян на Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  „Нашите проекти за сътрудничество може да се развиват по-бързо и по по-зрял начин. Така че ние предложихме в рамките на сътрудничеството „16+1“ да бъде създаден консорциум, център за изследвания, за глобално партньорство, за сътрудничество. Чрез него ние не искаме да кажем, че ще планираме за целия свят, просто в контекста на глобализацията държавите от 16+1 внимателно ще проучат как нашето сътрудничество може да отговаря на правилата на ЕС ида получи подкрепата на ЕС и на Световната банка, както и на други организации“, обясни Ли Къцян. По думите му такъв изследователски център може да покани за участници представители на страните на ЦИЕ и Китай за консултации и предложения за сътрудничество. „По този начин нашите проекти ще получат много стабилен напредък и китайските предприемачи, ще имат по-голямо желание да инвестират в ЕС и ще повишат своята осведоменост за европейските закони и правила и да предотвотравят някои рискове и провали, защото географски ние сме доста отдалечени и имаме различни култури“, посочи още китайският премиер.  \r\n„Сътрудничеството „16+1“ трябва да бъде отворена платформа. Китай е отворена към 16-те европейски държави, а също така между тях самите има откритост и те са отворени към Китай“, каза Ли Къцян. „Китай е открит, отворен към ЕС, ние поканихме делегати от ЕС на тази среща, както и на Световната банка и на  Европейската банка за възстановяване и развитие“, допълни той.  \r\n„Сигурен съм, че вашите продукти ще бъдат много популярни на китайския пазар. Това е двустранен път. Ние имаме много продукти, които можем да изнасяме и те да допълват тези, които вие произвеждате. По-този начин може да увеличи търговията и сътрудничеството в сферата на инвестициите“, отбеляза още китайският премиер.  \r\nВесела АЛЕКСАНДРОВА", "date": "2018.07.07", "title": "Китайският премиер Ли Къцян: Предложихме в рамките на формата „16+1“ да бъде създаден  глобален център за партньорство на държавите от ЦИЕ и Китай"}
{"url": "http://www.focus-news.net/news/2018/07/07/2542824/mvr-kriminalisti-rabotyat-po-izyasnyavaneto-na-obstoyatelstvata-okolo-vzriveniya-bankomat-v-plovdiv-predprieti-sa-operativni-deystviya-za-ustanovyavane-na-izvarshitelya.html", "text": "Криминалисти на Областната дирекция на МВР работят по изясняването на обстоятелствата около взривения банкомат, монтиран на сграда в район „Тракия“ в Пловдив. Сигналът за извършеното престъпление е получен около 04.40 часа тази сутрин. Това съобщиха от пресцентъра на  МВР . Полицейски екипи са извършили оглед на място. Предприети са оперативни действия за установяване на извършителя на престъплението.", "date": "2018.07.07", "title": "МВР: Криминалисти работят по изясняването на обстоятелствата около взривения банкомат в Пловдив, предприети са оперативни действия за установяване на извършителя"}
{"url": "http://www.focus-news.net/news/2018/07/07/2542819/blagoevgrad-dve-tsarkvi-v-obshtina-simitli-otbelyazvat-hramoviyat-si-praznik.html", "text": "Две църкви на територията на община Симитли отбелязват храмовият си празник в деня на св. Неделя“, предаде репортер на  Радио „Фокус“ – Пирин . По повод празника църковни събори се провеждат в село Ракитна и в село Докатичево. Храмът в село Ракитна е изграден преди около 12 години, като се предполага, че на мястото му е имало старо оброчище. \r\nХрамът „Св. Неделя“ в село Докатичево е възрожденска църква, част от Неврокопската епархия на Българската православна църква. Обявена е за паметник на културата. Храмът е построен в средата на XIX век и представлява каменна трикорабна псевдобазилика с по-късен нартекс и камбанария, обърната на запад. Рисуваният иконостас има резба по царските двери и венчилката, а иконите в него са от 1866 година – дело на неизвестен зограф. \r\nЛивия НИНОВА", "date": "2018.07.07", "title": "Благоевград: Две църкви в община Симитли отбелязват храмовият си празник"}
{"url": "http://www.focus-news.net/news/2018/07/07/2542820/the-times-britanskiyat-premier-zaplashi-da-osvobodi-ot-dlazhnost-boris-dzhonsan.html", "text": "Премиерът на на Обединеното кралство Тереза Мей заплаши да освободи Борис Джонсън от поста министър на външните работи, съобщава британският вестник  The Times . \r\nМей твърди, че е успяла да убеди членовете на кабинета си да подкрепят „по-мек“ Брекзит, който ще запази Великобритания в единния европейски пазар. Британският премиер е призовала партията си да се обедини и да подкрепи постигането на съответната сделка с Брюксел.  \r\nПо данни на изданието Мей е била безкомпромисна пред министрите и дори е заплашила да уволни Джонсън, ако предприеме действия за подкопаване на сделката.  Тереза Герова", "date": "2018.07.07", "title": "The Times: Британският премиер заплаши да освободи от длъжност Борис Джонсън"}
{"url": "http://www.focus-news.net/news/2018/07/07/2542825/kanal-5-makedoniya-loshoto-vreme-na-balkanite-otnovo-navodneniya-v-sarbiya-nay-tezhka-e-situatsiyata-v-chachak.html", "text": "Лошото време, което постепенно обхвана Балканите през последното денонощие, причини наводнения в Сърбия, предава скопската телевизия  „Канал 5“ . \r\nНай-тежка е ситуацията в района на Чачак в централната част на страната, където бе регистрирано чувствително увеличение на нивата на водите след проливните дъждове.  \r\nМетеорологичната служба на Сърбия издаде червен предупредителен код заради силните превалявания, които се очакват в страната в следващите часове. Тереза Герова", "date": "2018.07.07", "title": "„Канал 5“ (Македония): Лошото време на Балканите – отново наводнения в Сърбия, най-тежка е ситуацията в Чачак"}
{"url": "http://www.focus-news.net/news/2018/07/07/2542826/burgas-nyama-postradali-hora-pri-patnotransportnoto-proizshestvie-na-patya-burgas-sozopol-pri-razklona-za-selo-atiya.html", "text": "Няма пострадали хора при пътнотранспортното произшествие на пътя Бургас-Созопол, при разклона за село Атия. Това съобщиха за  Агенция „Фокус“  от пресцентъра на МВР. Катастрофата е била лека. От МВР уточниха, че вече тя не е причина за огромното задръстване, а трафикът там е засилен.", "date": "2018.07.07", "title": "Бургас: Няма пострадали хора при пътнотранспортното произшествие на пътя Бургас-Созопол, при разклона за село Атия"}
{"url": "http://www.focus-news.net/news/2018/07/07/2542811/premierat-boyko-borisov-kogato-edin-proekt-e-v-polza-za-poveche-darzhavi-toy-e-mnogo-po-priemliv.html", "text": "Когато един проект е в полза за повече държави, той е много по-приемлив. Това каза премиерът Бойко Борисов на Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  „В България сме се старали винаги да не проявяваме егоизъм. Старали сме се винаги целите Балкани да бъдат еднакво проспериращи и само така – като Балкани – можем да бъде достатъчно силни. Така, както колегите от Вишеградската четворка се допълват взаимно, помагат си, бранят се в определени моменти, така Балканите, и тези които сме в ЕС, и тези които не са, с общите икономически проекти, които имаме, с общите инфраструктурни, енергийни и и дигитални проекти, можем да вдигнем БВП, а с това да увеличим и доходите на хората и да станем конкурентоспособни на другите държави“, отбеляза Борисов. „За съжаление, сме доста по-назад исторически поради различни пактове и войни, които сме водили, но сега е моментът всички ние заедно да го направим. Пожелавам на всеки да представи своите проекти, своята държава и да се държим всички заедно за по-добър успех“, обърна се Борисов към участниците в срещата.  \r\nВесела АЛЕКСАНДРОВА", "date": "2018.07.07", "title": "Премиерът Бойко Борисов: Когато един проект е в полза за повече държави, той е много по-приемлив"}
{"url": "http://www.focus-news.net/news/2018/07/07/2542831/veliko-tarnovo-gradat-otbelyazva-141-godini-ot-svoeto-osvobozhdenie.html", "text": "Велико Търново отбелязва 141 години от своето Освобождение - Старата столица отхвърля близо петвековното османско робство на 7 юли 1877 година. Това съобщиха от пресцентъра на  Община Велико Търново . Празничната програма започна в парк „Марно поле“ и пред Военния клуб, където последователно бяха поднесени цветя на паметника на генерал Йосиф Гурко и на паметната плоча на загиналите български герои в името на свободата. \r\nПред паметника „Майка България“ заместник-кметът на Велико Търново проф. Георги Камарашев произнесе слово, в което припомни, че Освобождението не е случайно историческо събитие, а е величествен акт, резултат от вековната борба на българите срещу чуждата власт. „Още след злокобната 1393 г. търновци тръгват по дългия и трънлив път към свободата. Именно тук са първите опити робството да бъде отхвърлено. Въстание след въстание, бунт след бунт, завера след завера, тази велика борба достига своя апогей на 7 юли 1877 г., когато общобългарската, общотърновската мечта се сбъдва. Предвожданите от генерал Йосиф Гурко руски войски и храбри български опълченци, постигат мечтата на поколения търновци и българи“, каза в словото си проф. Камарашев.  \r\nТой припомни също, че в Търново са положени основите на Третата българска държава, от историческата българска столица започва борбата за национално обединение и тук е провъзгласена Независимостта. „Нека пазим жив спомена за всички български герои. Нека бъдем горди и достойни техни наследници, а Търново винаги да бъде символ на единството на нашия народ“, завърши проф. Камарашев. \r\nПоследва военен ритуал и полагане на венци и цветя на паметника „Майка България“, а начало на празничното хоро дадоха изпълнителите от Професионален фолклорен ансамбъл „Искра“. Голям интерес предизвика и фолклорно-кулинарният кът „Вкусът на времето“, подреден от Читалище „Надежда – 1869“. \r\nПриветствие отправи също съветникът по културните въпроси към Руското посолство в България Алексей Новосьолов, а поздравление пристигна и от побратимения на Велико Търново град Твер. Празничен благослов отслужи Великотърновският митрополит Григорий. Сред гостите бяха също много жители и гости на Старата столица, представители на институции и организации, на университетите в Старата столица, народни представители и общински съветници. \r\nБезплатен пешеходен тур с беседа по случай празника организира Регионалният исторически музей в Старата столица. Обиколката включва музеите „Възраждане и Учредително събрание“ и „Затвор“, които през целия днешен ден са със свободен вход, улица „Гурко“ и завършва в парк „Марно поле“. Турът започва в 14,00 ч. следобед. В музей „Възраждане и Учредително събрание“ е подредена и мобилната изложба „България и Румъния на прага на Новото време. Забравени снимки и гравюри от Руско-турската война“.  \r\nПразничната програма продължава в 19,00 ч. с концерта „Седми юли“ в Летния театър, който също е със свободен вход. Кулминация на честванията е безплатната прожекция на аудиовизуалния спектакъл „Царевград Търнов – звук и светлина“, която започва в 23,30 ч. – след края на балетната постановка „Ромео и Жулиета“, поставяща началото на летния оперен фестивал „Сцена на вековете“ – 2018.", "date": "2018.07.07", "title": "Велико Търново: Градът отбелязва 141 години от своето Освобождение"}
{"url": "http://www.focus-news.net/news/2018/07/07/2542828/api-do-20-yuli-shte-priklyuchat-arheologichekite-prouchvaniya-na-am-struma-kray-selo-pokrovnik-ekspertna-komisiya-kam-ministerstvo-na-kulturata-shte-reshi-badeshteto-na-obekta.html", "text": "До 20 юли трябва да приключат археологическите проучвания на участъка от автомагистрала (АМ) \"Струма\"  между  Благоевград и село Крупник. Това съобщиха от  Агенция \"Пътна инфраструктура\"  (АПИ) по повод запитвания от медии за срока за завършване по договор  на  разкопките край село Покровник. След приключване на работата на археологическия екип експертна комисия към Министерството на културата ще издаде протокол за бъдещите действия относно археологическия обект. На 5 май бе спряно изпълнението на всички видове строително-монтажни работи в отсечка с дължина около 1,9 км, включително и в участъка с археологическите проучвания. Извършено е консервиране с битумна емулсия на изпълнените до момента на спиране строителни работи, за да не се повредят от атмосферните условия. \r\nРешението дали трябва да се измества трасето на автомагистрала „Струма“ край Покровник ще бъде взето от  експертна комисия, назначена от министъра на културата. Тя ще се произнесе след като завършат археологическите проучвания. \r\nСпоред становището на екипа археолози, което е подкрепено и от Националния археологически институт с музей при БАН, разкритите до момента гробница и църква може да бъдат преместени от трасето на магистралата, така както е правено и с други находки, открити при изграждането на различни инфраструктурни обект, каквато е и световната практика.", "date": "2018.07.07", "title": "АПИ: До 20 юли ще приключат археологичеките проучвания на АМ \"Струма\" край село Покровник, експертна комисия към Министерство на културата ще реши бъдещето на обекта"}
{"url": "http://www.focus-news.net/news/2018/07/07/2542832/ria-novosti-dmitriy-medvedev-shte-oglavi-ruskata-delegatsiya-za-tseremoniyata-za-inauguratsiyata-na-turskiya-prezident.html", "text": "Министър-председателят на Русия Дмитрий Медведев ще оглави делегацията на Москва за церемонията по встъпването в длъжност на президента на Турция Реджеп Тайип Ердоган, предава  РИА Новости , като се позовава на пресслужбата на премиера. \r\nЕрдоган ще положи клетва в понеделник, 9 юли. Това ще бъде първата му след преминаването на страната от парламентарна към президентска система на управление. След това се очаква той да обяви новия кабинет на опозицията. Церемонията ще се проведе в следобедните часове в сградата на парламента в Анкара. По-късно ще бъде организирана и втора в президентския комплекс, с която ще бъде отпразнуван преходът към новата система на управление.  Тереза Герова", "date": "2018.07.07", "title": "РИА Новости: Дмитрий Медведев ще оглави руската делегация за церемонията за инаугурацията на турския президент"}
{"url": "http://www.focus-news.net/news/2018/07/07/2542829/ikonomistat-krasen-stanchev-inertsiyata-na-balgariya-ot-evropredsedatelstvoto-e-hubavo-da-se-izpolzva-za-da-se-liberalizira-svetovniyat-pazar.html", "text": "Инерцията на България от европредседателството е хубаво да се използва, за да се превърне в предложения към Китайската страна в областта на договореностите със Световната търговска организация по повод нововъвежданите мита от САЩ, коментира в седмичното обзорно предаване на  Радио „Фокус“  „Метроном“ икономистът Красен Станчев основател на Института за пазарна икономика. „Очевидно е, че действията на американския президент Тръмп са глупави, поради простата причина, че търговският дефицит на САЩ намалява след изборите за президент 2016 г. Има достатъчно доказателства, че всички мита, които САЩ въвеждат, са следствие на предизборна корупция. Те вероятно няма да бъдат полезни нито за американците, нито за който и да било друг“, обясни експертът. Красен Станчев каза също, че единственият ползотворен начин, по който може да се отговори срещу действията на американската администрация, е световният пазар да се либерализира, за което завидна роля в момента могат да изиграят Китай и ЕС. Според него премиерът Борисов трябва да предложи на китайския си колега да води преговори с ЕС, защото от София Ли Къцян отива на посещения в Берлин и Брюксел, и при разговорите там той трябва да предложи идеята за либерализация.", "date": "2018.07.07", "title": "Икономистът Красен Станчев: Инерцията на България от европредседателството е хубаво да се използва, за да се либерализира световният пазар"}
{"url": "http://www.focus-news.net/news/2018/07/07/2542827/pregled-na-mezhdunarodnite-novini-do-13-chasa-agentsiya-fokus.html", "text": "Ръководителят на европейската гранична агенция „Фронтекс“ Фабрис Лежери предупреди за възникването на нов мигрантски маршрут към Европа. „Ако ме попитате какво предизвиква най-голяма загриженост към момента, отговорът ми е Испания“, поясни французинът. \r\nПрез юни са регистрирани около шест хиляди незаконни мигранти, предприели опит да се прехвърлят в Европа от Африка през западната част на Средиземно море. „Ако броят им се увеличи, този маршрут ще стане основният“, предупреди Лежери, като същевременно разясни, че половината от тези мигранти са граждани на Мароко. Останалите са от държави от Западна Африка.  \r\nСпоред ръководителя на „Фронтекс“ през следващите месеци маршрутът от Мароко до Европа ще се наложи като алтернативен път за мигрантите, опитващи се да се установят на територията на държавите от Европа. Поради тази причина Лежери подчерта, че подкрепя плановете за настаняването на мигранти в центрове в северната част на Африка.  \r\nОт изданието подчертават, че по данни на Международната организация по миграция (МОМ) в периода януари-юли се наблюдава спад на мигрантите и бежанците, предприемащи опити да достигнат Европа през Средиземно море. Броят им за първото полугодие е около 46,5 хил. мъже, жени и деца.  \r\nПрез същия период на 2017 г. са регистрирани повече от 101 хил. души, прекосили Средиземноморието в посока Европа, докато от началото на януари до началото на юли 2016 г. броят им е бил най-малко 232 хил. мигранти и бежанци. \r\n*** Вашингтон и Пхенян се договориха да създадат работни групи, които ще бъдат натоварени със задачата да се справят с най-неотложните въпроси в двустранните им отношения, по-специално с хода на усилията на Северна Корея за пълно ядрено разоръжаване, поясни говорителят на Белия дом Хедър Науърт.  \r\nСъотвената информация бе разпространена след срещата на държавния секретар на САЩ Майк Помпео с  бившия директор на разузнаването Ким Йонг Чол, високопоставен член на управляващата в Северна Корея партия. Други подробности за работните групи обаче не бяха разкрити.  \r\nНауърт бе категорична, че Вашингтон изобщо не е смекчил позициите по въпроса за денуклеаризацията на Северна Корея. Съгласно думите й, в Пхенян Помпео преследва три цели: пълно ядрено разоръжаване на изолираната комунистическа страна, получаване на гаранции за сигурност от Северна Корея и предаване на тленните останки на загиналите във войната от 1950-1953 г. американски военнослужещи. \r\n***  Лошото време, което постепенно обхвана Балканите през последното денонощие, причини наводнения в Сърбия. \r\nНай-тежка е ситуацията в района на Чачак в централната част на страната, където бе регистрирано чувствително увеличение на нивата на водите след проливните дъждове.  \r\nМетеорологичната служба на Сърбия издаде червен предупредителен код заради силните превалявания, които се очакват в страната в следващите часове. \r\n***  Горещата вълна, която обхвана Калифорния, предизвика серия пожари в южната част на американския щат, които изпепелиха редица домове в Сан Диего и Санта Барбара. \r\nСилният вятър допринесе допълнително за разгръщането на огъня в различни посоки, което затруднява допълнително усилията за потушаването му. В ранните часове на събота стихията все още не е била овладяна.  \r\nКъм настоящия момент властите не са в състояние да представят конкретни данни за броя на унищожените домове. Аварийните служби поясниха единствено, че са провели над 1,2 хил. телефонни разговори, за да информират гражданите за необходимостта от евакуация. \r\n***  Депутатите в новия парламент на Турция, избран след гласуването на 24 юли, ще положат клетва. \r\nПравилата на законодателният орган в Анкара предвиждат новоизбраните народни представители да положат клетва в тридневен срок след обявяване на официалните резултати от изборите. Председателят на Върховния избирателен съвет на Турция Сади Гувен направи това в сряда, 4 юли. Поради тази причина депутатите ще изпълнят процедурата две седмици след гласуването.  \r\nНай-възрастният депутат - Дениз Байкал от Републиканската народна партия (РНП), който скоро ще навърши 80 години, ще председателства церемонията по полагане на клетва на новия парламент.  \r\nАгенцията подчертава, че държавният глава Реджеп Тайип Ердоган ще положи клетва в понеделник, 9 юли. Това ще бъде първата му след преминаването на страната от парламентарна към президентска система на управление. След това се очаква той да обяви новия кабинет на опозицията. Церемонията ще се проведе в следобедните часове в сградата на парламента в Анкара, разкриха източници. По-късно ще бъде организирана и втора в президентския комплекс, с която ще бъде отпразнуван преходът към новата система на управление. \r\n***  Федералното правителство на Германия трябва да увеличи бюджета за отбрана до над 80 милиарда евро до 2024 г., ако иска да изпълни ангажиментите си към НАТО. \r\nНовите цифри идват от по-ранно, непубликувано проучване на Германския съвет за външни отношения и фондация „Наука и политика“, които провеждат изследвания по поръчка на правителството в Берлин.  \r\nВ документа се посочва, че Германия се нуждае от тази сума, за да изпълни договорените на срещата на високо равнище на НАТО в Уелс ангажименти. За целта Берлин трябва да увеличава бюджета за отбрана с 6,8% годишно до 85 млрд. евро.  \r\nВ сравнение с бюджета за 2019 г. (42,9 млрд. евро), сумата до 2024 г. трябва да нарасне двойно. Така Германия ще има втория по големина бюджет за отбрана в НАТО след САЩ.  \r\nМесеци наред държавният глава на САЩ Доналд Тръмп критикува ФРГ заради малкото средства (от гледна точка на Вашингтон), които отделя за Бундесвера. По-рано стана ясно, че американският президент е изпратил писмо с остри критики към германския министър на отбраната Урсула фон дер Лайен, в което бичува Берлин за неизпълнението на поетите ангажименти.  \r\nВ навечерието на срещата на върха на НАТО от ХДС демонстрираха разбиране към исканията на Тръмп. „Критиките на президента на САЩ не са по-различни от тези, които неговите предшественици са отправяли към Германия“, коментира експертът по отбрана от ХДС Родрих Кизеветер. \r\nСвободната демократическа партия (СвДП) на Кристиан Линднер също призова Берлин да увеличи разходите за отбрана.  \r\n***", "date": "2018.07.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/07/2542833/plovdiv-arapovskiyat-manastir-kray-asenovgrad-otbelyazva-hramoviya-si-praznik.html", "text": "Православната църква почита паметта на света великомъченица Неделя. В този ден Араповският манастир край Асеновград отбелязва храмовия си празник, съобщиха от  светата обител . По обед на манастирските поляни край село Златовръх започна фолклорен фестивал, в който ще се включат над 30 фолклорни състава. \r\nАраповският манастир е основан в средата на 19 век до древно аязмо.", "date": "2018.07.07", "title": "Пловдив: Араповският манастир край Асеновград отбелязва храмовия си празник"}
{"url": "http://www.focus-news.net/news/2018/07/07/2542830/reuters-trinadeset-dushi-sa-zaginali-pri-poreden-samoubiystven-atentat-v-bamako.html", "text": "Тринадесет души са загинали в резултат на самоубийствен атентат с миниран автомобил, извършена на метри от президентския дворец в сомалийската столица Бамако, предава  Reuters , като се позовава на данни от полицията. \r\n„Бе взривена кола-бомба… твърде рано е да кажем брой на жертвите“, заяви говорител на полицията минути след взрива. По-късно бе съобщено за втори взрив, избухнал пред полицейско управление. След това бе потвърдено за 13 жертви. \r\nТерористичната организация „Аш Шабааб“, се стреми към свалянето на правителството на африканската държава, извършва често бомбени атентати в страната. Тя се бори за изгонването на мироопазващите сили на ООН и съставяне на правителство, работещо на основите на строго тълкуване на шериата. Все още обаче нито една групировка не е поела отговорност за поредния атентат в Бамако.  \r\nНасилието и беззаконието е ежедневие в Сомалия след свалянето на диктатора Мохамед Сиад Баре в началото на 1990 г., припомня агенцията. Тереза Герова", "date": "2018.07.07", "title": "Reuters: Тринадесет души са загинали при пореден самоубийствен атентат в Бамако"}
{"url": "http://www.focus-news.net/news/2018/07/07/2542838/kathimerini-gratsko-albanskiyat-vapros-e-ostaven-na-zaden-plan-shte-bade-izchakana-ratifikatsiyata-na-dogovora-s-makedoniya.html", "text": "Правителството на Гърция отложи усилията за разрешаване на спора с Албания. Според съобщение от пресслужбата на премиера Алексис Ципрас уреждането на проблемите в двустранните отношения с Тирана ще влязат в дневния ред едва след ратифицирането на договора за името на Македония, съобщава електронното издание на гръцкия вестник  Kathimerini . \r\nНезависимо от това, преговорите между Атина и Тирана ще продължат - по-специално между комисиите, натоварени с разграничаването на изключителните икономически зони (ИИЗ) на двете страни, които наскоро поеха инициативата да разрешат всички висящи въпроси. Усилието да се разграничат ИИЗ се провалиха в миналото поради политически разногласия в Албания. Президентът на страната Илир Мета изглежда не желае да ратифицира сделка за ИИЗ, докато премиерът Еди Рама демонстрира готовност да се разбере с гърците.  \r\nАтина се стреми към признаване и укрепване на правата на етническите гърци в Албания. Според предишните изявления на външното министерство е постигнат напредък по въпроса за гръцкото малцинство в Албания. \r\nДосега двете страни са постигнали напредък по т.нар. въпроси с нисък приоритет, като например премахването на консулските такси за албанците в Гърция и признаването на албанските шофьорски книжки. Освен това Албания вече е започнала процеса на предаване на тленните останки от гръцки войници, загинали в южната част на Албания по време на Гръцко-италианската война през 1940-1941 г.  Тереза Герова", "date": "2018.07.07", "title": "Kathimerini: Гръцко-албанският въпрос е оставен на заден план – ще бъде изчакана ратификацията на договора с Македония"}
{"url": "http://www.focus-news.net/news/2018/07/07/2542835/patriarh-neofit-lichno-blagoslovi-pravoslavnite-hristiyani-za-praznika-na-sveta-velikomachenitsa-nedelya.html", "text": "Православната църква прославя света Великомъченица Неделя. По този повод, с благословението и при молитвеното участие на Негово светейшество Българския патриарх и Софийски митрополит Неофит, архиерейската света Литургия в митрополитската катедрала „Св. вмчца Неделя“ в София по повод храмовия й празник оглави Негово преосвещенство Белоградчишкият епископ Поликарп - викарий на Софийския митрополит, предаде репортер на  Агенция „Фокус“ . Епископ Поликарп бе в съслужение с Негово високопреподобие архимандрит Василий - протосингел на Софийска епархия, Негово високопреподобие архимандрит Васиан - предстоятел на подворието на Светейшия патриарх Московски и на цяла Русия в София „Св. Николай Мирликийски Чудотворец“, Негово високоблагоговейнство иконом Ангел Ангелов - духовен надзорник на Софийска епархия, храмовото духовенство и др. По време на  богослужението с офикия \"иконом\" бе отличен отец Николай Цурев, един от младите и достойни свещеници на Българсата православна църква и митрополитската катедрала. Накрая на светата Литургия, стотиците православни християни, изпълнили храма бяха благословени лично от Светейшия ни патриарх и Софийски митрополит Неофит.  \r\nНикола ПЕТКОВ", "date": "2018.07.07", "title": "Патриарх Неофит лично благослови православните християни за празника на света великомъченица Неделя"}
{"url": "http://www.focus-news.net/news/2018/07/07/2542841/pazardzhik-politsiyata-v-grada-izdirva-87-godishna-zhena-sas-starcheska-dementsiya.html", "text": "Районно управление на МВР - Пазарджик издирва Катерина Митева – на 87 години от Пазарджик, съобщиха за  Радио „Фокус“ - Пазарджик  от Пресцентъра на ОДМВР - Пазарджик. Възрастната жена е напуснала дома си в четвъртък и от тогава е в неизвестност. Издирва се по молба на близките й. Преди да излезе от къщи е била облечена с шарена рокля, кафяви пантофи и тъмна жилетка. Издирваната страда от старческа деменция, силно дезориентирана е. Последно е била забелязана в района между областния град и селата Ивайло и Драгор. Призовават се гражданите, които забележат жената или разполагат с данни за нейното местонахождение ,да съобщят веднага на телефон 112 или в най-близкото управление на МВР.  \r\nРадослава МУРДЖЕВА", "date": "2018.07.07", "title": "Пазарджик: Полицията в града издирва 87-годишна жена със старческа деменция"}
{"url": "http://www.focus-news.net/news/2018/07/07/2542837/pernik-nad-1800-izpalniteli-i-tvortsi-ot-razlichni-vazrasti-i-kraishta-na-stranata-i-chuzhbina-gi-sabra-xii-republikanski-mnogozhanrov-festival-na-horata-s-uvrezhdaniya-v-kv-tsarkva.html", "text": "Над 1800 изпълнители и творци от различни възрасти и краища на страната и чужбина ги събра XII Републикански многожанров фестивал на хората с увреждания в кв. „Църква“ в Перник. Стартът на творческата изява беше даден с полета на 50 гълъби. В рамките на два дни, днес и утре, талантливите участници ще се представят с народни песни и танци, с хумор и изпълнения от различни жанрове и музикални инструменти. Това съобщиха от  Община Перник . На откриването на събитието присъстваха кметът Вяра Церовска и нейните заместници Владислав Караилиев и Денислав Захариев, народни  представители, зам.-омбудсманът Диана Ковачева, председателят на Общинския съвет Иво Савов, председателят на Съюза на инвалидите в България Красимир Коцев, общински съветници и кметове от региона. \r\nПоздрав към участниците и гостите на фестивала отправи кметът на общината Вяра Церовска, под чийто патронаж се провежда фестивала. Тя пожела на всички успешно представяне, приятни мигове сред приятели и да запазят хубавите емоции. \r\n„Скъпи приятели,  за мен е изключителна чест и удоволствие да ви поздравя с днешния хубав празник и да открия 12-ия Републикански многожанров фестивал на хората с увреждания.  Това е събитие, което пази традицията и предава красотата на българската традиция и българския дух. Продължавайте да радвате малки и големи, с това което носите в сърцата си.  \r\nС вашия талант, любов  и всеотдайност към фолклора и всички жанрове на изкуството вие отстоявате своето право да бъдете пълноценни личности и индивидуалности. За мен е много важно, че се събираме тук всяка година и че с всяка година фестивалът привлича все повече участници. Вие сте хората, които давате достойнство, самочувствие, сила и спокойствие на всеки един от нас“, каза кметът Вяра Церовска и пожела успех на всички.  \r\nПоздрав към участниците и гостите направи и председателят на Регионалната организация на съюза на инвалидите Анита Тараланска, която е основните организатори на фестивала. Поздравителен адрес беше изпратен и от президента на Република България Румен Радев.  \r\nЗа трета  поредна година атракция на фестивала беше обособената  „Алеята на занаятите“. Тя беше посетена от кмета Вяра Церовска, която видя на живо как се приготвят различни кулинарни вкусотии и глинени съдове. Предмети на традиционни занаяти, плетива, гоблени и разнообразни шедьоври на модерното изкуство, също събраха погледите на минаващите. \r\nФестивалът е с конкурсен характер, участниците ще бъдат оценявани от жури с председател естрадната прима Мими Иванова.", "date": "2018.07.07", "title": "Перник: Над 1800 изпълнители и творци от различни възрасти и краища на страната и чужбина ги събра XII Републикански многожанров фестивал на хората с увреждания в кв. „Църква“"}
{"url": "http://www.focus-news.net/news/2018/07/07/2542836/mayk-pompeo-pregovorite-s-phenyan-byaha-mnogo-produktivni.html", "text": "Държавният секретар на САЩ Майк Помпео, който е на двудневно посещение в Пхенян, увери, че преговорите в севернокорейската столица за ядреното разоръжаване на полуострова са били „много продуктивни“, предава  AFP . \r\nПреди отпътуването си за Токио, Пенс разкри нови подробности за това как Северна Корея ще изпълни ангажимента си за денуклеаризация в замяна на американските гаранции за сигурност. \r\n„Това са сложни въпроси, но постигнахме напредък по почти всички основни въпроси, по някои отбелязахме голям прогрес, по други все още има още работа\", разкри първият дипломат на Вашингтон пред репортери.  \r\nПомпео започна втория ден от преговорите в Пхенян с телефонен разговор с американския президент Доналд Тръмп, след което се срещна с бившия директор на разузнаването Ким Йонг Чол, високопоставен член на управляващата в Северна Корея партия. В предишните си посещения Помпео разговаря с лидера на Пхенян.  \r\nОт началото на годината Помпео посети Северна Корея три пъти. Това е първата му визата след историческата среща на върха между Доналд Тръмп и Ким Чен-ун в Сингапур. Първият дипломат на Вашингтон бе натоварен от президента на САЩ със задачата да контролира Северна Корея в изпълнението на поетия ангажимент за денуклеаризация на Корейския полуостров. В тази връзка Помпео се надява да натисне Северна Корея да работи за изготвянето на график за прекратяване на ядрената си програма и да уточни подробностите за това как може да се извърши проверка на изпълнението на обещанията, които Пхенян даде в Сингапур.  Тереза Герова", "date": "2018.07.07", "title": "Майк Помпео: Преговорите с Пхенян бяха много продуктивни"}
{"url": "http://www.focus-news.net/news/2018/07/07/2542840/sds-izrazyavame-nesaglasie-s-pozitsiyata-na-pravitelstvoto-po-vaprosa-za-imeto-na-makedoniya.html", "text": "Изразяваме несъгласие с позицията на правителството по въпроса за името на Македония и неучастването на България в преговорите между Македония и Гърция. Това се посочва в програмна декларация на 23-та Национална конференция на СДС, която делегатите приеха, предаде репортер на  Агенция „Фокус“ . „Според нас това е предателство спрямо националните интереси, защото името Северна Македония обхваща и области на територията на България“, заявяват от СДС. „Оценяваме Председателството на Съвета на ЕС като успешно завършване на процеса на пълноценната европейска интеграция на България“, се посочва в декларацията. „Основна наша цел е достойният живот на българите като европейски граждани“, обявяват от СДС в декларацията. „Започваме подготовка за европейски и местни избори“, става ясно още от документа. \r\nБиляна ИВАНОВА", "date": "2018.07.07", "title": "СДС: Изразяваме несъгласие с позицията на правителството по въпроса за името на Македония"}
{"url": "http://www.focus-news.net/news/2018/07/07/2542839/dzhani-infantino-rusiya-stana-istinska-futbolna-darzhava.html", "text": "Джани Инфантино похвали Русия за организацията на Световното първенство по футбол, а президентът Владимир Путин заяви, че домакинството е \"унищожило\" негативните стереотипи за страната.  \r\nПутин проведе среща с Инфантино и легенди на световни футбол днес в Кремъл вчера.  \r\n„Всички от ФИФА се влюбихме в Русия и често ще идваме тук, за да следим за това как се развива футболът в страната. Русия стана истинска футболна държава\", каза президентът на световната футболна централа. \r\nИнфантино похвали играта на руските национални и добави, че домакините могат да стигнат и до финала на световното първенство.  \r\nНа срещата присъстваха легендарни футболисти от различни страни, сред които Звонимир Бобан, Марко ван Бастен, Хорхе Кампос, Лотар Матеус, Диего Форлан, Петер Шмайхел, Рио Фърдинанд и други. \r\nЛегендарният аржентинец Диего Марадона, който е официален гост на Мондиал 2018 в Русия, не беше сред присъстващите.  \r\nПутин от своя страна каза, че Мондиал 2018 предразполага \"атмосфера на доверие и празник\". \"Десетки хиляди хора дойдоха в Русия от различни краища на света. Те могат да видят със собствените си очи как добре са посрещнати, как гражданите на нашата страна са щастливи. Всички информации в медиите и социалните мрежи успяха да унищожат негативните стереотипи за Русия. Хората видяха, че Русия е гостоприемна страна\", каза Путин. \r\nВенцислав ДРАГОМАНОВ", "date": "2018.07.07", "title": "Джани Инфантино: Русия стана истинска футболна държава"}
{"url": "http://www.focus-news.net/news/2018/07/07/2542844/plovdivskiyat-mitropolit-nikolay-sv-vmchtsa-nedelya-ostanala-nepokolebima-vav-vyarata-si-zashtoto-znaela-che-choveshkata-nemosht-v-bozhieto-mogashtestvo-se-proyavyava.html", "text": "Негово Високопреосвещенство Пловдивският митрополит Николай възглави празничната литургия в храма „Св. вмчца Неделя“ в квартал „Райково“ в Смолян, предаде репортер на  Радио „Фокус“ – Смолян . В богослужението участваха и духовници от Митрополията и Смолянска духовна околия. На него присъстваха депутатът от ГЕРБ д-р Даниела Дариткова, областният управител на Смолян Недялко Славов, кметът Николай Мелемов, председателят на общинския съвет инж. Димитър Кръстанов, а стотици миряни прииждаха, за да запалят свещ и да се помолят за здраве и благоденствие. \r\nСлед тържествената света литургия митрополит Николай заяви пред миряните, че днес този храм и Светата българска и православна църква празнуват деня на св. вмчца Неделя. Той посочи, че времената, в които се родила св. Неделя са били тежки и разказа пред множеството нейното житие. „Това било царуването на император Диоклетиан, а той бил един от най-жестоките гонители на християните. Неделя или Кириякия, както и името й на гръцки е плод на усърдната молитва на нейните родители, които живеели в Мала Азия. Дълго време страдали от бездетство и усърдна била тяхната молитва Бог да ги дари с рожба и те обещали, че ако Той ги дари с рожба, ще я посветят на него. Когато Бог ги дарил наистина с рожба, велика била утехата и радостта на Доротей е Евсевия, но и съзнанието да изпълнят своето обещание. А да изпълнят обещанието си и да посветят детето си на Бога, означава да нахранят душата му с хляба на вечния живот да го поставят на вечната скала на светата православна вяра да го предат на божията вяра и любов. Кириякия на гръцки се родила в неделния ден. Тя израсла чудно хубава, което било отражение на вътрешната й красота, която била отредена в красотата на душите на нейните праведни родители“, разказа митрополит Николай. \r\nТой допълни, че дошло време Неделя да се омъжи и мнозина желаели да я имат за жена. „Тя обаче обещала да запази себе се в девство през целия си живот и на всички отговаряла смирено, че има жених – господ Иисус Христос, на когото е пожелала да служи. Всички се огорчавали от този отговор, но един знатен момък се обидил и решил да отмъсти, като наклевети на императора, че тя и родителите й са християни. Започнала страшни мъки и страдания. Родителите й били изпратени на остров Мителин и там загинали мъченически. А Неделя били подложили на страшни и чудовищни мъчения – стъргали тялото й с железни нокти, набивали нажежени острия в ушите й, разкарвали я из града унизително. Неделя останала непоколебима във вярата си –защото тя знаела, че човешката немощ в божието могъщество се проявява. Бог по чудесен начин изцелявал раните й, укрепвала я божията благодат. Нейната душа и сърце били изпълнени с любов към Господа. Затова не помогнали мъките и не я склонили да се отрече от Божията вяра – всъщност помогнали й всички да видят нейната сила, която тя получила от Бога, всички да видят нейната победа. Това била победата на Христос. Той бил обруган, но възлюбен от целия християнски свят. Христос бил разпнат, за да възкръсне, Христос бил погребан, за да победи. Христос бил разпнат и погребан, за да каже – дерзайте, аз победих света. Тази победа която удържала и вмчца Неделя“, допълни митрополит Николай. Той подчерта, че накрая, когато никоя от мъките не помогнала, света Неделя казала на своите мъчители, че за нея да живее означава да умре за Христа. Това предизвикало техния страшен гняв и решили да я осъдят на смърт чрез посичане – обезглавяване. Тя се помолила преди да бъде изпълнена смъртната присъда и преди да бъде посечена, предала в Божиите обятия честата си душа. „Каква силна любов към Бога ще да е имала света Неделя. Мъдра девица със солиден запас на добродетели на милосърдие е била св. вмчца Неделя и нека тя да ни вдъхновява в достойно служение на Бога, Светата църква, ближния и човечеството“, каза още Негово високо преосвещенство митрополит Николай. \r\nНели ГЕРГЬОВСКА", "date": "2018.07.07", "title": "Пловдивският митрополит Николай: Св. вмчца Неделя останала непоколебима във вярата си, защото знаела, че човешката немощ в божието могъщество се проявява"}
{"url": "http://www.focus-news.net/news/2018/07/07/2542843/blagoevgrad-silen-dazhd-pridruzhen-s-gramotevitsi-vali-v-grada.html", "text": "Силен дъжд, придружен с гръмотевиц вали в Благоевград, предаде репортер на  Радио „Фокус“ – Пирин . Пътните настилки са мокри и хлъзгави, затова е необходимо шофьорите да карат с повишено внимание. Към момента няма сигнали за задръстени шахти или наводнени мазета и постройки, както и данни за паднали клони и дървета в града. \r\nЛивия НИНОВА", "date": "2018.07.07", "title": "Благоевград: Силен дъжд, придружен с гръмотевици, вали в града"}
{"url": "http://www.focus-news.net/news/2018/07/07/2542845/ria-novosti-broyat-na-zaginalite-pri-navodneniyata-v-yaponiya-dostigna-do-46.html", "text": "Броят на загиналите в резултат на проливните дъждове в Япония достигнаха до 46 души, предава  РИА Новости ,  като уточнява, че други 48 души все още са в неизвестност. \r\nСъобщава се за материални щети. В префектурата Хирошима придошлите води на река са отнесли железопътен мост. В Окаяма нивата на водите са стигнали до втория етаж на сградите. Местни телевизии излъчиха кадри с хора, които призовават за помощ от покривите на домовете си. \r\nПо-рано бе съобщено, че правителството е задействало 48 хил. представителите на силите за самоотбрана, полиция и пожарна за участие в спасителните операции. Министър-председателят Шиндзо Абе определи ситуацията като „крайно сериозна“.  Тереза Герова", "date": "2018.07.07", "title": "РИА Новости: Броят на загиналите при наводненията в Япония достигна до 46"}
{"url": "http://www.focus-news.net/news/2018/07/07/2542847/sofiya-proliven-dazhd-vali-na-am-trakiya-v-rayona-na-ihtiman-i-vakarel-mnogo-ot-kolite-otbivat-v-avariynata-lenta.html", "text": "Проливен дъжд вали на АМ „Тракия“ в района на Ихтиман и Вакарел, много от колите отбиват в аварийната лента, съобщи читател на  Агенция „Фокус“ . Видимостта е ограничена, водата се оттича трудно. Има условия за аквапланинг.  \r\n„Фокус“ призовава водачите да шофират със скорост, съобразена с метеорологичните условя.", "date": "2018.07.07", "title": "София: Проливен дъжд вали на АМ „Тракия“ в района на Ихтиман и Вакарел, много от колите отбиват в аварийната лента"}
{"url": "http://www.focus-news.net/news/2018/07/07/2542848/blagoevgrad-intenziven-e-trafikat-na-gkpp-kulata-promahon-na-izhod-za-leki-avtomobili.html", "text": "Интензивен е трафикът на ГКПП „Кулата-Промахон“ на изход за леки автомобили. Това съобщиха за  Радио „Фокус“-Пирин  от „Гранична полиция“. Без забавяне се осъществява преминаването през ГКПП „Илинден-Ексохи“, както и през останалите контролно-пропусквателни пунктове на границата с Република Гърция. \r\nНатали СТЕФАНОВА", "date": "2018.07.07", "title": "Благоевград: Интензивен е трафикът на ГКПП „Кулата-Промахон“ на изход за леки автомобили"}
{"url": "http://www.focus-news.net/news/2018/07/07/2542849/al-jazeera-balkans-v-bosna-i-hertsegovina-ima-okolo-chetiri-hilyadi-migranti-povecheto-ot-koito-ikonomicheski.html", "text": "Към настоящия момент в Босна и Херцеговина има около четири хиляди мигранти, повечето от които – икономически.  Това заяви директорът на Службата по въпросите за чужденците Слободан Улич, като поясни, че 99% от тях са без документи за самоличност, предава  Al Jazeera  в балканската си редакция.  \r\nСъгласно думите на Улич, над 90% от мигрантите търсят закрила, но са злоупотребили с получената закрила.  \r\n„В 99% от случаите те са без документи и са унищожили всички доказателства за това как са стигнали до Босна и Херцеговина, за да не може да бъдат върнати обратно в страната, от която са дошли“, увери Улич. След това мигрантите кандидатстват за убежище и получават удостоверения за международна закрила, които им служат за свободно движение в Босна и Херцеговина. Страната обаче е използвана от тях единствено като транзитна зона на пътя им към Европа, изрази увереност Улич.  Тереза Герова", "date": "2018.07.07", "title": "Al Jazeera (Balkans): В Босна и Херцеговина има около четири хиляди мигранти, повечето от които – икономически"}
{"url": "http://www.focus-news.net/news/2018/07/07/2542851/pernik-folklorno-nadpyavane-oglasi-kitnoto-selo-kladnitsa.html", "text": "Фолклорно надпяване, съпътствано с народни танци, огласи китното село Кладница. Това съобщиха от  Община Перник . На сцената в Народно читалище „Пробуда 1937 г.“ стартира 11-то издание на Регионалния фолклорен събор „Витошки напеви” 2018 г. \r\nТази година участниците са над 550. Съборът има конкурсен характер, а жури от специалисти с председател доц. д-р Наталия Рашкова от Институт за етнология и фолклористика с етнографски музей при Българска академия на науките (ИЕФЕМ при БАН) и членове Цветанка Атанасова – етнолог и Милчо Георгиев – етнохоролог оценяват изпълненията. \r\nВсички самодейци бяха поздравени от кмета на Община Перник Вяра Церовска, която зарадва всички с хубавата новина, че тази година читалището в село Кладница ще бъде ремонтирано.  \r\n„Скъпи самодейци , щастлива съм, че имам възможността да открия 11-то издание на Регионалния фолклорен събор „Витошки напеви“ на чиято сцена ще се изявят изпълнители от цялата страна. Благодаря ви за упорития труд за запазването и популяризирането на хилядолетните български обичаи и традиции. Изказвам своята голяма признателност за това, че с голяма трепет и любов показвате традициите, предавани от поколение на поколение. С уникалните си изпълнения вие съхранявате и обогатявате народния ни фолклор. Събития като това са най-красивия израз на пъстротата и богатството на българската култура\", каза кметът Вяра Церовска. \r\nПриветствие отправи и кметът на населеното място Васил Мирчев. „Скъпи участници, без вас този събор нямаше да се осъществи. Вие сте хората, които носите в сърцата и душите си българския фолклор и традиции и ги предавате от поколение на поколение. Гордея се с вас“, сподели Мирчев. \r\nНа празника присъстваха още народният представител д-р Александър Александров, зам.-кметовете на Община Перник Владислав Караилиев и Денислав Захариев, общински съветници и кметове на населени места.  \r\nФестивалът се организира от oбщина Πepниĸ, ĸмeтcтвoтo в Kлaдницa и читaлищe \"Πpoбyдa 1937 г\". В програмата участват индивидуални изпълнители и групи за традиционен фолклор във всички възрасти. Те са представители на 4 области – Благоевград, Кюстендил, София и Перник и 15 общини – Невестино, Брезник, Радомир, Дупница, Столична, Елин Пелин, Сапарева баня, Сандански, Кюстендил, Благоевград, Невестино, Самоков, Земен, Костинброд, Перник. За първи път ще се включи и Фолклорен ансамбъл за народни песни и танци от град Скопие, Република Македония.", "date": "2018.07.07", "title": "Перник: Фолклорно надпяване огласи китното село Кладница"}
{"url": "http://www.focus-news.net/news/2018/07/07/2542852/emsc-zemetresenie-ot-56-po-rihter-e-registrirano-v-yaponiya-nyama-opasnost-ot-tsunami.html", "text": "Земетресение с магнитуд от 5,6 по скалата на Рихтер е регистрирано в близост до най-големия японски остров – Хоншу, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 110 километра югоизточно от Кавасаки, с дълбочина от 62 километра под земната кора. Земетресението е регистрирано в 20.23 часа местно време.  \r\nНяма издадено предупреждение за цунами. \r\nТрусът разлюля страната в момент на тежки наводнения, които отнеха живота на най-малко 46 души. Тереза Герова", "date": "2018.07.07", "title": "EMSC: Земетресение от 5,6 по Рихтер е регистрирано в Япония, няма опасност от цунами"}
{"url": "http://www.focus-news.net/news/2018/07/07/2542834/premierat-boyko-borisov-imame-redkiya-shans-da-dadem-tlasak-na-satrudnichestvoto-mezhdu-kitay-i-evropa.html", "text": "Имаме редкия шанс да дадем тласък на сътрудничеството между Китай и Европа. Това каза премиерът Бойко Борисов на пресконференция след Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  \"Приветствам думите на китайския премиер Ли Къцян, че той и неговата държава са за силна и единна Европа, за спазване за правилата, законите и европейските практики“, заяви Борисов, като допълни, че това не само опровергава критиките, че форматът разделя Европа, но и дава гаранции, че европейските страни могат да използват потенциала и възможностите, които дава Китай по отношение на туризма, бизнеса, технологиите и т.н. По думите му Китай се утвърждава като един истински и равностоен партньор, и то във времена на търговски войни. „Това е рядък шанс да се даде тласък в европейското и китайското сътрудничество“, заяви българският премиер. Той отчете, че след посещението си в България китайският премиер ще се срещне и с канцлера на Германия Ангела Меркел. „Всичко, което правим е открито и правилата, които има ЕС ще бъдат спазвани. Не случайно решихме и да създадем център, който да подпомогне бизнеса между европейските държави и Китай. Това е много добро начало“, посочи още Борисов. „В изказванията на всички премиери се вижда, че навсякъде има „16+1“ - дали във сферата на културата, образованието или иновациите. Всяка една държава има свои инициативи и ние като ръководители на своите правителства трябва да пращаме представители от най-високите нива, за да участват в тях и да ни информират“, допълни той.  \r\nВесела АЛЕКСАНДРОВА", "date": "2018.07.07", "title": "Премиерът Бойко Борисов: Имаме редкия шанс да дадем тласък на сътрудничеството между Китай и Европа"}
{"url": "http://www.focus-news.net/news/2018/07/07/2542853/gd-granichna-politsiya-trafikat-e-intenziven-na-gkpp-kulata-i-na-gkpp-kapitan-andreevo-na-izhod-za-leki-avtomobili-a-na-gkpp-kalotina-i-v-dvete-posoki.html", "text": "Трафикът е интензивен на ГКПП \"Кулата\" на българо-гръцката и на ГКПП \"Капитан Андреево\" на българо-турската граница на изход за леки автомобили, а на ГКПП \"Калотина\" на границата със Сърбия - и в двете посоки. Това съобщиха от пресцентъра на  ГД \"Гранична полиция\" . На българо-македонската и българо-румънската граница трафикът е нормален на всички  контролно-пропускателни пунктове.", "date": "2018.07.07", "title": "ГД \"Гранична полиция\": Трафикът е интензивен на ГКПП \"Кулата\" и на ГКПП \"Капитан Андреево\" на изход за леки автомобили, а на ГКПП \"Калотина\" - и в двете посоки"}
{"url": "http://www.focus-news.net/news/2018/07/07/2542846/blagoevgrad-protest-pod-nadslov-spasi-skaptopara-se-provede-pred-sgradata-na-obshtinata.html", "text": "Протест под надслов „Спаси Скаптопара“ се проведе пред сградата на Община Благоевград, предаде репортер на  Радио „Фокус“ – Пирин . Гражданското си недоволство изразиха около 30 души. Полицейското присъствие в района на протеста бе засилено. Лазар Андреев, който е част от  инициативен комитет от граждани на Благоевград, обединили се в подкрепа и за запазване на мястото на римската вила, открита по трасето на автомагистрала „Струма“ – ЛОТ 3.1, коментира, че протестиращите не са против изграждането на автомагистралата, но за тях е важно археологическите открития да не бъдат разрушени. „Важно е да се знае, че освен запазване на археологическите находки, то нашето искане е обектът да се социализира, да се направи необходимата инфраструктура, за да може той да се използва за създаването на предпоставки за развитието на икономиката, привличайки повече туристи. Ние искаме обектът да не остава просто като голи камъни, които след петия дъжд или сняг да се разруши, а да се направи цялостна концепция за развитието на археологическите находки“, каза още Андреев. \r\nТой добави, че във вторник тази седмица, протестиращите са били на среща заедно с инж.  Дончо Атанасов, член на Управителния съвет на Агенция „Пътна инфраструктура“, археологът доц. д-р Здравко Димитров от Националния археологически институт с музей при БАН, доц. д-р Людмил Вагалински, директор на НАИМ към БАН, експерти и археолози, на която е било обсъдено бъдещето на обекта. Андреев благодари за инициативността от страна на инж. Атанасов за провеждането на срещата и изрази задоволството си от нещата, които са били коментирани на нея. „По време на срещата говорихме за това какво трябва да се случи на обекта, за да може нещата да се стекат по най-добрия начин, тоест да удовлетворят нашите желания, да видим къде ще намерим допирна точка между това което може да стане, което те искат и това което ние искаме“, коментира Андреев. \r\nТой заяви, че за протестиращите най-добрият вариант е разкопките да бъдат запазени на 100 %, а обектът да се социализира, за да може туризма да се развива. „За нас варианта или разкопки или магистрала не е успешния, не е варианта, който ние искаме. Защо трябва да се противопоставя един проект, който е с национално значение, с един археологически обект, който ще спомогне за развитието на региона?“, подчерта Андреев. \r\nЛивия НИНОВА", "date": "2018.07.07", "title": "Благоевград: Протест под надслов „Спаси Скаптопара“ се проведе пред сградата на Общината"}
{"url": "http://www.focus-news.net/news/2018/07/07/2542842/kitayskiyat-premier-li-katsyan-nyama-konflikt-mezhdu-strategicheskite-interesi-na-kitay-i-evropa.html", "text": "Истината е, че няма конфликт между стратегическите интереси на Китай и Европа.Това каза председателят на Държавния съвет на Китай Ли Къцян на пресконференция след Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“ .  \r\n„От самото начало на форума, ние смятаме, че чрез взаимодействието ни можем да се допълваме взаимно. Като се стремим да се възстановим от световната икономическа криза, за нас е важно да се включим в сътрудничеството с Европа. Убедени сме, че „16+1“ трябва да остане отворен формат, който да приобщава и други участници“, посочи Ли Къцян. По думите му сътрудничеството трябва да остане отворено и да се основава на принципите на прозрачността. „Има схващане, че форматът „16+1“ е насочен по-скоро да разделя Европа. Но това е по-скоро недоразумение. Истината е, че няма конфликт между стратегическите интереси на Китай и Европа“, подчерта китайският премиер. „Географското разстояние е голямо, ни ние искаме да видим как можем да се обединим и разглеждаме единната и стабилна Европа като стабилен наш партньор в един многостранен свят“, каза още Ли Къцян. „Надявам се, че ще продължим да се радваме на успехи и мир. Това е, както когато седнем на един стол, той не може да е стабилен, ако няма три или четири крака“, посочи той. „Искаме да видим Европа като една обединени и процъфтяваща партньорска страна“, допълни китайският премиер.  \r\nВесела АЛЕКСАНДРОВА", "date": "2018.07.07", "title": "Китайският премиер Ли Къцян: Няма конфликт между стратегическите интереси на Китай и Европа"}
{"url": "http://www.focus-news.net/news/2018/07/07/2542850/kitayskiyat-premier-li-katsyan-razbrahme-se-za-vnos-na-tyutyun-ot-balgariya-v-kitay.html", "text": "Разбрахме се за внос на до 10 милиона тона тютюневи листа на пазара в Китай. Това каза председателят на Държавния съвет на Китай Ли Къцян на пресконференция след Седмата среща на ръководителите на правителствата на страните от Централна и Източна Европа и Китай – „16+1“, предаде репортер на  Агенция „Фокус“.  \"Китай ще отвори по-широко своя пазар за внос на селскостопанска продукция от страните от Централна и Източна Европа“, заяви Ли Къцян. „Неведнъж министър-председателят Борисов изрази намерението си за взаимоотношения с Китай – например за вноса продукти от тютюневи изделия, защото от това зависи поминъка на много хора от тази страна. Според мен не е достатъчно да има само взаимно разбирателство, но и взаимно да се разбираме, когато някой помоли за нещо“, отбеляза китайският премиер. „Можем да предприемем нов тип обработка на тези тютюневи листа и това няма да наруши сегашния баланс на пазара в Китай. Ще се радваме да можем да отговорим на потребностите, споделени от нашия добър приятел. Освен това да разглеждаме това като развитие на нашия пазар“, каза Ли Къцян. „Надявам се да няма недоразумение по отношение на това взаимно разбирателство и подкрепа. Китай е голяма страна. Тя се намира в процес на развитие и прави всичко възможно да подпомага и други страни, които също се стремят към развитие. На първо място нашата цел е да постигнем взаимна изгода“, допълни той. „Срещата в София ни отвежда още по-напред по отношение на сътрудничеството ни. Китай ще се радва да види по съответните срокове присъединяването и на другите страни от Централна и Източна Европа, които още не са в ЕС“, отбеляза още китайският премиер.  \r\nВъв връзка с вноса на тютюн към Китай българският министър-председател Бойко Борисов коментира: „Знаете колко проблеми имаме в изкупуването и дотирането на производството на тютюн и именно затова многократно сме говорили дори, ако трябва те да дадат свои сортове, които нашите райони да отглеждат и да направим така, че да има пазар на тяхната продукция. Работили сме в тази посока, за да се опитаме да намерим пазар за българските производители на листа тютюн. Затова казва премиерът Къцян, че това е политическо решение, за да се подпомогне това производство“.  \r\nВесела АЛЕКСАНДРОВА", "date": "2018.07.07", "title": "Китайският премиер Ли Къцян: Разбрахме се за внос на тютюн от България в Китай"}
{"url": "http://www.focus-news.net/news/2018/07/07/2542857/gen-kircho-kirov-predstoi-da-badem-svideteli-na-opiti-za-promyana-na-svetovnoto-statukvo.html", "text": "Предстои да бъдем свидетели на опити за промяна на световното статукво, тя ще бъде в посока развитие на свят с няколко центъра, а не както е в момента - с един доминантен център с връх САЩ, коментира в седмичното обзорно предаване на  Радио „Фокус“  \"Метроном“ ген. Кирчо Киров, началник на Националната разузнавателна служба в периода 2002 - 2012 г. „Аз мисля, че светът вече е далеч по-различен и основополагащите принципи на устройство му, които бяха поставени в Ялта, като че ли са на път да изживеят своето значение, особено при променената политика на САЩ. С новите обстоятелства вече липсва един от факторите в Ялтенското споразумение – Съветският съюз, който се разпадна през 1991 г. и Русия едва ли е в състояние докрай да поеме цялата тежест на плещите си и всички отговорности, които носеше онази държава. Русия, така или иначе, полага усилия да се превърне в един от центровете на новите концентрични кръгове и във всички случаи нейната роля и влияние ще продължат да нарастват. Това е видимо от политиката на президента Владимир Путин“, обясни ген. Кирчо Киров. Той каза, че като председател на съвета на ЕС България не е поставила на дневен ред за обсъждане цялостното споразумение ПЕСКО, въпреки че участва в три от програмите по това споразумение, а това е показател, че държавата ни няма изработена сериозна политика в секторите на отбраната и сигурността, с държавни концепции за своето място.", "date": "2018.07.07", "title": "Ген. Кирчо Киров: Предстои да бъдем свидетели на опити за промяна на световното статукво"}
{"url": "http://www.focus-news.net/news/2018/07/07/2542856/sport-akinfeev-e-s-predimstvo-pri-duzpite.html", "text": "Вратарите на Русия и Хърватска - Игор Акинфеев и Даниел Субашич, се превърнаха в герои за своите отбори на осминафиналите при дузпите. Стражът на Сборная спаси два удара от бялата точка, а Субашич три.  \r\nАкинфеев никога не е губил, когато отборът е отивал на дузпи. Той е с 5 победи от 5 опита. Освен осминафинала срещу Испания, останалите четири са в турнира за Купата на Русия, като при всяка една от тези серии той има по едно спасяване. По този показател успеваемостта на Субашич е доста по-ниска, като той също е участвал в пет серии.", "date": "2018.07.07", "title": "Спорт: Акинфеев е с предимство при дузпите"}
{"url": "http://www.focus-news.net/news/2018/07/07/2542854/d-r-emil-kabaivanov-madro-i-bez-konflikti-preminava-rabotata-na-23-tata-konferentsiya-na-sds.html", "text": "Мъдро и без конфликти преминава работата на 23-тата конференция на Съюза на демократичните сили, съобщи в обзорното седмично предаване на  Радио „Фокус“  „Метроном“ д-р Емил Кабаиванов, кандидат за заместник-председател на партията.  \r\n\"Има три основни тенденции по отношение на позиционирането на СДС в дясното политическо пространство. Едната е да бъдем консервативно-патриотични и да търсим партньори в тази ниша. Другата е да се ориентираме към нашите традиционни партньори, идейно най-близки, като ДСБ или партиите, които се създадоха на основата на СДС. Третата е, че за всеки вид избори, трябва да подходим конкретно. Например за европейските избори след дебат, може да решим да се явим сами, дори с риск да не излъчим представител в ЕП. За месните избори местните структури имат свободата да създават местни принципни коалиции, като националният съвет ще им очертае рамката, но ще им даде свобода за създаването им“, каза д-р Емил Кабаиванов. Той уточни, че през есента ще състои друга Национална конференция без избори, на която ще бъдат обсъдени и приети философията, стратегията и тактиката на формацията за следващите десет години.", "date": "2018.07.07", "title": "Д-р Емил Кабаиванов: Мъдро и без конфликти преминава работата на 23-тата конференция на СДС"}
{"url": "http://www.focus-news.net/news/2018/07/07/2542855/plovdivskiyat-mitropolit-nikolay-blagoslovi-zhitelite-na-smolyan-i-pozhela-bog-da-pazi-grada-ot-navodneniya-buri-pozhari-i-zemetrasi.html", "text": "Пловдивският митрополит Николай благослови смолянчани и пожела Бог да пази града от наводнения, бури, пожари и земетръси, нашествия и междуособици и всяко зло, предаде репортер на  Радио „Фокус“ – Смолян . На храмовия празник на църквата „Света вмчца Неделя“ той пожела на всички благоденствие, здраве, щастие и спасение. Негово Високопреосвещенство заяви, че трябва да благодарим на Бога, че сме доживели благодатни времена на свобода на вярата. Той подчерта, че кметът на Смолян, областният управител, народните представители и общинските съветници са добронамерени към църквата. „Те са с нея не само на празници, те са с нея трудностите и живота на църквата всекидневно, за което аз съм благодарен преди всички на Бога и след това на тяхното високохристиянско и родолюбиво съзнание. Това са хора, които са осъзнали, че не друг а вярата победи труското робство. Това са хора, които са осъзнали, че свободата на България не може да дойде с няколко хиляди пушки. Свободата на България е отвоювана в тези пет века с двете основни оръжия на нашия народ – вярата в бога и любовта към отечеството. Затова се радвам, че имаме такива светоуправници“, отбеляза митрополит Николай в словото си след светата литургия. \r\nТой поздрави всички, носещи името на света великомъченица Неделя и им пожела здраве, благоденствие за тях, домовете им, семействата им и помоли Бог да пази България. „Благодаря на всички, които дойдохте днес да се помолим заедно. Поздравявам всички именници и ви призовавам с чест и достойнство да носите това свято име на вашата покровителница - света вмчца Неделя“, допълни митрополит Николай. Той благодари на свещениците, които служат достойно в Смолянска духовна околия, защото днес никак не е лесно. „Злото се преумножи, малцина са тези, които са посветили живота на църквата. Често сме сами срещу стихията на злото. Няма решени на Светия синод, което да не бъде обругано, но в Евангелието пише, че за чистия всичко е чисто. Ние съзнаваме пътят на вярата, съзнаваме отговорността на нашия свещен дълг да сме пастери и духовни наставници на нашия народ“, каза още Негово високопреосвещенство митрополит Николай. Тържественото богослужение завърши с „На многая лета“ изпълнена от множеството изпълнило храма на днешния празник. \r\nСлед тържествената света литургия митрополит Николай подари икона на св. вмчца Неделя на областният управител Недялко Славов по случай именния му ден. „Особено съм радостен днес да поздравя по случай именния ден областният управител на Смолян. Носите свято име на дивна божия угодница и аз вярвам, че под нейната закрила с нейното небесно застъпничество Бог, който ви е поставил на високо отговорно служение като представител на държавата на светската власт, в този прекрасен край на Пловдивската епархия, вие ще следвате примера на света Неделя и с добра съвест с мирен дух и с любов към Бога и божия народ все така ревностно и достойно ще осъществявате божественото призвание. Ще кажете, че областният управител се назначава от министър-председателя, но ние християните знаем, че всяка власт е от Бога дадена. Ние християните знаем, какво значи власт – духовна или светска. То е преди всичко само и единствено висока отговорност и много трудности. Не е лек кръста на онзи, когото Бог е поставил да ръководи множествата“, отбеляза митрополита Николай. Той пожела на областният управител, Божията благодат да бъди над него, неговия дом, да го пази и закриля от злощастие и беда. \r\nНели ГЕРГЬОВСКА", "date": "2018.07.07", "title": "Пловдивският митрополит Николай благослови жителите на Смолян и пожела Бог да пази града от наводнения, бури, пожари и земетръси"}
{"url": "http://www.focus-news.net/news/2018/07/07/2542862/blagoegrad-proliven-dazhd-vali-v-petrich.html", "text": "Проливен дъжд вали в Петрич, съобщи слушател на  Радио „Фокус“ – Пирин . Пътните настилки са мокри и хлъзгави. „Фокус“  призовава водачите на моторни превозни средства да карат внимателно, съобразявайки се с обстановката на пътя.", "date": "2018.07.07", "title": "Благоеград: Проливен дъжд вали в Петрич"}
{"url": "http://www.focus-news.net/news/2018/07/07/2542863/nimh-znachitelni-shte-badat-povisheniyata-v-sledobednite-i-vecherni-chasove-vav-vodosborite-na-rilskite-i-pirinskite-pritotsi-na-rekite-mesta-i-struma.html", "text": "През последното денонощие водните нива на реките в Западнобеломорският басейн са се понижили или са останали без съществени изменения, сочи справка на сайта на  Националният институт по метеорология и хидрология  (НИМХ) към Българската академия на науките (БАН). Регистрираните изменения на водните нива на реките в басейна са от -9 см до +8 см. Водните количества на реките в басейна са около и под праговете за високи води. От днес и през следващите 2-3 дни, в резултат на валежи ще има повишения на речните нива в целия басейн, като по-значителни ще бъдат повишенията: \r\n– в следобедните и вечерни часове днес във водосборите на рилските и риринските притоци на р. Места и р. Струма и по десните притоци на р. Струма – р. Елешница, р. Копривен, р. Лисийска, р. Логодашка, р. Стара река, р. Сушичка, р. Цапаревска, р. Лебница и р. Струмешница; \r\n– на 8 юли в рилските и пиринските притоци на р. Места и р. Струма и в долното течение на р. Струма (по основната река и в притоците ѝ р. Цапаревска, р. Лебница и р. Струмешница); \r\n– на 9 юли повишения ще има само в долните части от водосборите на р. Места и р. Струма (главно в Пиринските им притоци) и в средните и долните течения на основните реки, вследствие на оттичане. \r\nВ резултат на интензивни валежи са възможни поройни наводнения: \r\n– в следобедните и вечерните часове на днес – във водосборите на р. Доспат, на р. Места (в притоците ѝ от горното течение,в Пиринските ѝ притоци – р. Исток, р. Добринишка, р. Безбожка, р. Ретиже, р. Лъкенска, р. Каменица, р. Костена, р. Туфча, р. Неврокопска, както и в левите ѝ притоци р. Канина и р. Бистрица) и на р. Струма (в притоците ѝ р. Рилска, р. Благоевградска Бистрица и в долното течение по основната река и в притоците ѝ р. Лебница, р. Струмешница и р. Пиринска Бистрица); \r\n– през нощта срещу 8 юли 2018 г. и в сутрешните часове на 8 юли 2018 г. – в горното течение на р. Струма (по основната река над гр. Перник и в притоците ѝ р. Арката над с. Долна Диканя и р. Джерман над гр. Дупница); \r\n– В следобедните и вечерните часове на 8 юли 2018 г. – във водосбора р. Исток (приток на р. Места).", "date": "2018.07.07", "title": "НИМХ: Значителни ще бъдат повишенията в следобедните и вечерни часове във водосборите на рилските и пиринските притоци на реките Места и  Струма"}
{"url": "http://www.focus-news.net/news/2018/07/07/2542864/pazardzhik-dazhd-pridruzhen-ot-gramotevitsi-vali-v-grada.html", "text": "Дъжд, придружен от гръмотевици, вали в Пазарджик. Улиците са мокри, а трафикът е натоварен, предаде репортер на  Радио „Фокус“ – Пазарджик . По главния булевард „България“ се образуват колони от автомобили. Заети са всички паркоместа, както и „джобовете“ за паркиране в центъра на града. Струпване на автомобили има също в района на двете кръгови кръстовища на моста на река Марица и по околовръстния път на Пазарджик в посока Пловдив. \r\nРадослава МУРДЖЕВА", "date": "2018.07.07", "title": "Пазарджик: Дъжд, придружен от гръмотевици, вали в града"}
{"url": "http://www.focus-news.net/news/2018/07/07/2542860/sliven-traditsionen-sabor-shte-se-provede-v-selo-rakovo.html", "text": "В село Раково ще се проведе събор в чест на празника на храма в селото, който носи името „Св. Св. Петър и Павел“, съобщиха  организаторите на събора . Празничен водосвет ще започне от 18.00 часа. След водосвета на площада на селото ще се извие хоро. \r\nСпециален гост за празника на Раково ще бъде Ансамбъл за народни песни и танци – Сливен. Концертът ще започне в 19.30 часа.", "date": "2018.07.07", "title": "Сливен: Традиционен събор ще се проведе в село Раково"}
{"url": "http://www.focus-news.net/news/2018/07/07/2542859/reuters-rumaniya-saobshtava-za-ognishte-na-afrikanska-chuma-po-svinete.html", "text": "Румъния съобщи за появата на огнище на африканска чума по свинете в развъдната ферма в южната част на град Тулча. Съответната информация бе обявена от националния орган по безопасност на храните (ANSVSA), предава  Reuters . \r\nОт разпространените данни стана ясно, че всички прасета в стопанството – общо 44 582, ще бъдат унищожени. „Кланичните трупове на свинете се унищожават под официален надзор с подкрепата на Министерството на отбраната, което донесе четири мобилни инсинератора\" (инсталация, в която се изгарят отпадъци с вредни вещества – бел.р.), поясни органът.  \r\nПрез юни Румъния съобщи за избухване на африканска чума по свинете в същия окръг. \r\nАфриканската чума по свинете е силно заразно заболяване, което засяга прасете и диви свине. През последните години тя се разпространи в редица държави  в Източна Европа през последните години. Унгария, Русия, Полша, Украйна и Румъния са сред най-засегнатите страни, пояснява агенцията. Болестта не поразява хората. Тереза Герова", "date": "2018.07.07", "title": "Reuters: Румъния съобщава за огнище на африканска чума по свинете"}
{"url": "http://www.focus-news.net/news/2018/07/07/2542858/anadolu-agency-redzhep-tayip-erdogan-prizova-za-pravilna-otsenka-na-turskite-izbori.html", "text": "Президентът на Турция Реджеп Тайип Ердоган призова парламентарната група на своята Партия на справедливостта и развитието (ПСР) да оцени правилно „настройката“ изразена от турската нация по време на изборите на 24 юни, предава  Anadolu Agency . \r\n„Нашият народ направи ПСР победител, но нашата партия не успя да постигне целта си. Трябва да оценим правилно настройката на нацията изразена в избирателните кутии“, заяви Ердоган. \r\nВ понеделник той ще се закълне като президент за първи път при новата президентска система в Турция.  Йонислав Дочев", "date": "2018.07.07", "title": "Anadolu Agency: Реджеп Тайип Ердоган призова за „правилна оценка“ на турските избори"}
{"url": "http://www.focus-news.net/news/2018/07/07/2542865/medii-rumaniya-saobshtava-za-uvelichavane-na-ognishtata-na-afrikanska-chuma-po-svinete.html", "text": "Румъния съобщава за увеличаване на броя на огнищата на африканска чума по свинете, регистрирани на територията на страната, предават  местни и световни средства за масова информация . \r\nМиналия месец националният орган по безопасност на храните на Румъния (ANSVSA) потвърди за появата на огнище на африканска чума по свинете в развъдната ферма в южно от град Тулча, разположен в централната част на страната. Позовавайки се на местните власти,  Reuters  предаде, че всички прасета в стопанството – общо 44 582, ще бъдат унищожени. „Кланичните трупове на свинете се унищожават под официален надзор с подкрепата на Министерството на отбраната, което донесе четири мобилни инсинератора\" (инсталация, в която се изгарят отпадъци с вредни вещества – бел.р.), поясни националният орган по безопасност на храните на северната ни съседка. \r\nЗапочнала при диви свине в района на Тулча през май, огнища на болестта след няколко дни бяха се потвърдиха и при домашни прасета, отглеждани в заден двор. Над 240 огнища при домашни свине бяха регистрирани за месеците юни и юли в района на Тулча.  \r\nСпециализираното издание  Farm Journal's Pork  съобщи, че румънските власти все още не са наясно какво е причинило възникването на огнищата на АЧС.  Припомнено бе обаче, че по-рано на територията на страната бяха открити заразени с АЧС продукти, внесени от Украйна.  Агенция „Фокус“ припомня:   \r\nАфриканската чума по свинете (АЧС) е едно от най-важните заболявания при домашните и дивите свине поради своите високи нива на смъртност, липсата на лечение и ваксина. Веднъж проникнала в дадена държава, болестта предизвиква значително мащабни загуби за националната и международната търговия, поминъка на свиневъдите и ловното стопанство.  \r\nФактори за разпространението на болестта са движения на диви свине, ниска биосигурност в свинефермите, както и разнасяне на заразата от туристи, работници, ловци и др.  \r\nНа  04.07.2018 г.  Румъния потвърди огнище на болестта при домашни прасета (тип „заден двор“) на 100 км от северната границата на България, в района на Констанца. Тогава  Българската агенция по безопасност на храните предприе редица мерки за опазване на страната от навлизането ѝ: \r\n-контрол на движението на домашни свине и на биосигурността в свиневъдните обекти. Експерти на БАБХ ще посетят отново всички свиневъдни обекти в страната, за да инструктират собствениците им за превантивните мерки, които трябва да спредприемат за не позволят навлизането на тази болест. \r\n-ловните сдружения ще засилят наблюденията върху популацията диви свине, както и се провеждат обучения на ловци за разпознаване на признаци на заболяването, проби, които да бъдат предоставени за изследване, биосигурност при лов и обработка на трупа; \r\n-разработване на мобилно приложение за докладване на остреляни и намерени болни, умрели свине и взетите от тях проби; \r\n-изграждане на електропастири за контрол и недопускане движение на диви свине през сухопътната граница с Румъния; \r\n-контрол на граничните пропусквателни пунктове в цялата страна – контрол на транспортирането на живи животни, дезинфекция на превозните средства и контрол върху личния багаж на пътниците (забрана за въвеждане на свинско месо, суровини и храни, съдържащи такова, конфискация и унищожаването им); \r\n-Българската агенция по безопасност на храните, Изпълнителна агенция по горите и ловно-рибарските сдружения са стартирали информационна и обучителна кампания за фермери, кметове, туристи, бизнес оператори, ловни сдружения. \r\nНа  19 юни 2018 г.  Националният диагностичен научноизследователски ветеринарномедицински институт потвърди положителни резултати за болестта  Чума по дребните преживни животни (PPR)   в животновъдни обекти в село Воден, общ. Болярово, обл. Ямбол. Заболяването е констатирано за първи път на територията на страната и на Европейския съюз, като пробите са изпратени за потвърждение в референтната за чума по дребните преживни животни лаборатория на ЕС – CIRAD, Франция. \r\nЗаболяването не е зооноза – т.е. не е опасно за хората, но е изключително опасно за овцете и козите. Наличие на заболяването на определена територия рязко ограничава възможността за търговия с животни, както и с животинска продукция. \r\nТогава с цел ограничаване разпространението на болестта  Българската агенция по безопасност на храните незабавно разпореди предприемане на мерки , част от които са: \r\n1.        Извършване на епизоотично проучване и проследяване през последните три седмици преди датата на съмнение на движения на дребни преживни животни, продукти получени от тях и странични животински продукти добити от тях, фуража и на транспортните средства, свързани с обектите. \r\n2.        Определяне на: \r\n·          Три /3/ км предпазна зона около засегнатите обекти, в която влиза с. Воден, общ. Болярово; \r\n·          Десет /10/ км наблюдавана зона около с. Воден, общ. Болярово, обл. Ямбол, в която влизат следните населени места от община Болярово: гр. Болярово, с. Вълчи Извор, с. Горска Поляна, с. Крайново, с. Малко Шарково, с. Ружица, с. Странджа, с. Шарково, с. Ситово, с. Иглика, с. Мамарчево. \r\n3.        В населените места в 3-километровата Предпазна и 10-километровата Наблюдавана зона да се извърши: \r\n·          Преброяване и актуализация на данните за дребните преживни животни и животновъдните обекти; \r\n·          Ежеседмични клинични прегледи за чума по дребните преживни животни и други заразни болести във всички обекти за дребните преживни животни, като резултатите от прегледите да бъдат документиратни; \r\n·          Взeмане на двойни кръвни проби (цяла кръв и серум) от всеки един обект с дребни преживни животни по схема за откриване на 5% разпространение с 95% достоверност и изпращането им за изследване за чума по дребните преживни животни. \r\n4.        В граничните общини Царево, Малко Търново и Средец от област Бургас, Болярово и Елхово от област Ямбол и Тополовград и Свиленград от област Хасково се забранява: \r\n1.        Търговията, придвижването и транспорт на дребни преживни животни с изключение на тези предназначени за незабавно клане и след разрешение от официален ветеринарен лекар или на такива преминаващи транзит; \r\n2.        Търговията, придвижването и транспорт на едри преживни животни, отглеждани в обекти заедно с дребни преживни животни с изключение на: \r\na.        тези предназначени за незабавно клане и след разрешение от официален ветеринарен лекар; \r\nb.        животни от държави членки, преминаващи транзит; \r\nc.         транспортиране на ЕПЖ след получаване на разрешение от Централно управление (ЦУ) на БАБХ \r\n3.        Организиране на пазари и изложби на дребни преживни животни; \r\n4.        В случаите на извършване на транспорт на ДПЖ след разрешение на ОВЛ, транспортните средства подлежат на задължителна дезинфекция преди товарене и след разтоварване на животните. \r\nСедмица по-късно, на 28 юни 2018 г., БАБХ обяви второ огнище на чума по дребните преживни животни в с.Кости, общ. Царево, обл. Бургас.  \r\nПредприети бяха мерки за контрол и ограничаване разпространението заболяването, съгласно Заповед No РД 11-1184/28.06.2018г. на изпълнителния директор на БАБХ и Решение на Европейската Комисия No 2018/911. \r\nПринудително да  бъдат убити по хуманен начин и обезвредени 393 отглежданите дребни преживни животни в селото (овце и кози). Собствениците на убитите животни да бъдат обезщетени, съгласно условията на националното законодателство. \r\nВ общините Царево, Малко Търново, Приморско и Средец от обл. Бургас е наложена забрана за придвижване на дребни преживни животни, с изключение за незабавно клане, както и на продукти, получени от тях, които не са преминали термична обработка. Заболяването се предава при тесен контакт между животните. С цел предотвратяване неговото разпространение и засягане на нови ферми, ще бъдат извършвани проверки за нелегална търговия и придвижване на дребни преживни животни на територията на съответните области. При установяване на нерегламентирано придвижване на дребни преживни животни на собствениците (придружителите) на животните да бъдат съставени актове за установяване на административно нарушение, а животните да бъдат незабавно умъртвени и труповете ще бъдат унищожени при спазване изискванията на Регламент (ЕО) 1069/2009. \r\nБАБХ препоръчва фермерите временно да ограничат търговията и транспортиране на животни, както и посещение на ферми. Особено важно е да се избягват пътувания до ферми в южната ни съседка.", "date": "2018.07.07", "title": "Медии: Румъния съобщава за увеличаване на огнищата на африканска чума по свинете"}
{"url": "http://www.focus-news.net/news/2018/07/07/2542861/afp-frenskiyat-targovski-dostavchik-cma-cgm-izteglya-biznesa-si-ot-iran-zaradi-zaplahata-ot-amerikanski-sanktsii.html", "text": "Третата по големина в света компания за търговски доставки „CMA-CGM“ взе решение да изтегли бизнеса си от Иран, заради заплахата от американски санкции, заяви изпълнителният директор на компанията Рудолф Сааде в събота, цитиран от  AFP . \r\n„Заради администрацията на (президента на САЩ Доналд) Тръмп, взехме решение да прекратим услугите си към Иран“, заяви Сааде по време на икономическа конференция в южния френски град Екс ан Прованс, разяснявайки решението на компанията. \r\nПрез май Доналд Тръмп изтегли САЩ от ядреното споразумение с Иран и заяви, че страната му ще възобнови икономическите санкции срещу ислямската държава, които бяха в сила преди сключването на споразумението през 2015 година.  Йонислав Дочев", "date": "2018.07.07", "title": "AFP: Френският търговски доставчик „CMA-CGM“ изтегля бизнеса си от Иран, заради заплахата от американски санкции"}
{"url": "http://www.focus-news.net/news/2018/07/07/2542867/razgrad-dvizhenieto-po-pat-i-2-ruse-razgrad-shumen-na-krastovishteto-za-grad-kubrat-se-izvarshva-v-edna-lenta-poradi-katastrofa.html", "text": "Движението по път I-2 Русе-Разград-Шумен на кръстовището за град Кубрат се извършва в една лента поради катастрофа. Това съобщиха от пресцентъра ма  Агенция \"Пътна инфраструктура\" .", "date": "2018.07.07", "title": "Разград: Движението по път I-2 Русе-Разград-Шумен на кръстовището за град Кубрат се извършва в една лента поради катастрофа"}
{"url": "http://www.focus-news.net/news/2018/07/07/2542871/pernik-silen-dazhd-vali-na-am-struma-v-rayona-na-otbivkata-za-radomir.html", "text": "Силен дъжд вали на АМ „Струма“ в района на отбивката за Радомир, съобщи читател на  Агенция „Фокус“ .", "date": "2018.07.07", "title": "Перник: Силен дъжд вали на АМ „Струма“ в района на отбивката за Радомир"}
{"url": "http://www.focus-news.net/news/2018/07/07/2542872/varna-dvizhenieto-po-chast-ot-patya-varna-dobrich-se-osashtestvyava-s-povisheno-vnimanie-poradi-chastichni-remontni-deynosti-na-asfaltovata-nastilka.html", "text": "Сравнително спокойно е движението по главния път Варна – Добрич, предаде репортер на  Радио „Фокус“ – Варна . В участъка от км 25+830 до км 43+515 трафикът се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. На територията на област Добрич се работи по път II-71 Силистра – Добрич от км 36+760 до км 38+000 в района на с. Коларци, като движението се осъществява с повишено внимание поради пропадане на част от пътното тяло. Частични ремонтни дейности се осъществяват и по път II-71 от км 80+500 до км 101+000, като трафикът в участъка се регулира с пътни знаци, както и по Околовръстен път на Добрич от км 7+824 до км 16+539. \r\nМарияна ВАЛЕНТИНОВА", "date": "2018.07.07", "title": "Варна: Движението по част от пътя Варна – Добрич се осъществява с повишено внимание поради частични ремонтни дейности на асфалтовата настилка"}
{"url": "http://www.focus-news.net/news/2018/07/07/2542868/sofiya-zadrastvane-se-e-obrazuvalo-ot-18-km-na-am-trakiya-v-posoka-plovdiv-zaradi-katastrofa.html", "text": "Задръстване от около километър се е образувало от 18 км на АМ „Тракия“ в посока Пловдив заради катастрофа, предаде репортер на  Агенция „Фокус“ . Лек автомобил се е ударил в мантинелата, като при удара се е завъртял срещу движението. Нанесени са само материални щети. От автомобила са излезли трима души. На място има пътна помощ, няма екип на полицията. \r\nВ частта на магистрала \"Тракия\" в област София вали проливен дъжд, пътната настилка е хлъзгава. Движението е натоварено, като по магистралата се движат и много гастербайтери от Турция.  \r\n\"Фокус\" призовава водачите да шофират със скорост, съобразена с метеорологичните условия.", "date": "2018.07.07", "title": "София: Задръстване се е образувало от 18 км на АМ „Тракия“ в посока Пловдив заради катастрофа"}
{"url": "http://www.focus-news.net/news/2018/07/07/2542873/sport-v-madrid-iskat-priyatelska-razdyala-s-kristiano-ronaldo.html", "text": "Информациите от Мадрид за преминаването на Роналдо в Юве продължат да са противоречиви. Вече почти никой не вярва, че Кристиано ще направи обратен завой, за да остане. Самият играч все още не е подал официална молба за трансфер, но Белия балет е готов да разглежда оферти над 100 милиона евро, ако Кристиано наистина е решил да си тръгне. Последното желание на Реал е двете страни да се разделят приятелски, за да не се повторят жестоките скандали около напускането на легендата Икер Касияс преди няколко години. \"Марка\" твърди, че Роналдо е обиден заради свалената клауза на 100 милиона евро: \"След като ме оценяват на толкова, значи не ме искат\", казал футболистът. Лотар Матеус пък заяви, че не гледа с добро око на този трансфер: \"Стилът на Роналдо не е за Италия. Той играе в най-добрия клуб в света. Не виждам смисъл да си ходи. Нивото в Серия Асе подобрява, но още е далеч от Примера и Висшата лига\". \r\nКакто е известно, бившият шеф на Ювентус Лучано Моджи също направи страхотно разкритие: \"След като говорих с много важни хора, мога да кажа, че Роналдо вече е подписал с Ювентус и дори е минал тайно медицинските прегледи\".", "date": "2018.07.07", "title": "Спорт: В Мадрид искат приятелска раздяла с Кристиано Роналдо"}
{"url": "http://www.focus-news.net/news/2018/07/07/2542866/sputnik-redzhep-tayip-erdogan-obeshta-nov-etap-na-razvitie-za-turtsiya-sled-inauguratsiyata-mu.html", "text": "Президентът на Турция Реджеп Тайип Ердоган обеща в събота, че неговата инаугурация ще отвори нов етап на развитие за страната му, предава  Sputnik . \r\n„В понеделник, 9 юли, церемонията за инаугурацията на турския президент ще се проведе, след което държавата ще навлезе в нов етап на развитие. Ние ще издигнем страната си значително нагоре, разрешавайки структурните проблеми на нашата икономика и ще започнем от външния дефицит, инфлацията и високите лихви“, заяви Ердоган в изявление пред парламентарната група на управляващата Партия на справедливостта и развитието (ПСР).  Йонислав Дочев", "date": "2018.07.07", "title": "Sputnik: Реджеп Тайип Ердоган обеща „нов етап“ на развитие за Турция след инаугурацията му"}
{"url": "http://www.focus-news.net/news/2018/07/07/2542870/sofiya-proliven-dazhd-vali-na-am-trakiya-v-rayona-na-tunel-trayanovi-vrata-obrazuvala-se-e-magla.html", "text": "Проливен дъжд вали на АМ „Тракия“ в района на тунел „Траянови врата“, образувала се е мъгла, предаде репортер на  Агенция „Фокус“ . По автомагистралата са се образували локви, което е предпоставка за аквапланинг.", "date": "2018.07.07", "title": "София: Проливен дъжд вали на АМ „Тракия“ в района на тунел „Траянови врата“, образувала се е мъгла"}
{"url": "http://www.focus-news.net/news/2018/07/07/2542877/am-trakiya-dazhd-vali-na-avtomagistralata-v-otsechkata-sofiya-pazardzhik.html", "text": "Дъжд вали на автомагистрала \"Тракия\" в отсечката София-Пазарджик, предаде репортер на  Агенция „Фокус“ .  Най-проливен е дъждът в района на Вакарел и Ихтиман. На много места пътят е хлъзгав и има условия за аквапланинг. Движението в посока Пловдив е интензивно. По магистралата пътуват много гастербайтери, които се движат в колони.", "date": "2018.07.07", "title": "АМ „Тракия“: Дъжд вали на автомагистралата в отсечката София-Пазарджик"}
{"url": "http://www.focus-news.net/news/2018/07/07/2542875/afp-severna-koreya-zayavi-che-povedenieto-na-sasht-v-razgovorite-na-visoko-nivo-e-izklyuchitelno-zhalko.html", "text": "Северна Корея разкритикува поведението на САЩ, наричайки го „изключително жалко“, предава  AFP , позовавайки се на информация на южнокорейската информационна агенция „Yonhap“. \r\n„Поведението на САЩ и позициите им по време на разговорите на високо ниво в петък и събота беше изключително жалко“, заявиха от министерството на външните работи на Северна Корея в изявление, цитирани от „Yonhap“. \r\nИнформацията идва само няколко часа след проведените разговори между държавния секретар на САЩ Майк Помпео и севернокорейската страна в Пхенян.  Йонислав Дочев", "date": "2018.07.07", "title": "AFP: Северна Корея заяви, че поведението на САЩ в разговорите на високо ниво е „изключително жалко“"}
{"url": "http://www.focus-news.net/news/2018/07/07/2542876/razgrad-trima-dushi-sa-postradali-pri-katastrofa-na-patya-l-2-ruse-razgrad-shumen-na-krastovishteto-za-grad-kubrat.html", "text": "Трима души са пострадали при катастрофа между камион и лек автомобил на пътя l-2 Русе-Разград-Шумен на кръстовището за град Кубрат. Това съобщиха за  Агенция „Фокус“  от ОДМВР-Разград. В леката кола са се возили общо 4-ма души. По първоначална информация пострадалите не са с тежки травми. Откарани са за преглед в болнично заведение. Движението в участъка към момента се регулира и се осъществява безпроблемно.  \r\nЦветелин ДИМИТРОВ", "date": "2018.07.07", "title": "Разград: Трима души са пострадали при катастрофа на пътя l-2 Русе-Разград-Шумен на кръстовището за град Кубрат"}
{"url": "http://www.focus-news.net/news/2018/07/07/2542869/smolyan-silen-dazhd-pridruzhen-s-gramotevitsi-vali-v-grada.html", "text": "Силен дъжд, придружен с гръмотевици, вали в Смолян, предаде репортер на  Радио „Фокус“ – Смолян . Пътните настилки по улиците в града са мокри и хлъзгави. По стръмните участъци се стичат водни потоци, а на други места са се образували локви. Движението на автомобили в съботния следобед е малко по-интензивно по централните улици, както и по входно-изходните артерии на града. \r\nНели ГЕРГЬОВСКА", "date": "2018.07.07", "title": "Смолян: Силен дъжд, придружен с гръмотевици, вали в града"}
{"url": "http://www.focus-news.net/news/2018/07/07/2542874/rumen-hristov-e-noviyat-predsedatel-na-sds.html", "text": "На най-висшия си форум СДС избра Румен Христов за председател на партията, предаде репортер на  Агенция „Фокус“ . Гласувалите делегати са 719. Действителните бюлетини са 691, а недействителните 28. За Румен Христов са гласували 369 делегати, а за Антон Койчев 322.  \r\nГласуването за нов лидер на СДС беше тайно и продължи над 2 часа. Преброяването на гласовете на делегатите от изборните комисии също продължи над 2 часа. Резултатите за зам.-председатели на партията ще бъдат обявени по-късно на сайта на СДС.  Кой е Румен Христов? \r\nРумен Христов е роден на 27 декември 1955 г. в Борово, обл. Русе. Магистър и доктор по икономика. В периода от 1985г. – 1989 г. е редовен аспирант в Икономически институт, а от  1990г. до 1991 г. е научен сътрудник. Извънреден професор на Югозападния университет в Благоевград; Лектор в Пловдивския аграрен университет по дисциплината \"Агромаркетинг\". Владее писмено и говоримо английски и руски език. Член  на Съюза на демократичните сили от 1990г. От 1990 г. до 1992 г. е член на НКС на СДС. член на СДС - Русе от февруари 2008г. На 29 ноември 2009 г. на вътрешнопартийните избори е избран за заместник - председател на СДС от Северен Централен регион. На 21-та Национална конференция през 2013г. е избран от делегатите за зам. - председател на синята партия. На 13 май 2017 г. е преизбран на поста по врем на 22-та Национална конференция на СДС. Кандидат за президент, издигнат от Съюз на десните сили за президентски избори 2011 г. Женен с една дъщеря. „Фокус“ припомня:  На 12 май стана ясно, че Божидар Лукарски няма да се кандидатира за нов мандат като лидер на СДС. Форумът на партията реши на 7 юли да се състои заседание, на което да бъде избран нов председател. Божидар Лукарски смята, че синята партия трябва да има консервативно-патриотичен профил и е водил разговори за коалиция с НФСБ на Валери Симеонов. Това негово виждане предизвика критики в партията. На заседанието на 17 април се стигна и до физическа саморазправа между двата лагера в СДС. \r\nБожидар Лукарски бе избран за лидер на 6 юли 2013 г. Така той е бил председател на СДС над 5 години. Лукарски ще остане в историята като вторият най-дългогодишен председател на СДС след Иван Костов. \r\nБиляна ИВАНОВА", "date": "2018.07.07", "title": "Румен Христов е новият председател на СДС"}
{"url": "http://www.focus-news.net/news/2018/07/07/2542878/zam-ombudsmanat-dots-diana-kovacheva-v-pernik-institutsiyata-na-ombudsmana-stoi-zad-vseki-chovek-s-uvrezhdaniya.html", "text": "Заместник-омбудсманът доц. Диана Ковачева поздрави участниците в XII Републикански многожанров фестивал на хората с увреждания, който традиционно се организира от Съюза на инвалидите в България и Община Перник. Това съобщиха от пресцентъра на  Омбудсмана на Република България . всяка изминала година фестивалът придобива все по-голяма популярност. В дванадесетото му издание се включиха близо 1 800 участници, не само от всички краища на България, но и от съседни страни - Сърбия, Македония и Румъния. “Изключително впечатлена съм от тази инициатива и я приветствам, защото тя хвърля светлина върху хората с увреждания, които наистина са изключителни и смели, заради силата, която имат да се преборят с трудностите, които животът им е поднесъл. Няма граници за таланта, той сам намира пътя си и те извежда напред”, каза Ковачева и подчерта, че ролята на институциите е да подкрепя всеки човек и да му дава възможност да се развива. \r\nТя припомни, че институцията на омбудсмана и майките на деца с увреждания написаха и внесоха в Народното събрание проект на закон за личната помощ, който по думите й е “ключът към упражняването на всички права на хората с увреждания”. \r\n“Това, което не можем да приемем обаче е, че едни хора с увреждания се противопоставят на други хора с увреждания”, заяви доц. Ковачева. \r\nТя обяви, че след поредица от срещи с организации на хората с увреждания, омбудсманът се е ангажирал да подкрепи и застане и зад трите закона - Закона за личната помощ, Закона за хората с уреждания и Закона за социалните услуги, като се очаква и становището на национално представените организации на хората с увреждания.", "date": "2018.07.07", "title": "Зам.-омбудсманът доц. Диана Ковачева в Перник: Институцията на омбудсмана стои зад всеки човек с увреждания"}
{"url": "http://www.focus-news.net/news/2018/07/07/2542880/d-r-damyan-iliev-babh-uvelichavat-se-ognishtata-na-afrikanska-chuma-po-svinete-v-rumaniya-predprieli-sme-merki-i-kontrolat-po-granitsata-e-mnogo-seriozen.html", "text": "Увеличават се огнищата на африканска чума по свинете в Румъния, предприели сме мерки и контролът по границата е много сериозен. Това каза изпълнителният директор на Българска агенция по безопасност на храните (БАБХ) д-р Дамян Илиев в интервю за  Агенция „Фокус“ .  Във връзка с информацията, която публикуват румънски медии, че има увеличаване на огнищата на африканска чума по свинете, д-р Илиев коментира: „Това е истина. Огнищата са в Северна Добруджа. Започва от Тулча, на около 100 км „заден двор“. Под „заден двор“ разбираме животни, които хората гледат за себе си. Това не са индустриални ферми. Те са доста вече, може би приближават 200. Вече има и заболяване и в индустриална зона с 43 000 прасета“.  Д-р Илиев уточни, че е засечено заболяване и в кланица, което говори за много сериозно разпространение и възможността за контрол вече е много трудна. „Така че във връзка с всичко това, което сте прочели и чули, ние вземаме надявам се ефикасни мерки. Контролът по границата, особено за храни, които имат в тях свинско месо, е много сериозен. Опитваме се да не допуснем да влезе такава храна в страната, защото основната бързина, с която се предава това заболяване, е чрез храна. Проверява се багажът на пътниците за всички храни, в които има свинско месо. Те се изземват, а след това се унищожават. Притеснението ни идва и от туризма и от хората, които идват на къмпинг и от туристи, които идват с автобуси – всички те могат с опаковки и остатъци от храни да пренесат заболяването в България много скоро“, допълни д-р Дамян Илиев. \r\nЛюба АЛЕКСИЕВА", "date": "2018.07.07", "title": "Д-р Дамян Илиев, БАБХ: Увеличават се огнищата на африканска чума по свинете в Румъния, предприели сме мерки и контролът по границата е много сериозен"}
{"url": "http://www.focus-news.net/news/2018/07/07/2542879/rumen-hristov-sds-shte-rabotya-za-konsolidatsiyata-na-partiyata-nyama-da-ima-lov-na-veshtitsi.html", "text": "Заявявам категорично, че нагласата ми е да работя за консолидацията на партията, няма да има „лов на вещици“. Това каза Румен Христов пред делегатите на 23-тата конференция на СДС, след като беше избран за председател на партията, предаде репортер на  Агенция „Фокус“ . „Благодаря за доверието. Давам си ясна сметка в какъв момент поемам СДС. Никак няма да ми е лесно, но вярвам във вас и съм уверен, че ще постигнем това, за което мечтаем - възраждането на СДС“, се обърна той към делегатите. „Считам всеки СДС-ар за важен, всеки ще има възможност да работи в СДС, както досега“, посочи Румен Христов. „През последните 6 месеца се получи разделение на партията. Надявам се да е за хубаво“, каза още той. \r\nБиляна ИВАНОВА", "date": "2018.07.07", "title": "Румен Христов, СДС: Ще работя за консолидацията на партията, няма да има „лов на вещици“"}
{"url": "http://www.focus-news.net/news/2018/07/07/2542885/d-r-damyan-iliev-babh-ne-targuvame-s-tazi-chast-na-rumaniya-v-koyato-e-registrirana-afrikanskata-chuma-po-svinete.html", "text": "Не търгуваме с тази част на Румъния, в която е регистрирана африканската чума по свинете. Това каза изпълнителният директор на БАБХ д-р Дамян Илиев в интервю за  Агенция „Фокус“  по повод информацията за увеличаване на огнищата на африканска чума по свинете в Румъния.  „Общата търговия с Румъния не е засегната в момента, защото всички меса, които влизат от там са със съответните документи и гаранция от румънската страна. Ние на практика не търгуваме с тази част, в която е регистрирана чумата. За сега чумата е регистрирана само в частта от делтата на Дунава надолу. Последното огнище е на 100-тина км. около Констанца“, допълни той. По думите му контролът на границата е следният: проверява се багажът на пътниците за всички храни, в които има свинско месо и те се изземват. \"Притеснението ни идва и от туризма и от хората, които идват на къмпинг и от туристи, които идват с автобуси – всички те могат с опаковки и остатъци от храни да пренесат заболяването“, каза още Илиев. \r\nЛюба АЛЕКСИЕВА", "date": "2018.07.07", "title": "Д-р Дамян Илиев, БАБХ: Не търгуваме с тази част на Румъния, в която е регистрирана африканската чума по свинете"}
{"url": "http://www.focus-news.net/news/2018/07/07/2542887/kristiyan-kovachev-balgarinat-vinagi-e-gotov-da-pomogne-blagotvoritelniyat-kontsert-zaedno-po-patya-na-mechtite-v-blagoevgrad-e-porednoto-dokazatelstvo.html", "text": "Българинът винаги е готов да помогне, благотворителният концерт „Заедно по пътя на мечтите“ е поредното доказателство. Това каза за  Радио „Фокус“ – Пирин  докторант Кристиян Ковачев, по повод събитието в помощ на 12-годишната Криси от село Бараково, което ще се проведе от 17.30 часа в зала „Пейо Яворов“. „Концертът показва, че хората са готови да помагат, че обществото иска да помогне на това дете, което е болно. Мисля, че въпреки негативните новини, които ни заливат всеки ден и според които обществото не е готово да помага, то такива каузи показват точно обратното“, каза още докторант Ковачев. \r\nТой отбеляза, че изпълнителите, които ще излязат на сцената в Благоевград веднага са откликнали позитивно на поканата на организаторите и са прегърнали каузата като своя. „В помощ на Криси днес ще пеят Гуна Иванова, Иван Гоцев, Стойка Германова, Николай Кирчев и Никола Тодоров. На сцената ще се качат и Фолклорна формация „Леб и вино“- Сандански, както и Детска фолклорна група към читалище „Изгрев“ - село Баничан. Освен това в зала „Пейо Яворов“ ще излязат Фолклорна група „Фантазия“- Симитли, Фолклорните групи на селата Брежани и Крупник“, добави Ковачев. Той допълни, че входът за концерта е символичен – 3 лева. Освен чрез парите за билетите, желаещите да помогнат на Криси могат да направят това и чрез кутии за дарения, поставени на различни места в града. „Освен това има създадена страница в една от социалните мрежи. Има и дарителска сметка. Подробна информация за начините, по които всеки може да помогне, може да бъде получена от Православния информационен център“, заяви докторант Ковачев. \r\nЛивия НИНОВА", "date": "2018.07.07", "title": "Кристиян Ковачев: Българинът винаги е готов да помогне, благотворителният концерт „Заедно по пътя на мечтите“ в Благоевград е поредното доказателство"}
{"url": "http://www.focus-news.net/news/2018/07/07/2542881/zoran-zaev-na-sreshtata-161-tova-znachimo-sabirane-potvardi-golemite-vazmozhnosti-za-investitsii.html", "text": "В рамките на седмата среща на върха на правителствените ръководители на държавите от процеса за сътрудничество на Китай със страните от Централна и Източна Европа („16+1“) проведена в София, Република България, министър-председателят на Македония Зоран Заев направи изявление, което скопската телевизия  „Канал 5“  публикува: „Днес сме в София, Република България, заедно с вицепремиера по икономическите въпроси Кочо Ангушев, министъра на транспорта и съобщенията Горан Сугарески и държавния секретар в министерството на външните работи Виктор Димовски, където участваме на еднодневната седма среща на върха на правителствените ръководители на държавите от Източна и Централна Европа с Народна република Китай от процеса 16+1. \r\nТова значимо събиране на държавите от Централна и Източна Европа и Китай потвърди големите възможности за инвестиции, достъпни чрез евтините кредитни лихви за целия регион предоставени от китайски банки чрез процесите от Пътя на коприната и 16+1. \r\nЩе използваме тази значима възможност заедно с министрите да представим няколко капиталови проекта, които са част от пътната и железопътната инфраструктура, върху които можем да установим сътрудничество, но ще използваме и този повод, за да засилим възможностите за насърчаване на културното сътрудничество между Република Македония, Китай и държавите от Централна и Източна Европа. \r\nРадвам се, че най-накрая китайските компании са готови да участват в обществени поръчки, а не чрез преговори на четири очи. \r\nНа пленарната сесия информирах премиерите, че през март открихме Центъра за координация на културното сътрудничество между държавите от Източна и Централна Европа с Китай. Този център представлява отлична възможност за насърчаване и засилване на сътрудничеството, за укрепване и задълбочаване на отношенията между страните в областта на културата, която играе централна роля в напредъка на взаимното разбиране и продуктивния диалог. \r\nРепублика Македония през септември ще бъде домакин на петия Симпозиум за мозъчни тръстове на държавите от Западна и Източна Европа и Китай, а през следващата 2019 година в наш такъв тръст ще бъде четвъртата Среща на министри за културно сътрудничество, който произлиза от нашия ангажимент в процеса 16+1. \r\nС Народна Република Китай през тази година навършваме 25 години от установяването на дипломатически отношения и в този дух използвах повода да изразя нашата безрезервна благодарност за подкрепата, която получаваме от Китай и подчертах твърдия ни ангажимент за продължаване на плодотворното сътрудничество. \r\nУбеден съм, че от тази среща на върха ще произлязат много нови инициативи и идеи, които ще укрепят и усъвършенстват взаимното сътрудничество, както и връзката и комуникацията между гражданите от нашите страни“ , заяви Зоран Заев в София.  Йонислав Дочев", "date": "2018.07.07", "title": "Зоран Заев на срещата „16+1“: Това значимо събиране потвърди големите възможности за инвестиции"}
{"url": "http://www.focus-news.net/news/2018/07/07/2542882/prof-aleksandar-marinov-cherniyat-piar-se-prevarna-v-harakterna-cherta-na-balgarskata-politika-a-toy-mnogo-chesto-se-obrashta-v-cheren-piarov-bumerang.html", "text": "Черният пиар се превърна в характерна черта на българската политика, а той много често се обръща в черен пиаров бумеранг. Това каза в седмичното обзорно предаване „Метроном“ на  Радио „Фокус“  политологът проф. Александър Маринов. „Вече не се прави политика, има само черен пиар. Има нападки, епитети, инсинуации и словесни удари, които не са насочени към същността на политиката, а към някакво въображаемо преимущество чрез омаскаряване на другия. В резултат на това нито една партия не печели, дори напротив, всички губят в различна степен и по различни причини. Колкото и критично да оценяваме масовия българин, има неща, които са толкова глупаво направени, че да се чуди човек това е черен пиар ли, е или черен авто пиар. Давам ви пример - какъв беше отговорът на външния министър Екатерина Захариева на президента Румен Радев. Тя каза нещо абсолютно вярно по повод на приоритетите на Председателството, а именно, че „ако имаш 100 приоритета, значи нямаш нито един“. Стана ми смешно, защото очевидно Захариева не е чела програмата на собствения си кабинет, защото в нея приоритетите са 127“, каза проф. Маринов и допълни, че видни фигури и лидери на политически партии имат лошия навик да се бъркат в проблемите на другите политически формации. Според него те трябва да калкулират процесите в опонентите си, но не и да говорят за тях.", "date": "2018.07.07", "title": "Проф. Александър Маринов: Черният пиар се превърна в характерна черта на българската политика, а той много често се обръща в черен пиаров бумеранг"}
{"url": "http://www.focus-news.net/news/2018/07/07/2542883/api-vazstanoveno-e-dvizhenieto-po-pat-i-2-ruse-razgrad-shumen-na-krastovishteto-za-gr-kubrat.html", "text": "Възстановено е движението по път I-2 Русе-Разград-Шумен на кръстовището за гр. Кубрат. Това съобщиха от пресцентъра на  Агенция \"Пътна инфраструктура\" . \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.07.07", "title": "АПИ: Възстановено е движението по път I-2 Русе-Разград-Шумен на кръстовището за гр. Кубрат"}
{"url": "http://www.focus-news.net/news/2018/07/07/2542886/reuters-severna-koreya-zayavi-che-reshenieto-za-denuklearizatsiya-mozhe-da-se-promeni-sled-razgovorite-sas-sasht.html", "text": "От Северна Корея заявиха в събота, че „твърдото“ им решение за отказване на ядрените програми може да се промени, след като САЩ настояха за едностранна денуклеаризация по време на двудневното посещение на държавния секретар Майк Помпео в Пхенян, предава  Reuters , позовавайки се на информация на Китайската държавна информационна агенция (KCNA). \r\nОт държавната агенция съобщиха, че резултатът от разговорите с американската делегация, предвождана от Майк Помпео, са „изключително тревожни“, обвинявайки ги за настояването за пълна, доказуема и необратима денуклеаризация. \r\n„Най-бързият начин“ за постигането на свободен от ядрени оръжия Корейски полуостров е бил чрез поетапен подход, при който и двете страни предприемат стъпки по едно и също време, поясниха от KCNA, цитирайки неназован говорител на външното министерство на Северна Корея.  Йонислав Дочев", "date": "2018.07.07", "title": "Reuters: Северна Корея заяви, че решението за денуклеаризация може да се промени, след разговорите със САЩ"}
{"url": "http://www.focus-news.net/news/2018/07/07/2542884/rumen-hristov-sds-moga-da-rabotya-s-bozhidar-lukarski-i-s-vseki-chlen-na-partiyata.html", "text": "Мога да работя с Божидар Лукарски и досега съм работил с него. Подкрепил съм го първия път. Бих работил с всеки СДС-ар. Това каза Румен Христов пред журналисти, след като беше избран за председател на партията, предаде репортер на  Агенция „Фокус“ . „Много се надявам да успея да обединя партията. Желанието ми е за консолидация. Няма да има разделение, защото през последните години много оредяха редиците на СДС“, обяви той. „Имаме нужда от съвместни действия. Ще работя с всички членове на СДС, без значение дали са гласували за мен или не“, заяви Христов. „Надявам се Божидар Лукарски да остане в редиците на СДС, защото е грозно бивши председатели да напускат партията“, коментира той. „Не става дума само за личността на Божидар Лукарски, през последната година нещата в партията не се случваха. Не работехме така, както трябва. Не бяхме достатъчно активни, не реагирахме на важни за обществото теми. Това породи недоволството“, обясни Румен Христов. „Опция е самостоятелно явяване на СДС на избори. Опция е и явяване в рамките на десницата, както и друга коалиция, консервативно-патриотична“, уточни той и допълни, че предстои конференция, на която да се изясни още веднъж идейното позициониране на партията. „СДС винаги е била демократична партия. Не бива да бъде превръщана в еднолична и няма да допусна това“, заяви новият лидер на СДС. \r\nБиляна ИВАНОВА", "date": "2018.07.07", "title": "Румен Христов, СДС: Мога да работя с Божидар Лукарски и с всеки член на партията"}
{"url": "http://www.focus-news.net/news/2018/07/07/2542892/sport-angliya-povede-na-shvetsiya-s-10.html", "text": "На стадион „Космос Арена“ в Самара Англия поведе на Швеция с 1:0 в мач от четвъртфиналите на Мондиала в Русия. Голмайстор за англичаните стана Хари Макгуайър в 30-ата минута. \r\nТова е 25-ият двубой между тези два отбора до момента. Англичаните имат 8 победи, а шведите – 7, равенствата са 9. Имат два мача помежду си на световни първенства, като и двата завършват наравно - 1:1 през 2002 година и 2:2 през 2006-а.", "date": "2018.07.07", "title": "Спорт: Англия поведе на Швеция с 1:0"}
{"url": "http://www.focus-news.net/news/2018/07/07/2542888/d-r-emil-kabaivanov-sds-podkrepih-rumen-hristov-za-lider-zashtoto-vazhnite-politicheski-resheniya-tryabva-da-se-vzemat-sled-dialog-v-partiyata.html", "text": "Подкрепих Румен Христов, защото важните политически решения трябва да се вземат след разговор и политически диалог вътре в партията. Това каза за  Агенция „Фокус“  кандидатът за зам.-председател на СДС д-р Емил Кабаиванов след избора на Румен Христов за лидер на партията. „Подкрепих го и защото съм сигурен, че той ще направи всичко възможно за консолидация. Един лидер има за задача да даде визията за партията, да я представи, а Националния съвет- да вземе политическото решение“, посочи той и допълни, че задача на лидера е да гарантира единството на партията и политическия дебат, както и да поддържа жива и постоянна връзката с организациите. „За мен изборът на председател на СДС беше очакван. Румен Христов заложи на това, че важните политически решения в партията- с кого да бъдем заедно, на кои избори как да се явяваме, къде СДС се намира в политическия живот на България ще се вземат след няколко месечен, сериозен и откровен вътрешен дебат в партията“, коментира Емил Кабаиванов. „Последната една година в партията не се водеше дебат в партията по тези важни въпроси и затова поискахме смяна на председателя“, каза още той. \r\nБиляна ИВАНОВА", "date": "2018.07.07", "title": "Д-р Емил Кабаиванов, СДС: Подкрепих Румен Христов за лидер, защото важните политически решения трябва да се вземат след диалог в партията"}
{"url": "http://www.focus-news.net/news/2018/07/07/2542895/blagoevgrad-intenziven-e-trafikat-po-osnovnite-patni-napravleniya-v-oblast.html", "text": "Интензивен е трафикът по основните пътни направления в област Благоевград – автомагистрала „Струма“, главен път Е-79 и второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки на много места са мокри и хлъзгави, затова е препоръчително да шофирайте внимателно. В региона не се извършват ремонтни дейности по републиканската пътна мрежа, заради които да се налага въвеждане на ограничения за движението. През деня няма регистрирани тежки пътни инциденти. Повишена е опасността от падащи камъни в Кресненското дефиле и в района на проход Предела. \r\nНормално се осъществява движението в областния център. Няма образували се задръствания. Всички светофарни уредби в града са изправни. Градският транспорт се движи по разписание. \r\nЛивия НИНОВА", "date": "2018.07.07", "title": "Благоевград. Интензивен е трафикът по основните пътни направления в област"}
{"url": "http://www.focus-news.net/news/2018/07/07/2542896/sport-angliya-vodi-s-10-sreshtu-shvetsiya-na-poluvremeto-v-samara.html", "text": "На стадион „Космос Арена“ в Самара Англия води на Швеция с 1:0 на полувремето в мач от четвъртфиналите на Мондиала в Русия. Голмайстор за англичаните стана Хари Макгуайър в 30-ата минута. \r\nТова е 25-ият двубой между тези два отбора до момента. Англичаните имат 8 победи, а шведите – 7, равенствата са 9. Имат два мача помежду си на световни първенства, като и двата завършват наравно - 1:1 през 2002 година и 2:2 през 2006-а.", "date": "2018.07.07", "title": "Спорт: Англия води с 1:0 срещу Швеция на полувремето в Самара"}
{"url": "http://www.focus-news.net/news/2018/07/07/2542893/plovdiv-politseyski-patruli-sa-razpolozheni-na-vhodno-izhodnite-arterii-na-grada-ot-sutrinta-izvarshitelite-na-vzrivyavaneto-na-bankomata-v-rayon-trakiya.html", "text": "Полицейски патрули са разположени на всички входно-изходните артерии на Пловдив от сутринта, предаде репортер на  Радио „Фокус”-Пловдив . Патрули има и в централната градска част, след Тунела, в посока Сточна гара, както и след бензиностанцията на ул. „Найчо Цанов”. Предполага се, че полицията издирва извършителите на взривяването на банкомата в район „Тракия”. Все още няма информация каква е откраднатата сума от банкомата. През целия ден на местопрестъплението се извършват огледи, а районът е отцепен. Парчета от взривеното устройства имаше в близост до сградата на клона на банката. Тя се намира до Пазара в район „Тракия”. Банкоматъте бил поставен в сграда с контролиран достъп. Извършителите на престъплението са влезли вътре, за да поставят взрива. \r\nЦветана ТОНЧЕВА", "date": "2018.07.07", "title": "Пловдив: Полицейски патрули са разположени на входно-изходните артерии на града от сутринта, извършителите на взривяването на банкомата в район „Тракия”"}
{"url": "http://www.focus-news.net/news/2018/07/07/2542891/d-r-emil-kabaivanov-sds-prez-esenta-shte-vzemem-nay-vazhnite-politicheski-resheniya-za-partiyata-i-za-yavyavaneto-ni-na-mestni-i-evropeyski-izbori.html", "text": "През есента на конференция ще вземем най-важните политически решения за СДС, за дясното, за явяването на европейски и местни избори и подготовката за парламентарни. Това каза за  Агенция „Фокус“  кандидатът за зам.-председател на СДС д-р Емил Кабаиванов след избора на Румен Христов за лидер на партията.  „Готови ли сме за европейски и местни избори, ще сме готови и за парламентарни“, коментира той. „Общественополитическата ситуация в България и Европа и коалиционното управление- на тези въпроси ще даде своите отговори СДС, ще ги разберат всички хора, които се определят за десни“, обясни Емил Кабаиванов. В отговор на въпрос кога да очакваме резултати от преброяването на гласовете на делегатите за зам.-председатели на СДС той посочи: „Може би след около час и половина. Екипността е много важна за нелидерска партия, каквато е СДС от самото си създаване“. \r\nБиляна ИВАНОВА", "date": "2018.07.07", "title": "Д-р Емил Кабаиванов, СДС: През есента ще вземем най-важните политически решения за партията и за явяването ни на местни и европейски избори"}
{"url": "http://www.focus-news.net/news/2018/07/07/2542898/pazardzhik-natovaren-e-trafikat-v-tsentralnata-chast-po-vhodovete-i-izhodite-na-grada-patnite-nastilki-sa-mokri-sled-prolivniya-dazhd.html", "text": "Натоварен е трафикът в централната част на Пазарджик и по входовете и изходите на града, пътните настилки по улиците са мокри след проливния дъжд, който валя над града, предаде репортер на  Радио „Фокус” – Пазарджик . Най-интензивно е движението в района на градския пазар и по булевардите „България” и „Христо Ботев”, както и по улиците „Пловдивска”, „Цар Иван Шишман” и „Княгиня Мария Луиза”. Засилен е трафикът и по улиците около пешеходната зона. Струпване на автомобили има и в района на моста на река Марица, а също и по околовръстния път на града в посока Пловдив. \r\nРадослава МУРДЖЕВА", "date": "2018.07.07", "title": "Пазарджик: Натоварен е трафикът в централната част, по входовете и изходите на града, пътните настилки са мокри след проливния дъжд"}
{"url": "http://www.focus-news.net/news/2018/07/07/2542901/pregled-na-mezhdunarodnite-novini-do-18-chasa-agentsiya-fokus.html", "text": "Румъния съобщи за появата на огнище на африканска чума по свинете в развъдната ферма в южната част на град Тулча. Съответната информация бе обявена от националния орган по безопасност на храните (ANSVSA). \r\nОт разпространените данни стана ясно, че всички прасета в стопанството – общо 44 582, ще бъдат унищожени. „Кланичните трупове на свинете се унищожават под официален надзор с подкрепата на Министерството на отбраната, което донесе четири мобилни инсинератора\" (инсталация, в която се изгарят отпадъци с вредни вещества – бел.р.), поясни органът.  \r\nПрез юни Румъния съобщи за избухване на африканска чума по свинете в същия окръг. \r\nАфриканската чума по свинете е силно заразно заболяване, което засяга прасете и диви свине. През последните години тя се разпространи в редица държави  в Източна Европа през последните години. Унгария, Русия, Полша, Украйна и Румъния са сред най-засегнатите страни, пояснява агенцията. Болестта не поразява хората. \r\n***  Държавният секретар на САЩ Майк Помпео, който е на двудневно посещение в Пхенян, увери, че преговорите в севернокорейската столица за ядреното разоръжаване на полуострова са били „много продуктивни“. \r\nПреди отпътуването си за Токио, Пенс разкри нови подробности за това как Северна Корея ще изпълни ангажимента си за денуклеаризация в замяна на американските гаранции за сигурност. \r\n„Това са сложни въпроси, но постигнахме напредък по почти всички основни въпроси, по някои отбелязахме голям прогрес, по други все още има още работа\", разкри първият дипломат на Вашингтон пред репортери.  \r\nПомпео започна втория ден от преговорите в Пхенян с телефонен разговор с американския президент Доналд Тръмп, след което се срещна с бившия директор на разузнаването Ким Йонг Чол, високопоставен член на управляващата в Северна Корея партия. В предишните си посещения Помпео разговаря с лидера на Пхенян.  \r\nОт началото на годината Помпео посети Северна Корея три пъти. Това е първата му визата след историческата среща на върха между Доналд Тръмп и Ким Чен-ун в Сингапур. Първият дипломат на Вашингтон бе натоварен от президента на САЩ със задачата да контролира Северна Корея в изпълнението на поетия ангажимент за денуклеаризация на Корейския полуостров. В тази връзка Помпео се надява да натисне Северна Корея да работи за изготвянето на график за прекратяване на ядрената си програма и да уточни подробностите за това как може да се извърши проверка на изпълнението на обещанията, които Пхенян даде в Сингапур. \r\n***  Северна Корея разкритикува поведението на САЩ, наричайки го „изключително жалко“. \r\n„Поведението на САЩ и позициите им по време на разговорите на високо ниво в петък и събота беше изключително жалко“, заявиха от министерството на външните работи на Северна Корея в изявление, цитирани от „Yonhap“. \r\nИнформацията идва само няколко часа след проведените разговори между държавния секретар на САЩ Майк Помпео и севернокорейската страна в Пхенян. \r\n***  От Северна Корея заявиха в събота, че „твърдото“ им решение за отказване на ядрените програми може да се промени, след като САЩ настояха за едностранна денуклеаризация по време на двудневното посещение на държавния секретар Майк Помпео в Пхенян. \r\nОт държавната агенция на Северна Корея съобщиха, че резултатът от разговорите с американската делегация, предвождана от Майк Помпео, са „изключително тревожни“, обвинявайки ги за настояването за пълна, доказуема и необратима денуклеаризация. \r\n„Най-бързият начин“ за постигането на свободен от ядрени оръжия Корейски полуостров е бил чрез поетапен подход, при който и двете страни предприемат стъпки по едно и също време, поясниха от KCNA, цитирайки неназован говорител на външното министерство на Северна Корея. \r\n***  В рамките на седмата среща на върха на правителствените ръководители на държавите от процеса за сътрудничество на Китай със страните от Централна и Източна Европа („16+1“) проведена в София, Република България, министър-председателят на Македония Зоран Заев направи изявление: „Днес сме в София, Република България, заедно с вицепремиера по икономическите въпроси Кочо Ангушев, министъра на транспорта и съобщенията Горан Сугарески и държавния секретар в министерството на външните работи Виктор Димовски, където участваме на еднодневната седма среща на върха на правителствените ръководители на държавите от Източна и Централна Европа с Народна република Китай от процеса 16+1. \r\nТова значимо събиране на държавите от Централна и Източна Европа и Китай потвърди големите възможности за инвестиции, достъпни чрез евтините кредитни лихви за целия регион предоставени от китайски банки чрез процесите от Пътя на коприната и 16+1. \r\nЩе използваме тази значима възможност заедно с министрите да представим няколко капиталови проекта, които са част от пътната и железопътната инфраструктура, върху които можем да установим сътрудничество, но ще използваме и този повод, за да засилим възможностите за насърчаване на културното сътрудничество между Република Македония, Китай и държавите от Централна и Източна Европа. \r\nРадвам се, че най-накрая китайските компании са готови да участват в обществени поръчки, а не чрез преговори на четири очи. \r\nНа пленарната сесия информирах премиерите, че през март открихме Центъра за координация на културното сътрудничество между държавите от Източна и Централна Европа с Китай. Този център представлява отлична възможност за насърчаване и засилване на сътрудничеството, за укрепване и задълбочаване на отношенията между страните в областта на културата, която играе централна роля в напредъка на взаимното разбиране и продуктивния диалог. \r\nРепублика Македония през септември ще бъде домакин на петия Симпозиум за мозъчни тръстове на държавите от Западна и Източна Европа и Китай, а през следващата 2019 година в наш такъв тръст ще бъде четвъртата Среща на министри за културно сътрудничество, който произлиза от нашия ангажимент в процеса 16+1. \r\nС Народна Република Китай през тази година навършваме 25 години от установяването на дипломатически отношения и в този дух използвах повода да изразя нашата безрезервна благодарност за подкрепата, която получаваме от Китай и подчертах твърдия ни ангажимент за продължаване на плодотворното сътрудничество. \r\nУбеден съм, че от тази среща на върха ще произлязат много нови инициативи и идеи, които ще укрепят и усъвършенстват взаимното сътрудничество, както и връзката и комуникацията между гражданите от нашите страни“ , заяви Зоран Заев в София. \r\n***  „Казах, че ще гласувам против на референдума, но сега обстоятелствата са променени“, заяви лидерът на ВМРО-ДПМНЕ Християн Мицковски в интервю за портала „Магазин“. \r\nТой допълни, че окончателната позиция на неговата партия за обявения референдум все още не е определена. \r\n„ВМРО-ДПМНЕ има обявена позиция по отношение на самия референдум, но в същото време виждаме как обстоятелствата се променят и има много дилеми за това как ще постъпим и какво решение ще вземем. Позволете тук да се въздържим при съобщаването на нашите следващи стъпки. Обстоятелствата са променливи и много работи не са определени, например какъв ще бъде въпросът, какъв ще бъде референдумът, кога и дали ще бъде обявен… Ние имаме план, имаме мнения и когато дойде времето ще обявим как ще постъпим“, заяви Мицковски. \r\n***  Министър-председателят на Русия Дмитрий Медведев ще оглави делегацията на Москва за церемонията по встъпването в длъжност на президента на Турция Реджеп Тайип Ердоган. \r\nЕрдоган ще положи клетва в понеделник, 9 юли. Това ще бъде първата му след преминаването на страната от парламентарна към президентска система на управление. След това се очаква той да обяви новия кабинет на опозицията. Церемонията ще се проведе в следобедните часове в сградата на парламента в Анкара. По-късно ще бъде организирана и втора в президентския комплекс, с която ще бъде отпразнуван преходът към новата система на управление. \r\n***  Правителството на Гърция отложи усилията за разрешаване на спора с Албания. Според съобщение от пресслужбата на премиера Алексис Ципрас уреждането на проблемите в двустранните отношения с Тирана ще влязат в дневния ред едва след ратифицирането на договора за името на Македония. \r\nНезависимо от това, преговорите между Атина и Тирана ще продължат - по-специално между комисиите, натоварени с разграничаването на изключителните икономически зони (ИИЗ) на двете страни, които наскоро поеха инициативата да разрешат всички висящи въпроси. Усилието да се разграничат ИИЗ се провалиха в миналото поради политически разногласия в Албания. Президентът на страната Илир Мета изглежда не желае да ратифицира сделка за ИИЗ, докато премиерът Еди Рама демонстрира готовност да се разбере с гърците.  \r\nАтина се стреми към признаване и укрепване на правата на етническите гърци в Албания. Според предишните изявления на външното министерство е постигнат напредък по въпроса за гръцкото малцинство в Албания. \r\nДосега двете страни са постигнали напредък по т.нар. въпроси с нисък приоритет, като например премахването на консулските такси за албанците в Гърция и признаването на албанските шофьорски книжки. Освен това Албания вече е започнала процеса на предаване на тленните останки от гръцки войници, загинали в южната част на Албания по време на Гръцко-италианската война през 1940-1941 г. \r\n***  Броят на загиналите в резултат на проливните дъждове в Япония достигнаха до 46 души, а други 48 души все още са в неизвестност. \r\nСъобщава се за материални щети. В префектурата Хирошима придошлите води на река са отнесли железопътен мост. В Окаяма нивата на водите са стигнали до втория етаж на сградите. Местни телевизии излъчиха кадри с хора, които призовават за помощ от покривите на домовете си. \r\nПо-рано бе съобщено, че правителството е задействало 48 хил. представителите на силите за самоотбрана, полиция и пожарна за участие в спасителните операции. Министър-председателят Шиндзо Абе определи ситуацията като „крайно сериозна“. \r\n***  Земетресение с магнитуд от 5,6 по скалата на Рихтер е регистрирано в близост до най-големия японски остров – Хоншу, показва справка на официалната интернет страница на Европейския средиземноморски сеизмологичен център (EMSC). \r\nЕпицентърът на труса е бил на 110 километра югоизточно от Кавасаки, с дълбочина от 62 километра под земната кора. Земетресението е регистрирано в 20.23 часа местно време.  \r\nНяма издадено предупреждение за цунами. \r\nТрусът разлюля страната в момент на тежки наводнения, които отнеха живота на най-малко 46 души. \r\n***", "date": "2018.07.07", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/07/2542890/ministar-nikolina-angelkova-na-biznes-forum-v-ramkite-na-sreshtata-161-kitayskite-turisti-shte-narastvat-s-po-5-vsyaka-godina-do-2023-g.html", "text": "Китайските туристи ще нарастват с по 5,1% всяка година до 2023 г. Това показва колко сериозен е потенциалът на този пазар и колко трябва да сме активни в промотирането в Китай на възможностите за туризъм у нас. Това каза министърът на туризма Николина Ангелкова при откриването на дискусионен панел за възможностите за сътрудничеството в сферата туризма, съобщиха от пресцентъра на  министерството . Дискусията е част от международния бизнес форум, който се провежда в София в рамките на срещата „16+1“. Събитието е под егидата на министър-председателя Бойко Борисов и председателя на държавния съвет на Китайската народна република Ли Къцян. \r\n„Около 10 млн. посетители от Китай са пътували в Европа през 2016 г. Миналата година китайските туристи в България са над 26 хил., като се отчита нарастване от 41,2 на сто в сравнение с година по-рано“, каза министър Ангелкова. За периода януари – май 2018 г. китайските туристи в страната ни са 8234 и се наблюдава увеличение от 4,1% спрямо същия период на предходната година. \r\n„Туризмът е водещ фактор за развитието на световната икономика и сред водещите сектори, допринасящи за увеличаването на брутния вътрешен продукт. През миналата година около 500 млн. туристически посещения са реализирани в Европа, с което туризмът съставя около 10% от европейското БВП“, посочи министър Ангелкова. Тя поясни, че отрасълът създава 12% от работните места.  \r\n„У нас през миналата година постъпленията от международен туризъм достигнаха близо 6,9 млрд. лв., като се постигна увеличение от 9,3 на сто. Международните туристически посещения са близо 8,9 млн. и се отчете нарастване от 7.3%, съобщи още министърът. Повече от 27 хил. са предприятията в туризма и свързаните с него сектори. Отрасълът създава 13% от брутния вътрешен продукт на България, което го нарежда сред водещите 5 икономически сектора“, заяви министър Ангелкова.  \r\nСъздаването на специализирани туристически продукти и маркетингова кампания е част от стратегията на Министерството на туризма да привлече повече китайски туристи в България. Министърът на туризма обясни, че се работи по създаването на т. нар. „Балкански маршрут“, който е специално предназначен за популяризиране на възможностите за туризъм в региона. Той е съвместен проект между 11 страни от Балканите. Това са България, Сърбия, Румъния, Сърбия, Турция, Черна гора, Хърватия, Албания, Босна и Херцеговина, Словения и Република Македония. Николина Ангелкова припомни, че идеята за „Балканския маршрут“ беше предложена и обсъдена по време на срещата на министрите с ресор туризъм от страните от ЕС, през февруари в София.  \r\nТова не е първата инициатива на министерството специално насочена към китайския пазар. Ведомството води последователна политика в усилията си да популяризира възможностите за пътувания у нас, като през миналата година в Шанхай бе открит първия български туристически информационен център. Министър Ангелкова допълни, че в момента се работи по подготовката за откриване на център в Пекин както и в други райони като Хенан, Съчуан и Юнан.  \r\n„Министерството на туризма подготвя през ноември в София втори Международен конгрес на световните цивилизации и историческите маршрути, където една от основните теми ще бъде връзката между Китай и Европа“, информира министър Ангелкова.", "date": "2018.07.07", "title": "Министър Николина Ангелкова на бизнес форум в рамките на срещата „16+1“: Китайските туристи ще нарастват с по 5% всяка година до 2023 г."}
{"url": "http://www.focus-news.net/news/2018/07/07/2542897/prof-plamen-pavlov-mnogo-e-vazhno-da-pazim-pametta-na-izumitelni-hora-kato-hadzhi-dimitar-stefan-karadzha-i-tehnite-chetnitsi.html", "text": "Много е важно да пазим паметта на такива изумителни хора като Хаджи Димитър, Стефан Караджа и техните четници. Това каза историкът проф. Пламен Павлов за  Агенция „Фокус“  във връзка с провелата се националната научна конференция „150 години от подвига на четата на Хаджи Димитър и Стефан Караджа“. „Действието на четата на Хаджи Димитър и Стефан Караджа е един много важен водораздел в развитието на българската национална революция, който води към нашата свобода. Това е апогея на т. нар. „четническа тактика“, тоест на плановете на Г. С. Раковски и това трябва да се осъзнава като преломен момент в развитието на революцията“, каза още проф. Павлов.  \r\n„Тази конференция беше замислена като кръгла маса и предизвика добър отзвук от страна на редица историци, специалисти по българско възраждане, краеведи и хора, които са привлечени от темата за четата на Хаджи Димитър и Стефан Караджа. Домакин на срещата беше Исторически факултет към СУ „Св. Климент Охридски“. С колегата проф. Пламен Митев имахме удоволствието да ръководим работата на конференцията. Имахме възможност да обсъдим спорния въпрос за това каква е съдбата на Хаджи Димитър – дали той е загинал на вр. Бузлуджа при последната битка или е бил спасен от четници, които го отнасят в полите на Средна Гора, където умира от раните си“, допълни той.  \r\nЦветелин ДИМИТРОВ", "date": "2018.07.07", "title": "Проф. Пламен Павлов: Много е важно да пазим паметта на изумителни хора като Хаджи Димитър, Стефан Караджа и техните четници"}
{"url": "http://www.focus-news.net/news/2018/07/07/2542894/hristiyan-mitskovski-obstoyatelstvata-se-promenyat-vse-oshte-nyamame-okonchatelna-pozitsiya-po-referenduma.html", "text": "„Казах, че ще гласувам против на референдума, но сега обстоятелствата са променени“, заяви лидерът на ВМРО-ДПМНЕ Християн Мицковски в интервю за портала „Магазин“, цитиран от скопския телевизионен канал  „Сител“ . \r\nТой допълни, че окончателната позиция на неговата партия за обявения референдум все още не е определена. \r\n„ВМРО-ДПМНЕ има обявена позиция по отношение на самия референдум, но в същото време виждаме как обстоятелствата се променят и има много дилеми за това как ще постъпим и какво решение ще вземем. Позволете тук да се въздържим при съобщаването на нашите следващи стъпки. Обстоятелствата са променливи и много работи не са определени, например какъв ще бъде въпросът, какъв ще бъде референдумът, кога и дали ще бъде обявен… Ние имаме план, имаме мнения и когато дойде времето ще обявим как ще постъпим“, заяви Мицковски.  Йонислав Дочев", "date": "2018.07.07", "title": "Християн Мицковски: Обстоятелствата се променят, все още нямаме окончателна позиция по референдума"}
{"url": "http://www.focus-news.net/news/2018/07/07/2542902/plovdiv-mokri-sa-patnite-nastilki-v-oblastta.html", "text": "Мокри са пътните настилки в Пловдив и областта от дъжда, който заваля, съобщи за  Радио „Фокус”-Пловдив  дежурен служител в Областно пътно управление-Пловдив. Временни ограничения са за движението по пътя Пловдив – Асеновград. От изхода на Пловдив до Асеновград движението се извършва двупосочно в едното платно поради ремонтни дейности. Срокът на временната организация на движението там е до 15 септември 2018 г. По пътя Асеновград – Нареченски бани е ограничено движението през тунелите за МПС с височина над 4 метра. Обходният маршрут е по пътя Кричим – Девин. \r\nОт Областнот пътно управление предупреждават водачите да шофират внимателно по пътя Асеновград - Смолян, заради опасност от падащи камъни. \r\nДвижението по пътя Югово – Лъки се осъществява в една лента поради пропадане на част от пътното платно. Регулира се с пътни знаци. Срокът за ограничението е до 3 август 2018 г. \r\nЦветана ТОНЧЕВА", "date": "2018.07.07", "title": "Пловдив: Мокри са пътните настилки в областта"}
{"url": "http://www.focus-news.net/news/2018/07/07/2542900/smolyan-povishena-e-opasnostta-ot-svlichane-na-zemni-masi-i-padashti-kamani-po-vsichki-napravleniya-v-oblastta.html", "text": "Мокри, но нормално проходими са пътищата в област Смолян, съобщиха за  Радио „Фокус“ – Смолян  дежурният в Областно пътно управление – Смолян. Пътните настилки са мокри, заради валежите в цялата област. Заради свличане на земна маса, пътят Виево – Славейно е бил затворен за около час в ранния следобед, но пътят вече е разчистен и проходим. Заради преовлажняване на почвите, вследствие на валежите от последните седмици е повишена опасността от свличане на земни маси и падащи камъни по всички направления в областта и водачите трябва да шофират с повишено внимание и съобразена скорост. \r\nПропаднали банкети и пътни платна затрудняват движението по направленията, Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по пътя Сатовча – Доспат – Грохотно се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ град Смолян вали дъжд. Пътните настилки са мокри и хлъзгави. Автомобилният трафик е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.07", "title": "Смолян: Повишена е опасността от свличане на земни маси и падащи камъни по всички направления в областта"}
{"url": "http://www.focus-news.net/news/2018/07/07/2542903/kyustendil-dvizhenieto-po-patya-sled-rilskiya-manastir-se-osashtestvyava-dvuposochno-v-edna-lenta-poradi-svlichane-na-skalna-masa.html", "text": "Движението по третокласен път 107 след Рилския манастир от км 27+600 до км 27+800 се осъществява еднопосочно в една лента, поради свличане на скална маса на пътното платно. Това съобщиха за  Радио „Фокус“ – Пирин  от Областно пътно управление – Кюстендил и призоваха шофьорите да се движат с повишено внимание по третокласен път 623 Бобов дол-Жедна в участъка от км 14+800 до км 15+560, тъй като там се изгражда ново трасе и се усвояват нови площи. Ограничено е движението по третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. С нормална интензивност е трафикът по главен Е-79 и автомагистрала „Струма“ в областта. \r\nЛивия НИНОВА", "date": "2018.07.07", "title": "Кюстендил: Движението по пътя след Рилския манастир се осъществява двупосочно в една лента, поради свличане на скална маса"}
{"url": "http://www.focus-news.net/news/2018/07/07/2542904/plovdiv-proliven-dazhd-prevalya-v-grada-za-okolo-polovin-chas.html", "text": "Проливен дъжд преваля в Пловдив за около половин час, предаде репортер на  Радио „Фокус“-Пловдив . Улиците са наводнени, но дъждът бързо се оттича в шахтите. Температурата падна до 18 градуса. Облаците се разсейват. \r\nЦветана ТОНЧЕВА", "date": "2018.07.07", "title": "Пловдив: Проливен дъжд преваля в града за около половин час"}
{"url": "http://www.focus-news.net/news/2018/07/07/2542907/gd-granichna-politsiya-intenziven-e-trafikat-za-leki-avtomobili-na-vhod-na-gkpp-kalotina-i-za-tovarni-avtomobili-na-izhod-ot-gkpp-dunav-most-ruse-i-gkpp-dunav-most-vidin.html", "text": "Интензивен е трафикът за леки автомобили на вход на ГКПП „Калотина“ и за товарни автомобили на изход от ГКПП „Дунав-мост Русе“ и ГКПП „Дунав-мост Видин“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-гръцката, българо-македонската, българо-турската и граница трафикът е нормален на всички гранични контролно-пропускателни пунктове.", "date": "2018.07.07", "title": "ГД „Гранична полиция“: Интензивен е трафикът за леки автомобили на вход на ГКПП „Калотина“ и за товарни автомобили на изход от ГКПП „Дунав-мост Русе“ и ГКПП „Дунав-мост Видин“"}
{"url": "http://www.focus-news.net/news/2018/07/07/2542905/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през ГКПП „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуване на задръствания или колони от леки и товарни автомобили. Без проблеми се осъществява и преминаването и през контролно-пропусквателен пункт „Илинден“, както и на пунктовете на границата между България и Македония, които се намират в Благоевградска област. \r\nЛивия НИНОВА", "date": "2018.07.07", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2018/07/07/2542906/varna-intenziven-e-trafikat-ot-i-kam-kurortnite-kompleksi-v-rayona-na-grada.html", "text": "Интензивен е трафикът от и към курортните комплекси в района на Варна, предаде репортер на  Радио „Фокус“ – Варна . Задръствания се образуват често в района на кръговото кръстовище, тъй като идващите от плажа автомобили изчакват възможност, за да се включат в трафика.  \r\nПо-натоварено е и движението по пътя Варна – Бургас. Трафикът в участъка от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Приключиха ремонтните дейности по автомагистрала „Хемус“, трафикът се осъществява без въведени ограничения. По път Старо Оряхово – Гроздьово от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.  \r\nВ град Варна по-интензивен е трафикът на входа на града от автомагистрала „Хемус“, в района на Аспарухови мост, при Морската градина, крайезерния път и околовръстното шосе. Полицейското присъствие във Варна и региона е засилено. \r\nМарияна ВАЛЕНТИНОВА", "date": "2018.07.07", "title": "Варна: Интензивен е трафикът от и към курортните комплекси в района на града"}
{"url": "http://www.focus-news.net/news/2018/07/07/2542889/lokalno-makedoniya-sarbiya-podpisa-dogovor-s-kitay-za-izgrazhdane-na-zhelezopatnata-liniya-belgrad-budapeshta-na-stoynost-pochti-edin-miliard-evro.html", "text": "По време на срещата „16+1“ в София, Сърбия подписа три документа с Китай, един от които е Търговският договор за изграждане на третата част от скоростната железопътна линия Белград-Будапеща, от Нови Сад до Суботица, на стойност 943 милиона евро, предава македонската електронна медия  „Локално“ . \r\n„От изключително значение е че на срещата на върха най-накрая затворихме финансовата част за изграждането на целия участък в Сърбия. Започнахме с изграждането на частта Белград-Стара Пазова, Стара Пазова-Нови Сад, с дължина от 75 километра с руски и китайски компании. От днес имаме договор за останалите 108 километра от Нови Сад-Келебия и изграждането може да започне през 2019 година“, заяви премиерът на Сърбия Ана Бърнабич в София.  Йонислав Дочев", "date": "2018.07.07", "title": "„Локално“ (Македония): Сърбия подписа договор с Китай за изграждане на железопътната линия Белград-Будапеща на стойност почти един милиард евро"}
{"url": "http://www.focus-news.net/news/2018/07/07/2542908/sport-angliya-povede-na-shvetsiya-s-20.html", "text": "На стадион „Космос Арена“ в Самара Англия поведе на Швеция с 2:0 в мач от четвъртфиналите на Мондиала в Русия. Голмайстори за англичаните станаха Хари Макгуайър в 30-ата и Деле Али в 59-ата минута. \r\nТова е 25-ият двубой между тези два отбора до момента. Англичаните имат 8 победи, а шведите – 7, равенствата са 9. Имат два мача помежду си на световни първенства, като и двата завършват наравно - 1:1 през 2002 година и 2:2 през 2006-а.", "date": "2018.07.07", "title": "Спорт: Англия поведе на Швеция с 2:0"}
{"url": "http://www.focus-news.net/news/2018/07/07/2542909/predstoyashti-sabitiya-v-stranata-za-8-yuli-agentsiya-fokus.html", "text": "*** \r\nОт 11.00 часа в Борисовата градина ще се проведе Детско представление „Един необикновен рожден ден или пакости край тортата” на Жар театър.  \r\n*** \r\nОт 14.00 часа пред \"Съюз на ловците и риболовците в България\" (бул. „Витоша“ 33) ще се проведе национален протест за криминализиране на лова.  \r\n*** \r\nОт 18.00 часа на лятната сцена при НДК (до бул. „Фритьоф Нансен“) ще се състои концерт на Дамска вокална група „Наслада“ и Детска вокална група „Сладкишчета“. \r\n*** \r\nОт 19.00 часа в Борисовата градина ще се проведе Концерт на Оркестър „Прима Виста”.  \r\n*** \r\nОт 12.30 часа на хълма Шилото край к-с „Меден рудник“ ще се проведе петото издание на турнира по планинско колоездене DownHill BURGAS. \r\n*** \r\nОт 20.00 часа в Летния театър ще прозвучи Саундракът от поредицата за Агент 007 в изпълнение на симфоничния оркестър на Софийската филхармония.  \r\n*** \r\nОт 20.00 часа заместник-кметът на Община Видин инж. Цветан Асенов ще бъде гост на храмовия празник на с. Бела Рада, който ще се проведе в двора на църквата \"Св. Великомъченик Прокопий\". \r\n*** \r\nОт 18.00 часа в Исторически музей-Павликени ще бъде открита изложба с пленер Международен проект България и Република Корея. \r\n*** \r\nОт 20.00 часа на площад „Свобода“ ще започне Coca-Cola The Voice Happy Energy Tour. \r\n*** \r\nОт 13.00 часа на площад „Свобода“ ще се проведе награждаването на победителите от рали „Твърдица 2018″. \r\n*** \r\nОт 11.00 часа в кукления театър ще се състои куклен спектакъл за деца „Дядо вади ряпа“ по Ран Босилек.  \r\n*** \r\nОт 19.00 часа в парк „Пети октомври“ ще се проведе общоградска инициатива „Хора за хората“.  \r\n*** \r\nОт 21.00 часа на стадион „Берое“ оперната певица Мария Гулегина ще участва в грандиозния спектакъл на операта „Набуко“ от Джузепе Верди в третото издание на Опера на стадиона 2018 – Стара Загора.", "date": "2018.07.07", "title": "Предстоящи събития в страната за 8 юли (Агенция „Фокус“)"}
{"url": "http://www.focus-news.net/news/2018/07/07/2542910/daily-sabah-partiyata-na-spravedlivostta-i-razvitieto-nominira-premiera-binali-yaldaram-za-predsedatel-na-parlamenta.html", "text": "Настоящият министър-председател на Турция Бинали Йълдъръм, чийто пост ще бъде премахнат след установяването на новата президентска система в понеделник, беше номиниран в събота от своята Партия на справедливостта и развитието (ПСР) за поста председател на парламента, пише турският вестник  Daily Sabah . \r\nДепутатът Наджи Бостанджъ, който беше избран за председател на парламентарната група на ПСР, направи предложението. \r\nВ първите си коментари Йълдъръм заяви: „Надявам се това да бъде добър избор за нашата държава и нашата нация. Други кандидати също ще се появяват. Каквото реши нашият парламент, това ще бъде“. \r\nСпоред турския държавен протокол, председателят на парламента е вторият по значимост пост в държавата. Настоящият председател Исмаил Кахраман, който изкара два мандата, не пожела да изкара трети, заради напредналата си възраст и здравословните си проблеми. \r\nДругите партии в парламента тепърва ще обявяват своите кандидати. \r\nЗа Бинали Йълдъръм, който е дългогодишен съюзник на президента Реджеп Тайип Ердоган, се носят слухове, че може да бъде номиниран за кмет на Истанбул в местните избори, насрочени за март 2019 година.  Йонислав Дочев", "date": "2018.07.07", "title": "Daily Sabah: Партията на справедливостта и развитието номинира премиера Бинали Йълдъръм за председател на парламента"}
{"url": "http://www.focus-news.net/news/2018/07/07/2542913/veneta-todorova-nimh-varna-po-vreme-na-burya-ne-e-zhelatelno-da-se-stoi-v-moreto.html", "text": "По време на гръмотевична буря най-важно е да се потърси подслон с гръмоотвод. Това заяви за  Радио „Фокус” -Варна  Венета Тодорова, синоптик от Националния институт по метеорология и хидрология (НИМХ), филиал Варна. „Повечето сгради, в които живеем, имат гръмоотводи. Допуска се да се говори по телефона, но не е желателно да се докосват метални предмети с цел безопасност“, уточни Венета Тодорова. Тя отбеляза, че не е желателно да се стои в морето по време на буря, тъй като водата е добър проводник на електрически ток. „Ако все пак сме на открито, спецификата изисква да се клекне със събрани крака, а ръцете да бъдат стиснати. В автомобил може да се остане по време на буря, но е желателно двигателят на колата да бъде спрян“, каза още Венета Тодорова. \r\nМарияна ВАЛЕНТИНОВА", "date": "2018.07.07", "title": "Венета Тодорова, НИМХ Варна: По време на буря не е желателно да се стои в морето"}
{"url": "http://www.focus-news.net/news/2018/07/07/2542911/varna-32-pluvni-baseyna-i-1-plazh-sa-provereni-i-razkriti-ot-zdravnata-inspektsiya-prez-poslednata-sedmitsa.html", "text": "32 плувни басейна и 1 плаж са проверени и разкрити от здравната инспекция във Варна през последната седмица за летния сезон. Това съобщиха за  Радио „Фокус” – Варна  от Регионалната здравна инспекция във Варна. Проверките и инспекциите са осъществени от комисията, назначена със заповед на кмета на Община Варна, в която участват представители на здравната инспекция, общинската администрация и БЧК – Варна. \r\nПрез отчетния период в здравната инспекция са постъпили един сигнал и две запитвания. Обработени са два сигнала и две жалби, които са препратени по компетентност. Отговор е изпратен по три запитвания. \r\nСпоред седмичната сигнална информация за периода от 29 юни до 5 юли служителите в отдел „Медицинска паразитология” са извършили 26 броя проверки в детски заведения по отношение на санитарно-хигиенния режим, тематични проверки и оказана методична помощ, в здравни кабинети към детски заведения по отношение документация за прием и профилактични паразитологични изследвания, в амбулатории за индивидуална практика за първична медицинска помощ по отношение противопаразитната дейност, лечебни заведения, корабни агенции и оказана методична помощ. Няма наложени административни санкции. \r\nМарияна ВАЛЕНТИНОВА", "date": "2018.07.07", "title": "Варна: 32 плувни басейна и 1 плаж са проверени и разкрити от здравната инспекция през последната седмица"}
{"url": "http://www.focus-news.net/news/2018/07/07/2542914/sport-angliya-stana-tretiyat-polufinalist-na-mondiala.html", "text": "Англия победи Швеция с 2:0 и стана третият полуфиналист на Мондиала в Русия. На стадион „Космос Арена“ в Самара голмайстори за англичаните станаха Хари Макгуайър в 30-ата и Деле Али в 59-ата минута. Така за първи път от 1990 година в Италия Англия се класира за полуфинал на Световно първенство. След тази победа англичаните стегнаха куфарите за Москва, където на 11 юли на стадион „Лужники“ ще играят срещу домакина Русия или Хърватия. \r\nТази вечер от 21:00 часа в Сочи Русия и Хърватия ще определят последния полуфиналист на Мондиала.", "date": "2018.07.07", "title": "Спорт: Англия стана третият полуфиналист на Мондиала"}
{"url": "http://www.focus-news.net/news/2018/07/07/2542917/nimh-utre-v-mnogo-rayoni-shte-ima-kratkotrayni-valezhi-i-gramotevichni-buri-prez-denya-sa-vazmozhni-i-gradushki.html", "text": "През следващото денонощие над по-голямата част от страната облачността ще е значителна, предимно купеста и купесто-дъждовна. В много райони ще има краткотрайни валежи и гръмотевични бури, през деня са възможни и градушки. На повече места и по-интензивни ще са явленията в Северна България и Родопите. Ще се появи слаб до умерен северозападен вятър и с него ще прониква по-хладен въздух. Максималните температури в повечето места ще са между 22° и 27°, в крайните югозападни и югоизточни райони, където ще има повече слънчеви часове – до около 30°. Атмосферното налягане е по-ниско от средното за месеца и още малко ще се понижи. Такава е прогнозата за времето на  Националния институт по метеорология и хидрология  (НИМХ), съобщи за  Агенция „Фокус“  дежурният синоптик Георги Цеков.  \r\nНад Черноморието облачността ще е променлива, с повече слънчеви часове преди обяд. След обяд на отделни места, главно по северното крайбрежие, ще превали и прегърми. Максималните температури на въздуха ще са 25-28°. Температурата на морската вода е 24-25°. Вълнението на морето ще е 2 бала. \r\nВ планините времето ще е облачно и дъждовно. Ще се развиват гръмотевични бури. Ще е по-хладно с максимална температура на височина 1200 метра – около 17°, на 2000 метра – около 10°. \r\nВ понеделник и вторник валежите ще продължат. Първия ден ще са из цялата страна, в много райони все още ще са интензивни. Втория ден в Южна България, с изключение на Рило-Родопската област, ще намалеят, в Северна отново ще са на много места. Ще бъде сравнително хладно, с преобладаващи максимални температури между 22° и 27°. От сряда въздушната маса над страната временно и относително ще се стабилизира. Ще има повече слънчеви часове; все още са възможни и превалявания, но на малко места и краткотрайни. Температурите ще се повишат.", "date": "2018.07.07", "title": "НИМХ: Утре в много райони ще има краткотрайни валежи и гръмотевични бури, през деня са възможни и градушки"}
{"url": "http://www.focus-news.net/news/2018/07/07/2542915/plovdiv-karlovo-shte-otbelezhi-181-godini-ot-rozhdenieto-na-vasil-levski.html", "text": "Карлово ще отбележи 181 години от рождението на Васил Левски. Това съобщиха за  Радио „Фокус”- Пловдив  от Общината. 27-ят народен събор и Празник на Карлово започва на 17 юли, вторник от 11 часа, с откриването на изложбата „Издания за Васил Левски” от фонда на Историческия музей, където е подредена изложбата. В 19.30ч., на площад „20-ти юли“ традиционно ще се състои церемонията по връчването на Наградата на Карлово. От 20.00ч., на същия площад започва празничен концерт с участието на Бег бенда на БНР. В 21.00ч., на площад „20-ти юли“ Ансамбъл Българе ще представи своя спектакъл. \r\nНа следващия ден, 18 юли 2018г. /сряда/, от 9.00ч., в храм „Св. Николай“ ще има тържествена света литургия. Обичайно, от 10.00ч., в двора на храм „Св. Николай“ ще бъдат положени цветя и на гроба на майката на Левски Гина Кунчева. \r\nОт 10.15ч. от храм „Св. Николай“ тръгва литийно шествие, което ще се установи  на площад „20-ти юли“. В 10.30ч. там ще се състои тържествен ритуал по издигането на националния флаг и знамето на Карлово. Ще бъде изнесен и молебен за благоденствието на града и жителите му. Там традиционно ще бъдат посрещнати участниците в националния туристически поход „По стъпките на В. Левски”. \r\nВ 11.15ч., в Национален музей „Васил Левски“ ще се състои литературно-музикална програма и ще бъде открита изложбата „Аргонавти на свободата –  Гарибалти и българите“ на Регионален исторически музей – Варна. \r\nВ16:00ч., в зала „Васил Караиванов“ на Община Карлово ще има литературен салон, а от 17.00ч., на пл. „20-ти юли“ – Концерт на художествените състави на запасните офицери. \r\nВ 20.20ч., от НМ „Васил Левски“ ще бъде изнесено значето на Карловския революционен комитет, а от 21.00 часа на площад „Васил Левски“ е тържественият митинг- заря. \r\nСъорганизатори на тържествата са НМ „Васил Левски“, Комитет „В. Левски“ – Карлово, Фондация „В. Левски“, НЧ „Васил Левски – 1861г.“, 61-ва Стрямска механизирана бригада, Военен клуб – Карлово, Общинска организация „В. Левски“ на СОСЗР – Карлово.", "date": "2018.07.07", "title": "Пловдив: Карлово ще отбележи 181 години от рождението на Васил Левски"}
{"url": "http://www.focus-news.net/news/2018/07/07/2542912/a1-on-makedoniya-vmro-dpmne-ot-nay-visshestoyashtite-hora-v-gartsiya-pristigat-saobshteniya-che-ne-priznavat-makedonska-natsiya.html", "text": "Опозиционната партия ВМРО-ДПМНЕ реагира на изявлението на министъра на вътрешните работи на Македония Оливер Спасовски. Македонската електронна медия  A1 On  представя реакцията без редакторска намеса: \r\n„Изявлението на Оливер Спасовски днес е изявлението на говорител на престъпния картел на властта. Дори хиляда пъти да повтори, че договорът с Гърция е положителен за Република Македония, това няма да промени факта, че този договор е капитулантски и вреден, както и че директно застрашава македонската идентичност. Впрочем затова неговият лидер (Зоран) Заев избягва да казва (думата) Македония в телевизионните интервюта. Затова му изпращат съобщения, че не трябва да използва термина „македонска“ когато се обръща към армията. Затова от най-висшестоящите хора в Гърция пристигат съобщения, че не признават македонската нация. \r\nНапразно Спасовски говори за евроинтеграционен път на Македония, когато неговото правителство за една година закотви държавата на дъното на списъка за корупция на Трансперънси интернешънъл, когато Европейският съюз отбелязва корупция в съдебната система, когато цъфти престъпността и корупцията на картела на власт чрез нейните бизнеси, докато икономиката затъва. \r\nАко върховенството на закона властваше в Македония, нямаше да се водят политически нагласени съдебни процеси, да се съдят хора на 81 години затвор, докато от другата страна се затварят очи за очевидна снимка, на която се иска подкуп от 200 хиляди евро или за убийство, обвинените се съдят на четири месеца затвор. \r\nСпасовски, заедно със своя шеф Заев, успяха да разрушат Македония и да я превърнат в тъмен вилает, в който се погазва достойнството и правата на народа, а всеки който се противи, е изправен пред нагласен съдебен процес, сълзотворен газ или шокови бомби. \r\nПредупреждаваме ги, че колкото повече удряте по своя народ, толкова по-бързо ще паднете. Народът накрая ще победи. Македония ще победи, а лица като Заев и Спасовски ще завършат на политическото и историческо бунище“, се казва в съобщението на ВМРО-ДПМНЕ.   Йонислав Дочев", "date": "2018.07.07", "title": "A1 On (Македония): ВМРО-ДПМНЕ: От най-висшестоящите хора в Гърция пристигат съобщения, че не признават македонска нация"}
{"url": "http://www.focus-news.net/news/2018/07/07/2542899/ikonomistat-krasen-stanchev-chrez-kitay-pravitelstvoto-tarsi-golemi-kreditni-linii-za-razpredelyane-na-sredstva-po-darzhavni-porachki-i-darzhavni-proekti.html", "text": "Интерес към китайските инвестиции е, че Българското правителство търси големи кредитни линии за разпределяне на средства по държавни поръчки, каза Красен Станчев в седмичното обзорно предаване на  Радио „Фокус“  „Метроном“. \"Китай е бързоразвиваща се икономика, относително здрава, поради износа и мястото й в световната търговия – на добри позиции в момента в света. Имат излишъци и съответно достъпът до капитал, т.е. до тези излишъци, е разумна идея. Другото нещо, което е пак на положителния баланс – Китай е една от страните, която след 1993 г., като член на Световната търговска организация, допринася за падането на митата и поевтиняването на разходите в световната икономика, включително разходите на потребителите\", коментира той. Красен Станчев каза, че качеството на определени стоки от Китай постоянно се повишава, а това е в полза на по-заможните страни и хора в света. Според него проблемът е в това, как българското правителство ще използва тези инвестиции.", "date": "2018.07.07", "title": "Икономистът Красен Станчев: Чрез Китай правителството търси големи кредитни линии за разпределяне на средства по държавни поръчки и държавни проекти"}
{"url": "http://www.focus-news.net/news/2018/07/07/2542921/api-dvizhenieto-po-pat--8681-gr-rudozem-s-smilyan-pri-km-5-se-osashtestvyava-v-edna-lenta-poradi-srutena-zemna-masa.html", "text": "Движението по път ІІІ-8681 гр. Рудозем – с. Смилян при км 5 се осъществява в една лента поради срутена земна маса. Това съобщиха от пресцентъра на  Агенция \"Пътна инфраструктура\" . Участъкът е сигнализиран с пътни знаци.", "date": "2018.07.07", "title": "АПИ: Движението по път ІІІ-8681 гр. Рудозем – с. Смилян при км 5 се осъществява в една лента поради срутена земна маса"}
{"url": "http://www.focus-news.net/news/2018/07/07/2542920/kathimerini-gratski-yuristi-poiskaha-misiya-za-nablyudenie-na-gratskite-voenosluzheshti-v-turtsiya.html", "text": "Президентите на гръцките юридически асоциации планират да отправят запитване към Съвета на юридическите общности на Европа, за изпращане на наблюдатели в Турция, които да следят ситуацията с двамата гръцки военнослужещи, които са задържани на границата с Одрин без обвинения, пише електронното издание на гръцкия вестник  Kathimerini . \r\nВ изявление юристите заявиха, че Турция използва казуса за политически дивиденти и го забавя умишлено. \r\nИзявлението идва, след като председателят на турската делегация в общото събрание на НАТО, Ахмет Берат Чонкар изпрати писмо до председателя на Европейския парламент Антонио Таяни, тактично свързвайки бъдещето на двамата гръцки военнослужещи с това на осемте турски офицера, които избягаха в Гърция след проваления опит за преврат през 2016 година. \r\nСпоред гръцките юристи това писмо потвърждава тяхното убеждение, че турската съдебна система „не оперира независимо и на може да гарантира честен съдебен процес“.  Йонислав Дочев", "date": "2018.07.07", "title": "Kathimerini: Гръцки юристи поискаха мисия за наблюдение на гръцките военослужещи в Турция"}
{"url": "http://www.focus-news.net/news/2018/07/07/2542919/161-dogovorihme-vnos-na-balgarski-tyutyun-v-kitay-obzor.html", "text": "Седмото издание на форума „16+1“ събра в София правителствените ръководители на 16 европейски държави (България, Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия) и китайския премиер Ли Къцян. В рамките на форума се проведе пленарна среща на правителствените ръководители, както и секторни заседания в почти всички области на сътрудничеството - инфраструктура, енергетика, технологии, туризъм, култура, и човешки контакти. Като резултати от разговорите може да бъдат откроени обещанието на китайския премиер за по-ниски мита за стоки от Европа, както и създаването на глобален център за партньорство на държавите от Централна и източна Европа и Китай, който да се занимава с консултиране и подпомагане на инвеститорите и от едната, и от другата страна, които искат да реализират проекти съответно в Европа или в Китай. Вносът на български тютюн в Китай също е бил сред договорените споразумения между китайския и българския премиер.  \r\nВ изказването си по време на срещата българският министър-председател подчерта, че България високо цени отношенията си с Китайската народна република, които се основават на традиционно приятелство, взаимно уважение и желание за разширяване на сътрудничеството и за изпълването му с конкретни практически резултати. Такива по думите на Борисов биха били изграждането на автомагистралите „Хемус“ и „Черно море“, както и рехабилитацията на жп линията Русе-Варна. Премиерът отбелязва, че през вчерашния ден в рамките на посещението на китайския премиери Ли Къцян в страната ни са били подписани 15 споразумения, които според него говорят за издигането на сътрудничеството между България и Китай на ново, по-високо равнище.  \r\nКитайският премиер Ли Къцян отчете от своя страна, че в първите 5 месеца на тази година търговията между Китай и страните от Централна и Източна Европа се е увеличила с 24,5%. По думите му търговската война никога не е била решение, а китайският пазар е отворен към Европа и отслабването на ЕС би било лоша новина за китайската страна. Той подчерта, че няма конфликт между стратегическите интереси на Китай и Европа.  \r\nВ рамките на форума бяха подписани множество двустранни споразумения, като в срещата освен ръководителите на 16-те държави от Централна и Източна Европа и Китай участваха и представители на ЕС, на Световната банка, на Европейската банка за възстановяване и развитите и повече от 1500 фирми от различните държави.", "date": "2018.07.07", "title": "„16+1“: Договорихме внос на български тютюн в Китай  (ОБЗОР)"}
{"url": "http://www.focus-news.net/news/2018/07/07/2542922/varna-matematicheskata-gimnaziya-e-s-nay-visok-bal-za-priem-sled-vii-klas.html", "text": "Математическата гимназия е с най-висок бал за прием при първо класиране в държавните и общински училища след VII клас във Варна. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя допълни, че най-висок е балът на паралелката по математика с изучаване на информатика и английски език. „От 500 максимален бал, те имат 497. Разликата между минималния и максималния бал за тази паралелка също не е голям – 423.250“, подчерта Венцеслава Генова. На второ място отново се нарежда Математическата гимназия с паралелката по математика с изучаване на информатика и немски език, където максималният бал е 494, а минималният е 453.750 и е най-високият сред училищата в града и областта. С чуждоезиков профил на трето място в общата класация е Първа езикова гимназия с паралелката с изучаване на английски език, като максималният бал е 481, а минималният – 401. На четвърта позиция е Четвърта езикова гимназия и паралелката с изучаване на френски език, където максималният бал е 476, а минималният е 353.500. На следваща позиция отново е Математическата гимназия и паралелката „Софтуерни и хардуерни науки с английски език“ с максимален бал 468 точки. Същата специалност, но с изучаване на немски език, е на седмо място в класацията на гимназиите с най-високи балове тази година – 467. С максимален бал 467.500 на шеста позиция е Първа езикова гимназия с паралелката с изучаване на немски език. Останалите три в Топ 10 са паралелката с изучаване на чужди езици в ГПЧЕ „Йоан Екзарх“ и Четвърта езикова гимназия. \r\nМарияна ВАЛЕНТИНОВА", "date": "2018.07.07", "title": "Варна: Математическата гимназия е с най-висок бал за прием след VII клас"}
{"url": "http://www.focus-news.net/news/2018/07/07/2542925/nimh-zhalt-i-oranzhev-kod-za-obilni-valezhi-i-gramotevitsi-e-v-sila-za-pochti-tsyalata-strana-na-8-yuli.html", "text": "Жълт и оранжев код за обилни валежи и гръмотевици е в сила за почти цялата страна, сочи справка на сайта на  Националния институт по метеорология и хидрология  (НИМХ) към Българска академия на науките (БАН). \r\nОранжев код е в сила за областите Враца, Плевен, Ловеч и Габрово. В тези райони ще има краткотрайни валежи и гръмотевични бури, възможни са и градушки. На места явленията временно ще са интензивни, валежите - значителни. Очакваните количества на валежите са  около 30 л/кв.м, на отделни места в областите до 45-65 л/кв.м. \r\nВ 19 области е обявен жълт код – Монтана, София-град, София-област, Благоевград, Пазарджик, Пловдив, Смолян, Кърджали, Хасково, Стара Загора, Сливен, Велико Търново, Русе, Търговище, Шумен, Разград, Силистра, Добрич и Варна.", "date": "2018.07.07", "title": "НИМХ: Жълт и оранжев код за обилни валежи и гръмотевици е в сила за почти цялата страна на 8 юли"}
{"url": "http://www.focus-news.net/news/2018/07/07/2542923/varna-dobri-dobivi-ot-tsarevitsa-i-slanchogled-ochakvat-zemedelskite-proizvoditeli-v-oblastta.html", "text": "Добри добиви от царевица и слънчоглед очакват земеделските производители във Варненско. Това съобщиха за  Радио „Фокус” – Варна  от Областна дирекция „Земеделие” във Варна. Тази година засетите площи с царевица за зърно в областта са 125 237 дка, а площите със слънчоглед са 414 143 дка. За да са в добро състояние, площите с царевица за зърно са наторени с азот, фосфор и калий, пръскани са и срещу хербициди, уточниха от дирекцията. Площите със слънчоглед също са обработени с фосфор и азот и с хербициди срещу плевелите. \r\nЖътвената кампания в областта протича нормално, като по оперативни данни към 5 юли са прибрани 120 165 дка с пшеница и 45 385 дка с ечемик. Според последното 10-процентно обследване на площите очакваните средни добиви при пшеницата ще бъдат между 450 и 550 кг/дка, а при ечемика – 400 до 500 кг/дка. \r\nМарияна ВАЛЕНТИНОВА", "date": "2018.07.07", "title": "Варна: Добри добиви от царевица и слънчоглед очакват земеделските производители в областта"}
{"url": "http://www.focus-news.net/news/2018/07/07/2542918/politico-severna-koreya-opredeli-razgovorite-s-mayk-pompeo-kato-zhalki.html", "text": "В събота Северна Корея заяви, че преговорите на високо ниво с американската делегация, водена от държавния секретар Майк Помпео, са „жалки“ и обвини Вашингтон за това, че се опитва едностранно да окаже натиск върху страната да се откаже от ядрените си оръжия, пише американското електронно издание  Politico . \r\nИзявлението на Северна Корея идва часове, след като Помпео приключи двудневните си разговори с висшестоящите представители на Северна Корея, без обаче да се среща с лидера на страната Ким Чен-ун, но с ангажименти за нови разговори за денуклеаризацията и връщането на останките на американски военнослужещи, загинали по време на Корейската война. \r\nПреди да излети от Пхенян, Помпео заяви пред журналисти, че преговорите му с висшестоящия представител на Северна Корея Ким Йонг-чол е било „продуктивно“, проведено с „добри намерения“ и че „голям прогрес“ е бил постигнат в някои области. Той отбеляза, че „все още има много работа за вършене“ в други области, много от които ще бъдат решени от работни групи, които двете страни ще създадат. \r\nОт Северна Корея се появиха много по-яростни оценки за разговорите, заявявайки че САЩ са се отвърнали от добрия дух на срещата на върха от миналия месец между президента Доналд Тръмп и севернокорейския лидер Ким Чен-ун, като са поставили „едностранни и престъпни“ искания за пълното, доказуемо и необратимо ядрено разоръжаване на страната. \r\nОт Пхенян заявиха, че изходът от разговорите е бил „много притеснителен“, защото е довел до „опасна фаза, която може да разклати нашата готовност за денуклеаризация, която беше твърда“. \r\n„Очакваме, че американската страна ще предложи конструктивни мерки, които ще помогнат за изграждането на доверие, базирано на добрия дух от срещата между двамата лидери… обмисляхме и предоставянето на реципрочни мерки“, е заявил неназован говорител на севернокорейското външно министерство в изявление, предадено от Корейската държавна информационна агенция (KCNA). \r\n„Въпреки това, отношението и позицията на САЩ показани по време на първата среща на високо равнище, без съмнение беше жалка“, допълни говорителят.  Йонислав Дочев", "date": "2018.07.07", "title": "Politico: Северна Корея определи разговорите с Майк Помпео като „жалки“"}
{"url": "http://www.focus-news.net/news/2018/07/07/2542926/teodor-petkov-emil-kabaivanov-mariyana-lazarova-i-kostadin-markov-sa-izbrani-za-zam-predsedateli-na-sds.html", "text": "Теодор Петков, Емил Кабаиванов, Марияна Лазарова и Костадин Марков са избрани за зам.-председатели на СДС, съобщиха от  пресцентъра на партията . Теодор Петков е получил гласовете на 368 делегати, Емил Кабаиванов на 348, Марияна Лазарова на 310, а Костадин Марков на 298.  \r\nКандидатите за зам.-председатели на СДС бяха 12. За поста се кандидатираха досегашния лидер на партията Божидар Лукарски и лидерът на столичната организация д-р Антон Койчев, който се кандидатира и за председател.", "date": "2018.07.07", "title": "Теодор Петков, Емил Кабаиванов, Марияна Лазарова и Костадин Марков са избрани за зам.-председатели на СДС"}
{"url": "http://www.focus-news.net/news/2018/07/07/2542928/sputnik-rumanski-iztrebitel-mig-21-se-e-razbil-blizo-do-balgarskata-granitsa-pilotat-e-zaginal.html", "text": "Румънски изтребител МиГ-21 се е разбил в събота близо до границата с България, а пилотът е загинал, съобщиха от министерството на отбраната на Румъния, предава  Sputnik . \r\nСамолетът е извършвал демонстративен полет около румънската авиобаза в град Фетещ. \r\n„Изтребител МиГ-21 от 86-та База разположена във Фетещ се е разбил в събота, 7 юли, на около 10 километра северно от базата“, се казва в изявлението на румънското министерство. \r\nВ по-късно съобщение, от министерството на отбраната информираха, че пилотът е загинал в инцидента. \r\n„Лейтенант Флорин Ротари, пилот на изтребителят МиГ-21, който се разби във Фетещ, е загинал“, се казва в изявлението, като се добавя че той е бил 37-годишен. \r\nОт министерството на отбраната са събрали специална комисия, която да разследва причините за инцидента.  Йонислав Дочев", "date": "2018.07.07", "title": "Sputnik: Румънски изтребител МиГ-21 се е разбил близо до българската граница, пилотът е загинал"}
{"url": "http://www.focus-news.net/news/2018/07/07/2542927/predstoyashti-mezhdunarodni-sabitiya-za-8-yuli-agentsiya-fokus.html", "text": "Държавният секретар на САЩ Майк Помпео ще посети Токио, след двудневна визита в Пхенян. \r\n***  Президентът на Южна Корея Мун Дже-ин ще направи държавна визита в Индия. \r\n***  Представители на ООН в Йордания ще проведат пресконференция за ситуацията в Южна Сирия. \r\n***  Президентът на Украйна Петро Порошенко се очаква да посети церемониите за възпоменанието на етническите украински, станали жертви на кланетата от Втората световна война. \r\n***  Латвия отбелязва 100 години от независимостта си. \r\n***", "date": "2018.07.07", "title": "Предстоящи международни събития за 8 юли (Агенция \"Фокус\")"}
{"url": "http://www.focus-news.net/news/2018/07/07/2542930/faktor-makedoniya-silna-burya-e-udarila-strumitsa.html", "text": "Паднали дървета, изхвърчали керемиди, наводнени земеделски площи… такава картина е оставила бурята, която удари Струмица в събота, съобщава портала „Струмица нет“, цитиран от македонската електронна медия  „Фактор“ . \r\nОколо 13:00 часа над района на Струмица са паднали поройни валежи, допълнени от силен вятър и градушка. Причинените щети, според местните жители, са огромни.  Йонислав Дочев", "date": "2018.07.07", "title": "„Фактор“ (Македония): Силна буря е ударила Струмица"}
{"url": "http://www.focus-news.net/news/2018/07/07/2542932/afp-amerikanski-voennosluzhesht-e-bil-ubit-v-afganistan.html", "text": "В събота американски военнослужещ е бил убит, а други двама са ранени в „очевидна вътрешна атака“ в южната част на Афганистан, съобщиха от НАТО, предава  AFP . \r\n„Ранените военнослужещи, които са в стабилно състояние, в момента биват обгрижвани“, заявиха от мисията на НАТО в Афганистан. \r\nВсе още няма информация за мотивите на нападението или самоличността на убития военнослужещ.  Йонислав Дочев", "date": "2018.07.07", "title": "AFP: Американски военнослужещ е бил убит в Афганистан"}
{"url": "http://www.focus-news.net/news/2018/07/07/2542931/blagoevgrad-futbolen-klub-septemvri-simitli-shte-startira-lyatnata-si-podgotovka-na-9-yuli.html", "text": "Футболен клуб „Септември“ – Симитли ще стартира лятната си подготовка на 9 юли. Това съобщиха за  Радио „Фокус“ – Пирин  от Спортно-техническото ръководство на отбора. От 18.00 часа на стадион „Септември“ в града отец Спас Стоименов ще направи водосвет, а веднага след това играчите на отбора ще направят ѝ първата си тренировка. Съставът на отбора се запазва почти същия като миналата година. Напускат единствено бранителят Евгени Тунтев, който се завърна в Пирин и нападателят Васил Божинов, подписал вече с Поморие. За сметка на това в отбора са договорени поне 5 нови класни попълнения, които се очаква да развият отбора още повече и неговата класа да бъде вдигната. Постигането на по-високи цели през новия сезон стои като желание пред Септември. Треньор на отбора остава Спас Стоименов. \r\nЛивия НИНОВА", "date": "2018.07.07", "title": "Благоевград: Футболен клуб „Септември“ – Симитли ще стартира лятната си подготовка на 9 юли"}
{"url": "http://www.focus-news.net/news/2018/07/07/2542929/aneta-valeva-mkbppmn-gotse-delchev-nad-300-detsa-sa-se-zapisali-v-lyatnata-prevantivna-programa-az-izbiram-dobroto.html", "text": "Над 300 деца са се записали в Лятната превантивна програма „Аз избирам доброто“. Това каза за  Радио „Фокус“-Пирин  Анета Вълева, секретар на Местната комисия за борба с противообществените прояви на малолетни и непълнолетни лица в Гоце Делчев. Тя посочи, че в деня на откриването на програмата също много родители са подали декларации за записване на децата им в различните клубове, които към момента още не са обработени, а освен това подаването на заявления все още продължава. По думите й някои от клубовете вече са запълнени, но в други все още има свободни места. Вълева обясни, че по-голямата част от децата са записани в повече от 1 клуб по интереси. Тя припомни, че в програмата са включени общо 13 клуба: „Добро сърце“, „Сръчни ръчички“, „Риболов“, „Приятели на природата“, „Баскетбол“, „Латино фитнес“, „Рисуване“, „Забавно лятно четене“, „Фотография“, „Приятели на музея“, „Млад журналист“, „Родолюбци-планинари“ и „Киномания“. \r\nНатали СТЕФАНОВА", "date": "2018.07.07", "title": "Анета Вълева, МКБППМН-Гоце Делчев: Над 300 деца са се записали в Лятната превантивна програма „Аз избирам доброто“"}
{"url": "http://www.focus-news.net/news/2018/07/07/2542934/ot-bsp-sofiya-shte-tarsyat-varianti-za-po-ravnomerno-etnichesko-razpredelenie-na-uchenitsite-po-uchilishtata-obzor.html", "text": "Федерация „Просвета“ към Градския съвет на БСП – София организира кръгла маса на тема „Проблеми в системата на средното образование“. Събитието беше открито от лидерът на БСП – София Калоян Паргов. В кръглата маса се включиха и проф. Ваня Добрева, заместник-председател на столичните социалисти, Александър Грозданов, експерт на БСП към Комисията по образование, култура, наука и културно многообразие в СОС, както и професори и учители от София и страната. \r\nОт думите на лидерът на БСП – София Калоян Паргов стана ясно, че принципът „парите следват ученика“ вече не е актуален, а мерките с районирането доказват, че има голям проблем. Според него заради този принцип системата изключително силно се дебалансира – води до това едни училища да бъдат предпочитани пред други. Паргов отбеляза, че липсата на еднакво високо качество на българските училища вече е огромен проблем, който ясно се е очертал след влизането в сила на районирането при приема на ученици. По думите му една от необходимите мерки е създаване на информационна система, подобна на тази за приема на деца в детските градини.  \r\nПаргов коментира и промяната на Наредбата за прием на ученици и добавянето на критерия за райониране. Според него резултат от несъвършената система е съществуването в момента на училища, в които има наличие на 50 и повече процента деца от ромски произход. По думите му интеграцията на тези деца би била успешна, ако бъдат равномерно разпределени в различни училища.  \r\nЗаместник-председателят на столичните социалисти проф. Ваня Добрева беше категорична, че по въпросите на образованието трябва да има национален консенсус, то не е поле за партийни деления. Според нея на полето на образованието не може да има политически и партийни деления. По думите й от гледна точка на учебното съдържание в момента има голям проблем. Тя заяви, че чрез сегашната образователна система формираме граждани, които нямат национално самосъзнание. Тя допълни, че формирането на такъв тип ценности при тази демографска криза у нас е голям проблем.  \r\n„В системата на образованието трябва да има политика, но тя да е свързана с развитие и подобряване на качеството му, а не с партии“, добави експертът към Комисията по образование, култура, наука и културно многообразие в СОС Александър Грозданов. По думите му образованието е обществена ценност, то е благо, достъп до което трябва да има всеки.  \r\nЦветелин ДИМИТРОВ", "date": "2018.07.07", "title": "От БСП-София ще търсят варианти за по-равномерно етническо разпределение на учениците по училищата (ОБЗОР)"}
{"url": "http://www.focus-news.net/news/2018/07/07/2542935/zapochna-machat-rusiya-harvatiya.html", "text": "На Олимпийския стадион „Фишт“ в Сочи Започна мачът Русия – Хърватия, който ще определи последния полуфиналист на Мондиала в Русия. До този момент в „Топ4“ вече влязоха Франция, Белгия и Англия. \r\nНаставникът на домакините Станислав Черчесов залага на Артьом Дзюба в нападение, подкрепян от Александър Головин и Денис Черишев. \r\nНа върха на хърватската атака е Марио Манджукич. \r\nПо-рано днес Англия победи Швеция с 2:0 и стана третият полуфиналист на Мондиала в Русия. Така за първи път от Мондиала в Италия през 1990 година, Англия се класира за полуфинал на Световно първенство. Англичаните стегнаха куфарите за Москва, където на 11 юли на стадион „Лужники“ ще играят срещу домакина Русия или Хърватия.", "date": "2018.07.07", "title": "Започна мачът Русия – Хърватия"}
{"url": "http://www.focus-news.net/news/2018/07/07/2542916/li-katsyan-kitay-shte-prodalzhi-patya-si-na-reformi-i-otvaryane-na-pazarite.html", "text": "Китай ще остане по пътя на отваряне на своите пазари, както и други реформи, които повишиха икономическия ѝ растеж, заяви китайският министър-председател Ли Къцян в събота, цитиран от  Reuters . \r\nКитай ще отвори по-широко вратите си за чуждестранни стоки, защото свободната търговия трябва да бъде твърдо отстоявана, за да се осигури стабилен икономически растеж в света, заяви Ли Къцян по време на срещата на върха „16+1“ с европейски лидери от Централна и Източна Европа, проведена в София. \r\n„За чуждестранните стоки, които отговарят на нуждите на китайски потребители, ние ще отворим вратите си по-широко… Ще намалим вносните мита към китайския пазар“, допълни китайският премиер. \r\n„Отварянето е ключов двигател за реформените планове на Китай, така че ще продължим да се отваряме за света, включително и с разширяване на достъпа до пазара за чуждестранни инвеститори“, поясни още Ли Къцян.  Йонислав Дочев", "date": "2018.07.07", "title": "Ли Къцян: Китай ще продължи пътя си на реформи и отваряне на пазарите"}
{"url": "http://www.focus-news.net/news/2018/07/07/2542933/sofiya-pozhar-gorya-v-promishlenata-zona-na-kv-serdika.html", "text": "Камерата за боядисване в сервиз за автомобили в промишлената зона на кв. \"Сердика\" в столицата се е запалил, предаде репортер на  Радио „Фокус“ .  \r\nНа мястото има 3 екипа на Пожарна безопасност и защита на населението, както и полиция. Пожарът е овладян. По първоначални данни има само материални щети. Няма пострадали.", "date": "2018.07.07", "title": "София: Пожар горя в промишлената зона на кв. \"Сердика\""}
{"url": "http://www.focus-news.net/news/2018/07/07/2542924/the-jerusalem-post-siriyskoto-mirno-sporazumenie-nyama-da-donese-mir-za-izrael.html", "text": "Израелският журналист Сет Францман, в анализ за израелското електронно издание   The Jerusalem Post , пише за наскоро постигнатото мирно споразумение между сирийските бунтовници и Русия в южната сирийска провинция Дараа. Според журналиста, това споразумение няма да промени ситуацията за Израел и въпросите за сигурността му остават. Агенция „Фокус“ представя материала без редакторска намеса. \r\nХиляди сирийци, които избягаха от бойните действия, започнаха да се завръщат по домовете си в петък, след като сирийските бунтовници в Южна Сирия постигнаха споразумение с Русия. Русия е ключов съюзник на сирийския режим и водеше преговори за прекратяване на огъня. \r\nБунтовниците се съгласиха да предадат тежкото си въоръжение и някои от районите, които контролират близо до Дараа. Споразумението е добра новина за Дамаск, Иран, Хизбула и Москва, които спечелиха този кръг и лесно подчиниха бунтовниците в Юга, след седемгодишната гражданска война. Това са добри новини и за Йордания, защото масовият натиск от близо 200 000 цивилни, които избягаха от бойните действия към йорданската граница, сега най-вероятно ще намалее и тези цивилни ще се завърнат вкъщи. \r\nВъпреки това, за Израел споразумението може и да не донесе мир. Пълните детайли на споразумението не са ясни, но не изглежда то да съдържа контролираните от сирийските бунтовници области, съседни на Голанските възвишения. То не съдържа и областта контролирана от Ислямска държава близо до Голан. Това означава, че отбранителните интереси на Израел не са част от споразумението. Всъщност иранската държавна телевизия отпразнува споразумението, твърдейки че то ще подрине „сътрудничеството“ на Израел с „бунтовниците“ до Кунейтра и ще подкопае контрола на Израел върху Голан. \r\nВ петък Ерусалим реагира на отломка, която попадна на израелската част от линията за прекратяване на огъня от 1974 година в Голан, като порази позиция на сирийския режим от другата страна. Това не вещае добро за предстоящия период. Има достатъчно притеснения за Ерусалим. Първо и най-важно е присъствието на Иран в Сирия и подкрепените от Иран бунтовници, които участваха в скорошната офанзива. Израел заяви, че Иран трябва да напусне Сирия, след като войната вече затихва, но бунтовниците на Иран са активни и в южната част на Сирия. Допълнително, Хизбула е активна недалеч от Кунейтра. Докато бунтовниците губят контрол, тези антиизраелски сили продължават със стремежа си да контролират района около Голан. \r\nТогава идва и въпросът за хилядите сирийски цивилни граждани, които намериха подслон близо до голанската граница. Те пристигнаха през последните две седмици и Ерусалим ги снабди с хуманитарна помощ. Много от тези цивилни се страхуват от бруталността на сирийския режим и отмъстителните нападения. Ще успеят ли те да се завърнат у дома при споразумение на по-късен етап? \r\nИзраел е изолиран в преговорите за южната част на Сирия. Това е от части и по собствената вина. Той не участва в сирийския конфликт и не е приел голям брой бежанци, както го направиха Йордания, Ливан и Турция. Въпреки това, Израел отбеляза на няколко пъти, че иранската заплаха в Сирия е червена линия. В тази посока имаше редица въздушни удари, някои обявени, а други съобщени по чуждестранните медии, през последните няколко години. Тези напрежения се увеличиха драстично през последната година. Ирански дрон навлезе в израелското въздушно пространство през февруари, а на 20 май към Израел бяха изстреляни ракети от иранските сили в Сирия. \r\nВъпреки това, дори докато Иран провокираше Израел, за да разбере какъв ще е отговорът му, сирийският лидер Башар Асад заяви пред журналисти, че иранските сили не присъстват в Сирия. Москва обяви, че „чуждестранните“ сили трябва да напуснат Сирия. Всичко това сочи към многопластов опит на Иран да се скрие в Сирия, преструвайки се, че „официалните“ му сили на присъстват, докато пипалата на влияние на Техеран се разпространяват. Например, в средата на юни иракски бунтовници, подкрепени от Иран, бяха нападнати от мистериозен въздушен удар на сирийската граница с Ирак. Тези бунтовници бяха установили база върху стратегически наземен коридор между Ирак и Сирия. Дамаск обвини САЩ за удара, докато САЩ обвиниха Израел. \r\nВ някои аспекти победата над бунтовниците в южната част на Сирия отбелязва края на сирийския конфликт. Гражданската война започна именно с протестите в Дараа. Бунтовниците не бяха победени директно, или пък завършиха под турска протекция в Севера. Но сега започва нов рунд – битката за поствоенна Сирия. Това е сложна борба, включваща САЩ и Турция, но засягаща и Израел. И за Ерусалим основният въпрос е дали Дамаск ще излезе по-силен, или Иран ще излезе повече като победите в Южна Сирия, както и какво означава руската роля. Ако споразумението с бунтовниците в Дараа успее, режимът на Башар Асад ще насочи поглед към пограничния район до Голанските възвишения и всички тези въпроси ще придобият още по-голямо значение за Израел.  Йонислав Дочев", "date": "2018.07.07", "title": "The Jerusalem Post: Сирийското мирно споразумение няма да донесе мир за Израел"}
{"url": "http://www.focus-news.net/news/2018/07/07/2542937/pazardzhik-nad-10-sa-deystvashtite-mineralni-cheshmi-na-teritoriyata-na-srednogorskiya-grad-strelcha.html", "text": "Над 10 са действащите минерални чешми на територията на средногорския град Стрелча, като те са в много добро състояние, показа репортерска проверка на  Радио „Фокус“ – Пазарджик . Чешми има и в центъра на града, пред минералната баня, пред минералния плаж, в зоокъта и в парка с миниатюрите. Водата във всяка една от тях е минерална и е предназначена за пиене. В землището на Стрелча извират 3 извора – „Бански извор“ – с температура 41 градуса, „Топлата чешма“ – с температура 23 градуса и „Банчето“ с температура 31 градуса. Минералната вода от Стрелча оказва изключително благоприятно влияние върху опорно-двигателния апарат. Добре се влияят и някои заболявания на нервната и половата система, както  и проблеми с бъбреците и с жлъчните пътища. \r\nРадослава МУРДЖЕВА", "date": "2018.07.07", "title": "Пазарджик: Над 10 са действащите минерални чешми на територията на средногорския град Стрелча"}
{"url": "http://www.focus-news.net/news/2018/07/07/2542936/mvnr-nyama-danni-za-postradali-balgarski-grazhdani-pri-navodneniyata-v-yaponiya-pri-koito-zaginaha-46-dushi-a-48-se-vodyat-za-bezsledno-izcheznali.html", "text": "Няма данни за пострадали български граждани при наводненията в Япония, при които загинаха 46 души, а 48 се водят за безследно изчезнали. Това съобщиха от пресцентъра на  МВнР . До момента наши сънародници не са се обръщали за помощ към посолството ни в Токио.  \r\nПо информация на мисията най-пострадали са префектурите Хирошима, където броят на жертвите е достигнал 22 души, Ехиме – с 12 загинали, Осака, Шига, Киото и Хього. \r\nВ събота сутринта беше отменено предупреждението за очаквани проливни дъждове във Фукуока, Сага, Нагасаки, Хирошима, Тоттори и Окаяма, но положението в тези префектури продължава да е изключително тежко. Преустановени са учебните занятия в училищата и университетите в засегнатите региони. Правителството е мобилизирало около 50 000 души от силите за самоотбрана за справяне с извънредно тежката ситуация. \r\nПрогнозите за времето сочат, че валежите в засегнатите префектури ще продължат и през следващото денонощие.  \r\nМинистерството на външните работи препоръчва настоятелно да се следят информационните сайтове и конкретно сайта на Японската метеорологична агенция (JapanMeteorologicalAgency- https://www.jma.go.jp/jma/indexe.html), да не се предприемат пътувания до нормализиране на обстановката, да се следят и спазват инструкциите на местните власти, да се вземат мерки за незабавна евакуация и подслоняване на безопасно място при необходимост. \r\nДежурен телефон на Посолството на Р България в Япония: + 81 80 7966 5608 \r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2018.07.07", "title": "МВнР: Няма данни за пострадали български граждани при наводненията в Япония, при които загинаха 46 души, а 48 се водят за безследно изчезнали"}
{"url": "http://www.focus-news.net/news/2018/07/07/2542939/nimh-nay-golyamo-kolichestvo-valezhi-prez-dneshniya-den-sa-padnali-v-kazanlak-36-l-kvm.html", "text": "Най-голямо количество валежи през днешния ден са паднали в Казанлък – 36 л. кв./м. Това съобщиха за  Агенция „Фокус“  от Националния институт по метеорология и хидрология (НИМХ). Измерванията са направени от 9.00 сутринта до 21.00 часа днес. В София са количествата валежи, които са паднали са 17 л. кв./м.; в Пловдив - 19 л. кв./м.; в Ловеч – 13 л. кв./м.; в Монтана – 16 л. кв./м.; във Велико Търново - 28 л. кв./м.; в Кюстендил – 13 л. кв./м.", "date": "2018.07.07", "title": "НИМХ: Най-голямо количество валежи през днешния ден са паднали в Казанлък – 36 л. кв./м."}
{"url": "http://www.focus-news.net/news/2018/07/07/2542938/the-washington-examiner-politikata-na-donald-tramp-spryamo-iran-vodi-do-po-visoki-tseni-na-petrola.html", "text": "Политиката на Доналд Тръмп спрямо Иран води до по-високи цени на петрола, пише американският вестник  The Washington Examiner . \r\nПрезидентът Тръмп се конфронтира с петролния картел ОПЕК, но експертите твърдят, че собствената му политика е донякъде виновна за покачването на цените на петрола, което може да доведе до по-високи цени на бензина само месеци преди частичните избори за Конгрес в САЩ \r\nПрез юни администрацията на Тръмп заяви, че ще предприеме подход за нулева толерантност при налагането на санкции на Иран, след като през май прекрати ядреното споразумение с Ислямската република. Белият дом иска страните да преустановят вноса на петрол от Иран до ноември, а ако това се случи, повечето от тях очакват по-високи цени на петрола и бензина. \r\n\"Това са две полярни противоположни крайности, ако Тръмп иска да извади от пазара 2,4 млн. барела петрол на ден и цените да останат стабилни, ако не и по-ниски“, казва Ричард Нефю, старши изследовател в Центъра по глобална енергийна политика на Колумбийския университет, който отговаряше за санкционната политика в Държавния департамент по време на администрацията на бившия президент Барак Обама.  \r\n\"Не съм запознат някъде да има достатъчно свободен капацитет за добив на петрол , за да може да компенсира изваждането на Иран от пазара\", добави Нефю. \"Единственият начин да се разреши този проблем е чрез  по-високи цени. Това е просто математика. \" \r\nИран е третият по големина производител от ОПЕК и продава около 2,4 милиона барела на ден или повече от 2% от световните доставки, след  премахването на санкциите през 2016 година.  Юлиян Марков", "date": "2018.07.07", "title": "The Washington Examiner: Политиката на Доналд Тръмп спрямо Иран води до по-високи цени на петрола"}
{"url": "http://www.focus-news.net/news/2018/07/07/2542940/rumen-hristov-e-noviyat-predsedatel-na-sds-obzor.html", "text": "На най-висшия си форум СДС избра Румен Христов за председател на партията. На 23-та Национална извънредна отчетно-изборна конференция гласуваха 719 делегати. Румен Христов получи 369 гласа, а д-р Антон Койчев- 322. Новият лидер на СДС беше избран с тайно гласуване, а вотът и броенето на гласовете продължиха над 4 часа. За зам.-председатели на синята партия делегатите избраха Теодор Петков, Емил Кабаиванов, Марияна Лазарова и Костадин Марков. До гласуването се стигна след като на 12 май Божидар Лукарски обяви, че няма да се кандидатира за нов мандат като лидер на СДС. Той смята, че партията трябва да има консервативно-патриотичен профил и да води разговори за коалиция с НФСБ. Това негово виждане предизвика критики в партията. На заседанието на 17 април се стигна и до физическа саморазправа между двата лагера в СДС. Божидар Лукарски бе избран за лидер на 6 юли 2013 г. Така той е бил председател на СДС над 5 години. Лукарски ще остане в историята като вторият най-дългогодишен председател на СДС след Иван Костов. Преди да стане ясно кой ще оглави СДС, досегашният лидер Божидар Лукарски отчете мандата си. „Като председател съм се стремял да водя партията към реални цели“, обяви той и припомни, че част от СДС е решила, че е пречка за партията. Според него СДС трябва да тръгне в консервативно- патриотична посока, а коалиция с ДСБ и „Да, България“ не е приемлива.  \r\nРумен Христов заяви, че като председател иска да върне СДС към корените й, като емблема на демокрацията в България. По думите му синята партия е допуснала много грешки, преди всичко заради силното его на лидерите. Според него пред СДС има три варианта за коалиции- идейна със сродна партия, конюнктурна за събиране на гласове за влизане в парламента, както и коалиция антистатукво. Румен Христов обяви, че ще работи за консолидация на СДС и няма да има „лов на вещици“.  „Няма да има разделение, защото през последните години много оредяха редиците на СДС“, заяви той. През есента предстои конференция, на която СДС ще определи идейното си позициониране и ще обсъди подготовката за местните и европейските избори. \r\nБиляна ИВАНОВА", "date": "2018.07.07", "title": "Румен Христов е новият председател на СДС (ОБЗОР)"}
