{"url": "http://www.focus-news.net/news/2018/04/01/2506613/deutsche-welle-protestirashti-v-berlin-iskat-osvobozhdavaneto-na-karles-puchdemon.html", "text": "Стотици привърженици на каталунската независимост са провели шествие в Берлин с искане германското правителство да освободи бившия каталунски лидер Карлес Пучдемон, а не да го екстрадира обратно в Испания, предава  Deutsche Welle.\r\nПротестиращите критикуват и начина, по който испанското правителство се справя с кризата. „Испания не е демокрация“, скандират те. Протестите в Берлин се случват около шест месеца, след като в испанския регион бе проведен референдум за независимост, обявен от централните власти за незаконен. \r\nПротестиращите в Берлин призовават „каталунските политически затворници“ да бъдат освободени от Испания. В момента осем лидери на движението за независимост са задържани в испански затвори, а други са в изгнание в различни страни от Европа.\r\nБерлинската полиция смята, че протестиращите са около 200, докато организаторите на шествието, че са повече от 500.   Виктор Турмаков", "date": "2018.04.01", "title": "Deutsche Welle: Протестиращи в Берлин искат освобождаването на Карлес Пучдемон"}
{"url": "http://www.focus-news.net/news/2018/04/01/2506641/bbc-v-london-stavat-poveche-ubiystva-otkolkoto-v-nyu-york-prez-fevruari-i-mart-2018-godina.html", "text": "В Лондон стават повече убийства отколкото в Ню Йорк през февруари и март 2018 година, предава BBC.\r\nДо сега от началото на годината в Лондон са извършени 46 убийства, а в американския мегаполис 50, но докато в Ню Йорк тенденцията е към намаление, то в Лондон се наблюдава обратното.\r\n„Наблюдаваме разпространението на вируса на  насилието  в различни слоеве от обществото“, казва бившият директор на Лондонската полиция Лирой Логан.\r\n„Дори и едно убийство е много. Ние работим с нашите партньори по изясняване на причините и какво може да се направи за да се предотвратят трагичните случаи“, заявява говорител на полицията.\r\nПравителството е стартирало серия от реклами в социалните мрежи  адресирани към групата между 10 и 21 годишните срещу престъпленията с хладно оръжие. Юлиян Марков", "date": "2018.04.01", "title": "BBC: В Лондон стават повече убийства отколкото в Ню Йорк през февруари и март 2018 година"}
{"url": "http://www.focus-news.net/news/2018/04/01/2506616/20-avtobusa-s-balgari-chakaha-s-chasove-na-srabsko-ungarskata-granitsa-zaradi-intenzivni-proverki-za-trafik-na-migranti-obzor.html", "text": "20 автобуса с българи чакаха с часове на сръбско-унгарската граница заради интензивни проверки за трафик на мигранти. Малко преди полунощ срещу първи април са били подадени сигнали в Министерството на външните работи за забавяне на автобусите на ГКПП „Хоргош-Рьоске“. Посолството на България в Будапеща е оказало незабавно съдействие на чакащите ни сънародници. \r\nСлед осем разговора с главния дежурен на МВР - Унгария е установено, че от март на граничните пунктове на Унгария се провежда постоянна операция „Сухопътни граници 2018“. Това важи особено за уязвимите за миграционен натиск направления. Операцията включва тотална проверка на всички моторни превозни средства, влизащи в страната от Сърбия. Властите обръщат особено внимание на ТИР-автомобили и автобуси.\r\nТова е причината за забавянето на автобусите с българи, сред които и ученици. МВнР е уведомило своевременно подалите сигнала за операция „Сухопътни граници 2018“.\r\nОтбелязването на католическия Великден, намаленият брой служители на граничен контрол и парламентарните избори в Унгария на осми април също може да утежнят преминаването през страната. ГКПП „Хоргош – Рьоске“ е върху основната пътна артерия, водеща от България към Виена.", "date": "2018.04.01", "title": "20 автобуса с българи чакаха с часове на сръбско-унгарската граница заради интензивни проверки за трафик на мигранти (ОБЗОР)"}
{"url": "http://www.focus-news.net/news/2018/04/01/2506614/sport-balgarskite-gimnastichki-specheliha-tri-zlatni-dva-srebarni-i-tri-bronzovi-medala-na-sofia-world-cup-2018.html", "text": "Ансамбълът ни по художествена гимнастика показа отново, че е най-добрият отбор в света през този сезон, вдигна на крака българската публика и постигна най-високите оценки в художествената гимнастика за всички времена. Това съобщиха от Българската федерация по художествена гимнастика на официалната си страница в социалната мрежа „Фейсбук“. \r\nЗлатен медал в многобоя, златен медал във финала на съчетанието с 5 обръча и бронзов във финала на съчетанието с три топки и две въжета.\r\nВ столичната зала “Арена Армеец” Катрин Тасева спечели сребърния медал на обръч, след като изигра перфектно съчетанието си и получи 17.950 точки. Другата родна представителка в този финал - Боряна Калейн, също беше много стабилна и си осигури бронзовото отличие със 17.750 точки.\r\nТитлата на обръч спечели шампионката в многобоя Александра Солдатова, която беше най-силна със 18.550 точки. \r\nКатрин Тасева спечели втори медал във финалите на отделните уреди на Световната купа по художествена гимнастика в София. След като по-рано днес си осигури сребро на обръч, възпитаничката на Бранимира Маркова извоюва и бронза на топка, след като изигра великолепно съчетанието си, за което получи оценка от 17.650 точки.\r\nТя беше изпреварена единствено от първата и втората в многобоя Александра Солдатова (18.300) и Екатерина Селезньова (17.800). \r\nДругата българка във финала на топка - Боряна Калейн, допусна грешка и остана пета с 16.800 точки. Четвърта се нареди бронзовата медалистка в многобоя Линой Ашрам (Израел) със 17.350 точки.\r\nКатрин Тасева спечели титлата на финала на бухалки. Тасева изигра силно своята композиция и получи оценка от 17.850 точки. \r\nВтора на бухалки се класира Влада Николченко (Украйна) със 17.200 точки, а трета е Александра Солдатова (Русия) с 16.900 точки, която допусна грешки. \r\nКатрин Тасева спечели сребърен медал на финала на лента на Световната купа по художествена гимнастика в София. Тасева допусна грешки в изпълнението си, но това направиха и останалите седем финалистки на този уред. Така с оценка от 14.800 точки българката взе сребърното отличие. Шампионка на лента е Линой Ашрам (Израел) с 15.950 точки, а трета е Екатерина Селезньова (Русия) с 14.600 точки.\r\nБългарският ансамбъл спечели златния медал на финала на пет обръча на Световната купа по художествена гимнастика в \"Арена Армеец\" в София. Симона Дянкова, Лаура Траатс, Мадлен Радуканова, Теодора Александрова и Елена Бинева вдигнаха на крака публиката в залата със своето изпълнение и получиха оценка от 20.850 точки (най-високата им до този момент на Световната купа в София, 12.300 за трудност). Това е второ златно отличие за възпитаничките на Весела Димитрова след титлата в многобоя снощи. \r\nСребърното отличие стана притежание на ансамбъла на Япония с 19.800 точки (12.000 за трудност). Италия спечели бронза с 19.650 точки. Ръководството на италианския тим подаде контестация за оценката, но тя беше отхвърлена. По-късно днес са финалите на бухалки и лента при жените, както и на три топки и две въжета при ансамблите.\r\nБългарският ансамбъл спечели бронзов медал на финала на три топки и две въжета на Световната купа по художествена гимнастика в \"Арена Армеец\" в София. Симона Дянкова, Лаура Траатс, Мадлен Радуканова, Теодора Александрова и Елена Бинева допуснаха грешки в изпълнението си (излизане на гимнастичка и уред извън терена) и бяха оценени със 17.700 точки. Златният медал на топки и въжета спечели Япония с 18.800 точки, а на второ място е Италия със 17.800. \r\nУспешното състезание за нашите момичета е и генерална репетиция за Световното първенство, което ще се проведе в София от 10-ти до 16 септември.", "date": "2018.04.01", "title": "Спорт: Българските гимнастички спечелиха три златни, два сребърни и три бронзови медала на „Sofiа World Cup 2018“"}
{"url": "http://www.focus-news.net/news/2018/04/01/2506612/veliko-tarnovo-obyaven-e-fotokonkurs-za-vpechatlyavashti-snimki-na-parka-tarnovgrad-duhat-na-hilyadoletna-balgariya.html", "text": "Обявиха фотоконкурс за популяризиране на най-новата атракция в старата столица – паркът „Търновград – духът на хилядолетна България“. Състезанието ще е под мотото  „Мини България в кадър“ и в него могат да се включат както любители фотографи, така и професионалисти. Възрастови ограничения няма, поясниха за Радио „Фокус“ – Велико Търново организаторите от Общинската туристическа агенция „Царевград Търнов“. Всеки желаещ може да се включи в конкурса с до пет впечатляващи снимки, представящи парка през призмата човек-макет в големия-малък свят на миниатюрите. Набирането на материали ще продължи до 30 май, като снимки се изпращат на e-mail: minibulgaria2017@gmail.com и на страница на парка на миниатюрите във Фейсбук.\r\nКонкурсът ще приключи с изложба, а жури ще отличи най-добрите снимки. Освен награди за първите три места, ще бъдат връчени и специална награда за любим кадър от онлайн гласуване във Фейсбук страницата на парка, както и специална награда за най-млад фотограф, допуснат до участие в изложбата.\r\nОще за фотоконкурса „Мини България в кадър“ и условията за участие .\r\nЛуиза ТРАНЧЕВА", "date": "2018.04.01", "title": "Велико Търново: Обявен е фотоконкурс за впечатляващи снимки на парка „Търновград – духът на хилядолетна България“"}
{"url": "http://www.focus-news.net/news/2018/04/01/2506611/sliven-s-blizo-30-poveche-sa-prihodite-ot-noshtuvki-v-oblastta-prez-yanuari-2018-g-v-sravnenie-s-sashtiya-period-na-2017-g.html", "text": "С близо 30% повече са приходите от нощувки в областта през януари 2018 г. в сравнение с същия период на 2017 г., съобщиха от пресцентъра на Териториално статистическо бюро Сливен. 46 места за настаняване с над 10 легла – хотели, мотели, къмпинги, хижи и други места за краткосрочно настаняване са функционирали през януари 2018 г. на територията на област Сливен. Общият брой на реализираните нощувки във всички места за настаняване през януари 2018 г. в област Сливен е 4 095, като се е увеличил с 19.4% в сравнение с януари 2017 година.\r\nРеализираните нощувки от български граждани са 3 512 и също са се увеличили с 27.3% спрямо същия месец на предходната година. Намалял е броят на реализираните нощувки от чужденци с 13.0%, спрямо януари 2017 година. Най-голям брой нощувки са реализирали чуждестранните граждани от Италия – 110, Сърбия – 73 и Германия – 59. Общата заетост на леглата в местата за настаняване през януари 2018 г. в област Сливен е 8.0%, като в сравнение със същия месец на предходната година тя е нараснала с 0.5 процентни пункта.\r\nПрез януари 2018 г. общият брой на пренощувалите лица е 2 625 и се е увеличил с 16.3% спрямо януари 2017 година. Относителният дял на пренощувалите български граждани от всички пренощували лица е 87.5%. Пренощувалите чужденци в местата за настаняване през януари 2018 г. са 327 и са с 41 (14.3%) повече спрямо същия месец на 2017 година. Преобладаващият брой чужди граждани, осъществили нощувки в област Сливен са от Турция – 45, Гърция – 43 и Италия – 42 лица.\r\nПриходите от нощувки в област Сливен през януари 2018 г. са 174 210 лв. и са се увеличили с 29.1% спрямо януари 2017 година.", "date": "2018.04.01", "title": "Сливен: С близо 30% повече са приходите от нощувки в областта през януари 2018 г. в сравнение с същия период на 2017 г."}
{"url": "http://www.focus-news.net/news/2018/04/01/2506622/lovech-vremenno-e-ogranicheno-dvizhenieto-po-uchastak-ot-patya-lovech-troyan-poradi-paten-intsident.html", "text": "Временно е ограничено движението по път ІІ-35 Ловеч – Троян в участъка от град Ловеч до разклона за село Казачево поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут: Казачево – Горно Павликене – Ловеч. \"Пътна полиция\" регулира движението.", "date": "2018.04.01", "title": "Ловеч: Временно е ограничено движението по участък от пътя Ловеч – Троян поради пътен инцидент"}
{"url": "http://www.focus-news.net/news/2018/04/01/2506621/alsat-m-makedoniya-23-dushi-sa-zadarzhani-v-albaniya-zaradi-nasilieto-po-vreme-na-protestite-predizvikani-ot-vavezhdaneto-na-patni-taksi.html", "text": "Полицията от град Кукъс в Северна Албания съобщи, че е задържала 23 лица, които са участвали на протестите задържали с насилие на пътя, водещи към Косово“,  предава македонския телевизионен канал  „Алсат-М“.\r\nСе са заподозрени, че са участвали в изгарянето и разрушаването на кабините за събиране на такси на пътя към тунела „Калимаш“.\r\nВчера на пътя се събраха протестиращи, за да изразят недоволство от обявеното от правителството събиране на такси на участъка, който според тях са твърде високи. Виктор Турмаков", "date": "2018.04.01", "title": "„Алсат-М“ (Македония): 23 души са задържани в Албания заради насилието по време на протестите, предизвикани от въвеждането на пътни такси"}
{"url": "http://www.focus-news.net/news/2018/04/01/2506610/abc-news-siriyskata-opozitsiya-oproverga-dannite-che-e-sklyuchvala-sporazumenie-s-pravitelstvoto-da-napusne-grad-duma.html", "text": "Съветът на контролирания от опозицията град Дума в региона Източна Гута край Дамаск съобщи, че новините, че се е споразумяла да предаде населеното място на централните власти, не са истина, предава  ABC News.\r\nСпоред представителя на опозицията Ияд Абделазиз няма постигнато споразумение „Джейш ал Ислям“ да напусне Дума и да се запъти към северните части на страната. Той допълни, че „хуманитарните евакуации“ ще продължат. \r\nСъщевременно Абделазиз допълни, че „Джейш ал Ислям“ продължава преговорите с Русия относно бъдещето на Дума. Русия е ключов съюзник на правителството на Сирия.  Виктор Турмаков", "date": "2018.04.01", "title": "ABC News: Сирийската опозиция опроверга данните, че е сключвала споразумение с правителството да напусне град Дума"}
{"url": "http://www.focus-news.net/news/2018/04/01/2506618/sofiya-vremenno-e-ogranicheno-dvizhenieto-v-aktivnata-lenta-na-am-hemus-v-tunel-vitinya-posoka-varna-poradi-propadane-na-kapak-na-shahta.html", "text": "Временно е ограничено движението в активната лента на АМ \"Хемус\" в тунел \"Витиня\", посока Варна, поради пропадане на капак на шахта. Това съобщиха от пресцентъра на Агенция \"Пътна инфраструктура\". Движението се осъществява в изпреварващата лента. Участъкът е сигнализиран.", "date": "2018.04.01", "title": "София: Временно е ограничено движението в активната лента на АМ \"Хемус\" в тунел \"Витиня\", посока Варна, поради пропадане на капак на шахта"}
{"url": "http://www.focus-news.net/news/2018/04/01/2506623/afp-pochinal-e-rios-mont-bivsh-diktator-na-gvatemala-obvinyavan-v-genotsid.html", "text": "Ефрен Риос Монт, бившият военен диктатор на Гватемала между 1982 и 1983 г. , който в момента се съден за геноцид, е починал днес на 91-годишна възраст, предава  AFP.\r\nНеговият адвокат Джейм Ернандез съобщи, че Риос Монт е починал от инфаркт в дома си.  Виктор Турмаков", "date": "2018.04.01", "title": "AFP: Починал е Риос Монт, бивш диктатор на Гватемала, обвиняван в геноцид"}
{"url": "http://www.focus-news.net/news/2018/04/01/2506408/pregled-na-osnovnite-temi-v-svetovniya-pechat-agentsiya-fokus.html", "text": "Сред служителите в администрацията на американския президент Доналд Тръмп е разпространено мнението, че трябва да се предприемат по-твърди действия спрямо Русия и през последните няколко седмици някои от тях насърчават американския държавен глава да предприеме допълнителни мерки, след като Кремъл обяви, че ще експулсира 60 американски дипломати и ще затвори Генералното консулство на страната в Санкт Петербург, се разбира от нов доклад представен на Тръмп, пише американското издание Washington Examiner.\r\nНезависимо от това, че възгледите на американския президент за Русия вече не са така позитивни, той засега се противопоставя на идеята да възприеме по-категорична лична позиция и не е взел решение за мащаба на действията, които иска да допусне администрацията му да предприеме срещу руския президент Владимир Путин, са заявили съветниците му пред The New York Times.\r\nВ доклада се отбелязва, че бившият държавен секретар Рекс Тилърсън, чийто последен ден в администрацията е събота (31 март), вече е стигнал до извода, че е нужен по-твърд подход, а неговият налседник, Майк Помпео и новият съветник по национална сигурност Джон Болтън имат радикални гледни точки спрямо Кремъл.\r\nДокладът се появи, докато напрежението в отношенията с Русия ескалира през последните седмици, отчасти заради отравянето на бившия руски шпионин и неговата дъщеря в Обединеното кралство по-рано този месец.\r\n*** Изграждането на отношения между армиите на Китай и САЩ изисква не само съблюдаването на текущите интереси, но и на взаимните дългосрочни интереси, заяви говорител на китайското Министерство на отбраната, цитиран от китайското правителствено издание за международна политика Global Times.\r\nТе също „изискват изграждането на защита срещу потенциални рискове, когато нещата се развиват добре, както и вяра, в моменти на противопоставяне“, заяви Рен Гокян по време на брифинг в сградата на китайското военно министерство.\r\nТой посочи, че изграждането на здравословни и стабилни отношения между армиите на Китай и САЩ е в пряка зависимост от консенсуса между президентите на страните, както и от това дали двете страни и армии имат общи интереси, както и еднакви очаквания от международната общност.\r\n„Китайската армия придава голямо значение на отношенията между въоръжените сили, докато решително отбранява китайски суверенитет и интересите му за развитие“, обясни РЕн.\r\n„Надяваме се, че американската страна ще тръгне насреща на Китай, ще сграбчи моментума в развитието на отношенията между страните и армиите им и ще направи военните отношения стабилен факто в китайско-американските отношения“, заяви той.\r\n*** Европейският съюз и САЩ трябва да достигнат до „разумен компромис“ за разрешаване на противоречията в търговските отношения „до лятото“, според министърът на икономиката на Германия Петер Алтмайер, пише Politico.\r\nАлтмайер направи този коментар в интервю пред немското списание Der Spiegel, след като президентът на САЩ Доналд Тръмп предостави на ЕС изключение от новите мита за стомана и алуминий до 1 май. След това той ще вземе окончателно решение за изключенията в новата си митническа политика. В отговор Европейската комисия заплаши, че ще отговори с налагане на мита на американски стоки, като дънките „Левис“ и моторите „Харлей Дейвидсън“.\r\nНо германският икономически министър вярва, че ЕС ще избегне търговска война със САЩ и увери, че двете страни „могат да стигнат до разумен компромис до началото на лятото“.\r\nВместо да се карат, двата търговски блока ще постараят да дадат съвместен отговор на пренасищането на международния пазар на стомана, причинено от Китай, заяви Алтмайер.\r\n„Търсим единна линия за борба срещу дъмпинга и кражбите на интелектуална собственост и искаме да намерим решения, съвместим с международните търговски правила“, посочи министърът.\r\nОсвен това, Алтмайер подчерта, че Германия ще работи, за да изпълни ангажимента си да увеличи военните си разходи до 2% от БВП на страната, като част от задълженията си към НАТО.\r\n„Уверих моите колеги във Вашингтон, че като министър на икономиката ще работя и за постигането на тази цел“, заяви той.\r\n*** Жителите на сирийската северозападна провинция Идлиб призоваха Турция да ги спаси от терора и организираха демонстрация по улиците на Сарахиб, с искане Въоръжените сили на Турция (ВСТ) да влязат в техния град и да възстановят мира след успешните операции на турската армия „Щита на Ефрат“ и „Маслинова клонка“ в Северна Сирия, пише турското издание Yeni Safak.\r\nМестния съвет на Идлиб излезе с официален призив провинцията да мине под покровителството на ВСТ.\r\nИзданието уточнява, че Турция вече установи седем наблюдателни пункта във въпросната провинция като част от споразумението за деескалация, постигнато между Москва, Техеран и Анкара.\r\nДемонстрациите, според данните на Yeni Safak, бързо са се разпространили из целия регион и протестиращите са изразили мнение, че военните операции на Турция в Северна Сирия са „легитимни“.\r\nМитингите в градовете Тадиф и Джарабулус, в хода на които населението призова ВСТ да се намесят и да прочистят региона от терористични елементи са били проведени едновременно, пише турското издание, като уточнява, че подобни демонстрации са проведени и в град Ал Баб в навечерието на операция „Щита на Ефрат“.\r\nСирийците в град Манбидж, продължава Yeni Safak, който е окупиран от подкрепяните от САЩ терористи от Работническата партия на Кюрдистан (ПКК), също призоваха за „спешна операция“ на Турция за прочистване на района от терористични елементи.\r\n***", "date": "2018.04.01", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/04/01/2506409/predstoyashti-mezhdunarodni-sabitiya-za-1-april-agentsiya-fokus.html", "text": "***\r\nОт 09.30 часа, в патриаршеската катедрала „Св. Александър Невски“, по повод Цветница Божествена света Литургия ще оглави Негово светейшество Българският патриарх и Софийски митрополит Неофит. Посрещането на патриарха е в 09.10 часа.        \r\n***\r\nОт 10.30 часа пред банята в кв. „Горна Баня“ жители на квартала ще излязат на протест, организиран в социалните мрежи. Те ще настояват за ремонта на банята. Която е паметник на културата. \r\n***\r\nВ деня на големия християнски празник Цветница, в цялата страна за 15-и пореден път ще се проведе пролетна кампания за безвъзмездно и доброволно кръводаряване под надслов „Запалете свещичка, дарете кръв, дарете живот сега!”. Временните пунктове в София ще работят от 9.00 до 13.00 часа в непосредствена близост до столичните православни храмове:\r\n„Света Неделя” – в аулата на Богословския факултет; „Свети Седмочисленици” – в 6-то ОУ „Граф Игнатиев”, ул. „6 септември” №16; „Покров Богородичен” (зад хотел „Родина”) – в енорийския център на църквата, ул. „Георги Делчев – Зографина” № 2; „Света Параскева“ – в двора на храма, бул. „Г. С. Раковски“ 58. \r\nОт 11.00 часа представители на НЦТХ и на БЧК ще дадат повече информация в Аулата на Богословския факултет. \r\n***\r\nОт 19.00 часа в митрополитския храм “Св. вмца Неделя”, както и във всички храмове е началото на богослужението  \"Последование на Жениха\", с което за православните християни започват Страстната седмица, седмицата на страданията Христови. \r\n***\r\nОт 19.30 часа във фоайето на Сатиричния театър ще се открие фотоизложбата на Иван Григоров \"ВСИЧКО Е ТЕАТЪР 1984\".\r\n***\r\nОт 12.00 часа Заместник-председателят на ГЕРБ и председател на ПГ на партията Цветан Цветанов ще се включи в регионалната инициатива на МГЕРБ – Благоевград „Да пуснем корени в България”. За десетото юбилейно издание на инициативата младежи на ГЕРБ от цялата страна ще се съберат в местността Рупите и ще засадят дръвчета в парка зад храма на баба Ванга и ще дарят беседка. \r\n***\r\nОт 09.00 до 13.00 часа в Бургаския свободен университет ще бъде отворен пункт за кръводаряване. Инициативата е традиционна и се провежда всяка година на този християнски празник от Отделението по трансфузиознна хематология на УМБАЛ Бургас и БЧК.\r\n*** \r\nОт  09.00 часа в Читалище \"Нива - 1898\"  ще се проведе Общинския песенен фестивал \"Цветница\". \r\n***\r\nКметът на Община Видин Огнян Ценков ще се включи в тържествените прояви, посветени на традиционния празник Цветница. В 10.00 ч. той ще присъства на Светата литургия в катедралния храм \"Св. вмчк Димитър Солунски\", от 10.45 ч. ще се включи в литийното шествие до пл. \"Бдинци\" и в 11.00 ч., в залата на Симфониета - Видин ще поднесе приветствие по повод именния ден на видинското читалище \"Цвят\".\r\n***\r\nОт 11.30 часа на площад „Христо Ботев“ ще се проведе концерт на Духов оркестър при НЧ „Развитие-1869“ по повод Цветница. \r\n***\r\nОт 10.00 до 11.30 часа на стадион „Захарни заводи“ ще се проведе футболна среща между отборите на ОФК „Локомотив“ гр. Горна Оряховица и ФК „Локомотив“ гр. Дряново.\r\n***\r\nОт 13.00 до 14.30 часа на стадион „Захарни заводи ще се проведе футболна среща между отборите на ФК „Долна Оряховица“ и ОФК „Трявна“. \r\n***\r\nОт 10.00 часа в спортната зала на Гълъбово ще се проведе Общински турнир по тенис на маса. Участниците ще бъдат разделени в две възрастови групи – до 18 години и над 18 години. Желаещите да участват могат да се запишат и преди самия турнир. \r\n***\r\nОт 10.00 часа на площад „Свобода“ ще започне празничен концерт по повод Цветница. \r\n***\r\nОт 11.00 часа на площада на селото ще започне фолклорния празник „Празнично хора на Цветница“. \r\n***\r\nОт 08.30 часа на сборния пункт Железен град ще се съберат участниците в традиционния планински поход „Цветница“, организиран от туристическо дружество „Купена“- Пещера и туристическо дружество „Алеко“ – Пазарджик. \r\n***\r\nВ 09.00 часа в митрополитски  храм „Св. вмчца Марина” Пловдивският митрополит Николай ще отслужи архиерейска света Литургия по повод Цветница.\r\n***\r\nОт 11.00 часа в салона на ДКТ-Сливен ще бъде поставена постановката „Лече бубулече“ от проф. Жени Пашова и доц. Петър Пашов. \r\n***\r\nОт 13.30 часа в Школа А&Б ще се състои Ден на отворените врати по случай 20-тата годишнина на школата.\r\n***\r\nОт 16.00 часа в Школа А&Б ще се състои запалване на свещите на юбилейната торта и ще бъде представена кратка презентация з историята на школата.", "date": "2018.04.01", "title": "Предстоящи международни събития за 1 април (Агенция „Фокус“)"}
{"url": "http://www.focus-news.net/news/2018/04/01/2506411/kurir-makedoniya-samolet-na-niskobyudzhetna-kompaniya-katsna-uspeshno-na-letishteto-v-skopie-sled-otkaz-na-dvigatel.html", "text": "Пет минути преди кацане на Международно летище-Скопие един от двигателите на самолет на нискобюджетната компания „Уизеър“ отказа, но въпреки това машината е приземена успешно, съобщава скопското електронно издание „Курир“.\r\nИнцидентът се случил малко след полунощ в петък. Екипажът е спазил стандартната процедура за реакция при подобна ситуация, а именно – направил е няколко обиколки около летището в Скопие, за да подготви машината за безопасно кацане. \r\nУточнява се, че машината е изпълнявала полет от швейцарския град Базел. При произшествието няма пострадали.Тереза Герова", "date": "2018.04.01", "title": "„Курир“ (Македония): Самолет на нискобюджетна компания кацна успешно на летището в Скопие след отказ на двигател"}
{"url": "http://www.focus-news.net/news/2018/04/01/2506624/zam-predsedatelyat-na-gerb-tsvetan-tsvetanov-se-vklyuchi-v-regionalnata-initsiativa-na-mgerb-blagoevgrad-da-pusnem-koreni-v-balgariyaobzor.html", "text": "Заместник-председателят на ГЕРБ и председател на ПГ на партията Цветан Цветанов се включи в регионалната инициатива на МГЕРБ – Благоевград „Да пуснем корени в България. За десетото юбилейно издание на инициативата младежи на ГЕРБ от цялата страна се събраха в местността Рупите и засадиха дръвчета в парка зад храма на баба Ванга, като дариха и беседка. В инициативата по традиция се включиха евродепутати, областният координатор на ГЕРБ-Благоевград и народен представител Даниела Савеклиева, представители на НИС на МГЕРБ, кметът на Враца и основател на инициативата Калин Каменов, кметовете на Банско, Петрич, Разлог и Симитли - Георги Икономов, Димитър Бръчков, Красимир Герчев и Апостол Апостолов. Всички присъстващи отбелязаха, че за 10 години са успели да засадят около 1 000 дръвчета в Рупите. \r\nЦветан Цветанов получи редица подаръци за своя имен, сред които и огромна торта. Той подчерта, че е много хубаво, когато една партийна инициатива се превръща в обществено събитие и има обществена полза. Според Цветан Цветанов ГЕРБ като системна партия подкрепя всички ежегодни инициативи, които оставят трайна следа и е хубаво, че това събитие дава възможност на младите хора да създават приятелства, а дори и семейства. Той уточни, че ПГ на ГЕРБ е осигурила финансиране и е дарена беседка, която вече е монтирана в парка, за да се чувстват хората уютно и удобно по повод Цветница и предстоящите Великденски празници. \r\nОт своя стана областният координатор на ГЕРБ-Благоевград и народен представител Даниела Савеклиева изказа гордостта си, че тази инициатива е тръгнала от МГЕРБ-Благоевград и от Калин Каменов. Тя си пожела на това място да се събират все повече хора, а инициативата да се превърне в национална кауза.\r\nОснователят на инициативата и кмет на Враца Калин Каменов припомни как се е създала инициативата преди 10 години от група ентусиазирани младежи, като посочи, че добрината ги е събрала тогава и е горд, че след 10 години, въпреки всички промени и трудности, те остават заедно и продължават това добро дело.\r\nПредседателят на Младежи ГЕРБ и зам.-министър на външните работи Георг Георгиев подчерта, че инициативата „Да пуснем корени в България“ е една силна заявка, че в бъдеще младите хора ще останат и ще работят в интерес на по-доброто развитие на държавата.\r\nЛора КАЛЧЕВА", "date": "2018.04.01", "title": "Зам.-председателят на ГЕРБ Цветан Цветанов се включи в регионалната инициатива на МГЕРБ – Благоевград „Да пуснем корени в България”(ОБЗОР)"}
{"url": "http://www.focus-news.net/news/2018/04/01/2506412/temata-balgariya-v-chuzhdestrannite-medii-balgarski-turisti-v-ohrid-sofiya-otkaza-da-izgoni-ruski-diplomati-i-kazusa-s-yuliya-krasteva-agentsiya-fokus.html", "text": "Тази година туристическият сезон в Охрид започна по-рано от обикновено – градът е пълен с гости за Католическия Великден. Най-многобройни са посетителите от Гърция, Албания, България, Турция и Косово, които се радват на разходки из старата част на града и културно-историческите забележителности, предава скопският телевизионен канал „Сител“.\r\nПредставителите на бранша припомнят, че сезонът на брега на Охридското езеро започва през април, когато идват туристите от Белгия и Дания. Основният туристически център на югозападната ни съседка успява да привлича гости и след летния сезон, който започва от април и продължава до края на октомври, но са необходими допълнителни усилия, за да бъдат задържани туристите.\r\n*** Дали френско-българският писател, литературен учен и психоаналитик Юлия Кръстева е била шпионин в съветско време? Българската комисия, която проверява кой има връзки с някогашната разузнавателна служба, отговаря с „да\" на този въпрос, отбелязва Euronews  в германската си редакция\r\nКръстева е живяла във Франция повече от 50 години. Тъй като тя иска да бъде съредактор на литературно списание в родината си, българската комисия прегледа архивни документи, които разкриват, че през 1971 г. Кръстева е била привлечена като агент под кодово име „Сабрина“. Информация за продължителността и възнаграждението за нейната работа за разузнавателната служба обаче не се съдържа в документите. \r\nКръстева отрича обвиненията. Информацията е не само погрешна и гротескна, тя е атака срещу нейната чест. \r\nКръстева е считана за един от най-влиятелните мислители на XX век. Тя е професор в Париж, пише няколко романа и многобройни писания за феминистка психоанализа и литературна теория.\r\n*** 500-годишната Ибрахим Паша джамия, най-големият все още съществуващ архитектурен обект от времето на Османската империя на Балканите, ще бъде реставрирана и отворена като част от мултимилиарден проект, предава турският телевизионен канал TRT World.\r\nОсманската джамия в българския град Разград ще бъде отворена за молитви, след като реставрацията е завършена.\r\nНа територията на България има голям брой джамии, исторически турски бани (хамами) и редица други исторически сгради, които имат нужда от реставрация. Общо 27 джамии от османския период в страната чакат своята реставрация, отбелязва медията.\r\n*** Министър-председателят на България Бойко Борисов заяви, че „няма доказателства, свидетелстващи за вината на Москва“ и отказа да изгони руски дипломати във връзка с отравянето на Сергей Скрипал и неговата дъщеря в Солсбъри. Не всички български политици са съгласни с него, но тези, които го подкрепят, в момента преобладават в София, пише в материал на РИА Новости, представен без редакторска намеса.\r\nКакто показаха резултатите от последните президентски избори, общественото мнение в България по отношение на Русия е разделено. През 2017-а година настроеният русофобски Росен Плевнелиев бе заменен на президентския пост от приятелски настроения към Москва Румен Радев. Сега София променя външнополитическия си курс. И пробва да влезе в ролята на „мост между Изтока и Запада“, разчитайки на доверителните отношения с Кремъл, както и с Белия Дом.\r\nПо-рано това не се удаваше на София. Под натиска на САЩ и ЕС премиерът Борисов се отказа от проекта за газопровода „Южен Поток“, който трябваше да премине през територията на България. И оттегли съгласието за строителство на АЕЦ „Белене“, заплащайки на Москва сериозна неустойка. България понесе големи финансови и морални загуби и властите на балканската страна не искат да изострят допълнително отношенията си с Русия.\r\nВ добавка към това, Москва има нов коз в играта на българското направление: проекта за газопровод „Турски поток“. В София виждат колко е ненадеждна Украйна в качеството на транзитьор на газ и предпочетоха да получават синьо гориво по заобиколния път от юг. През март президентът Владимир Путин и премиера Борисов обсъдиха възможността за пускане на разклонение на тръбопровода, което би отишло в България. Според съобщение, публикувано от news.bg, страните могат да се върнат и към проекта АЕЦ „Белене“.\r\nВ разговор с РИА Новости, изтъкнатият Научен сътрудник на Института за Европа към Руската академия на науките Павел Кандел определи новия курс на българските власти като „изправяне на дисбаланса“, получил се в последните десетилетия. Промените са станали неизбежни след президентските избори през 2017 година. „Радев отиде над тях под лозунга за подобряване на отношенията с Русия. И победи. Той е длъжен да покаже, че думите му не са празни приказки. Победата на Радев се отрази на всички останали звена на властта. Бойко Борисов, който претърпя поражение, също оттогава се държи по-внимателно. А в миналото много анти-руски мерки бяха свързани именно с него“, казва Кандел.\r\nПромените във висшите ешелони на българската власт не означават обаче обръщане към Русия. Против са много функционери от партия ГЕРБ, която има най-много депутати в парламента. При обсъждането на съдбата на руските дипломати в народното събрание стана размяна на мнения на висок глас. Лидерът на фракцията на ГЕРБ Цветан Цветанов заяви, че България няма друг избор, освен солидарността с Вашингтон и Лондон. И обвини приятелски настроените към Русия социалисти в опит да изкарат България от Европейския съюз. Но противниците на Кремъл все пак са в малцинство.\r\n„Мнозинството от българите са настроени доброжелателно към Русия. Те не са забравили приноса на нашата страна в освобождението от османска власт. В Българя действат партии, които могат да се нарекат проруски, преди всичко това се отнася за „Атака“. Консерваторите от това обединение са част от управляващата коалиция, което ограничава мястото за маневри на Борисов и влияе на неговата политика по отношение на Москва“, обобщава Кандел.\r\nРешението на България да се откаже от изгонването на дипломати повишава нейната тежест в геополитическата игра. На фона на противопоставянето между Москва и Вашингтон се формира търсене за компромисна позиция, която страната би могла да предложи, въздържайки се от резки ходове, както против Русия, така и против САЩ. Традиционна за тази роля претендира Австрия, на основание, че е неутрална и че  не е част от НАТО. Както София, така и Виена се възприема като мост между Изтока и Запада и е готова да стане посредник.\r\nСпоред мнението на заместник-директора на Центъра за политически технологии Алексей Макаркин, България по-трудно ще влезе в тази роля, тъй като балканската страна е много зависима от структурите на ЕС и НАТО. София няма опит в продължителното противопоставяне на чуждестранния натиск. „Към днешна дата, България обосновава своята гледна точка с позицията на ОЗХО (Организацията за забрана на химическите оръжия). Нейните експерти все още не са излезли с мнение. При всички случаи България е член на НАТО. Не можем да  я позиционираме като неутрален играч“, обобщи Макаркин.\r\n***", "date": "2018.04.01", "title": "Темата България в чуждестранните медии – български туристи в Охрид, София отказа да изгони руски дипломати и казуса с Юлия Кръстева (Агенция „Фокус“)"}
{"url": "http://www.focus-news.net/news/2018/04/01/2506620/nimh-zhalt-kod-za-silen-vyatar-e-obyaven-za-8-oblasti-v-stranata-na-2-april.html", "text": "Жълт код за силен вятър е обявен за 8 области в страната на 2 април. Това сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Враца, Плевен, Ловеч, Габрово, Велико Търново, Русе, Търговище и Разград. Метеоролозите предупреждават, че през деня западният вятър ще се усили и ще бъде силен с пориви до 20-22 м/с.\r\nПри тази степен на опасност хората трябва да бъдат внимателни за летящи във въздуха предмети. Поради тази причина са възможни локални нарушения на обичайните дейности на отрито.", "date": "2018.04.01", "title": "НИМХ: Жълт код за силен вятър е обявен за 8 области в страната на 2 април"}
{"url": "http://www.focus-news.net/news/2018/04/01/2506619/ria-novosti-ot-2-april-kitay-shte-vavede-otvetni-mita-sreshtu-sasht.html", "text": "Китай взе решени от 2 април да въведе по отношение на 128 внасяни от САЩ стоки мита като контрамярка за въведените от Вашингтон мита върху стоманата и алуминия, предава РИА Новости.\r\nПо данни на министерството на търговията на Китай от 2 април се прекратяват задълженията по снижаването на митата за внасяни от САЩ 128 вида стоки от седем категории. Върху 120 стоки, сред които и плодовете митото ще бъде 15%, докато на 8, включващи свинското месо – с 25%. Виктор Турмаков", "date": "2018.04.01", "title": "РИА Новости: От 2 април Китай ще въведе ответни мита срещу САЩ"}
{"url": "http://www.focus-news.net/news/2018/04/01/2506413/ntvru-kompaniyata-ruski-zheleznitsi-zapochna-izgrazhdaneto-na-skorostna-zhelezopatna-liniya-v-sarbiya.html", "text": "Компанията „Руски железници“ започна изграждането на скоростна железопътна отсечка в Сърбия, която ще бъде част от международната линия, свързваща Белград с унгарската столица Будапеща, предава телевизионният канал Ntv.ru. По трасето, което ще преминава през планински тунел и по виадукт над река Дунав, влаковете ще развиват скорост до 200 км/час. Очаква се проектът да бъде завършен до три години. \r\nМедията отбелязва, че към настоящия момент влаковете в Сърбия развиват по едва 45 км/час. В някои участъци линиите са просто повредени, докато в други случаи изобщо не са възстановявани след бомбардировките на НАТО. Поради тази причина Сърбия се е обърнала към Русия за помощ и в резултат преди пет години между двете страни е подписан договор за строеж на нова железопътна линия. Търгът е спечелен от компании от Русия и Китай.\r\nПри началото на проекта икономическата ситуация в Сърбия е била сложна. Тогава Русия е инвестирала в западната ни съседка 800 млн. долара. Отпуснатите средства не са просто кредит, а основа за бъдещо сътрудничество между двете страни, подчертава телевизията.Тереза Герова", "date": "2018.04.01", "title": "Ntv.ru: Компанията „Руски железници“ започна изграждането на скоростна железопътна линия в Сърбия"}
{"url": "http://www.focus-news.net/news/2018/04/01/2506415/afp-maliyski-dzhihadist-e-arestuvan-i-predaden-na-mns-v-haga.html", "text": "Малийски джихадист е бил арестуван в африканската страна и предаден на Международния наказателен съд (МНС) в Хага заради обвинения във военни престъпления, предава AFP, като се позовава на изявление от органа.\r\nАл Хасан Аг Абдул Азиз Аг Мохамед Аг Махмуд бе предаден от малийските власти и пристигна в центъра за задържане в Трибунала в Хага, за да бъде обвинен във военни престъпления и престъпления срещу човечеството заради унищожаването на светите храмове в Тимбукту. Срещу него ще бъдат повдигнати и обвинения за изнасилване и принуждаване към брак, се казва още в изявлението от МНС.Тереза Герова", "date": "2018.04.01", "title": "AFP: Малийски джихадист е арестуван и предаден на МНС в Хага"}
{"url": "http://www.focus-news.net/news/2018/04/01/2506417/tass-v-rusiya-zapochva-proletniyat-nabor-za-voenna-sluzhba.html", "text": "От 1 април в Руската федерация започва пролетният набор за постъпване на военна служба, предава TACC, като пояснява, че се планира приемането на 128 хил. души. \r\nСъответният указ е подписан от президента Владимир Путин на 30 март. „От 1 април до 15 юли 2018 г. ще се проведе призив за военна служба за гражданите на Руската федерация на възраст от 18 г. до 27 г.  на брой 128 хил. души“, се казва в текста. \r\nАгенцията припомня, че през 2017 г. на служба бяха приети 142 хил.  души – с 14 хил. повече от настоящата кампания. Съкращаването на броя им е свързан с увеличаването на броя на професионалните военнослужещи, наети с договор, поясни началникът на Главното организационно-мобилизационно управление на Генералния щаб на Въоръжените сили на Руската федерация Евгений Бурдинский..Тереза Герова", "date": "2018.04.01", "title": "ТАСС: В Русия започва пролетният набор за военна служба"}
{"url": "http://www.focus-news.net/news/2018/04/01/2506418/sport-pari-sen-zhermen-specheli-kupata-na-ligata-na-frantsiya.html", "text": "Настоящият шампион на Франция и лидер в класирането Пари Сен Жермен спечели Купата на Лигата на Франция след победа с 3:0 срещу Монако. За ПСЖ точни бяха Единсон Кавани, който отбеляза две попадения, и Анхел ди Мария. Двубоят бе игран в Бордо. \r\nТова е пета поредна победа на ПСЖ в този турнир.", "date": "2018.04.01", "title": "Спорт: Пари Сен Жермен спечели Купата на Лигата на Франция"}
{"url": "http://www.focus-news.net/news/2018/04/01/2506421/plyus-info-makedoniya-tezhka-nosht-za-ohridchani-ima-opasnost-ot-navodnenie-v-grada.html", "text": "Циклонът „Алексей“, който в събота следобед удари Охрид с умерени ветрове, се засили през следващите часове, предава скопската електронна медия „Плюс Инфо“.\r\nПо данни на местните средства за масова информация под вода са кеят и пристанището на Охридското езеро. Водата заля и част от бреговата ивица, наводнявайки разположените на нея заведения. Съобщава се, че в търговските обекти има нанесени щети.\r\nСходна е ситуацията и в Струга, където също има наводнени ресторанти. Тереза Герова", "date": "2018.04.01", "title": "„Плюс Инфо“ (Македония): Тежка нощ за охридчани – има опасност от наводнение в града"}
{"url": "http://www.focus-news.net/news/2018/04/01/2506422/makfaks-makedoniya-harvatiya-e-obhvanata-ot-prolivni-dazhdove-i-vetrove-sas-skorost-nad-100-kilometra-v-chas.html", "text": "Хърватия е обхваната от проливни дъждове и ветрове със скорост над 100 километра в час, предава македонската информационна агенция „Макфакс“.\r\nБуря, последвана от силни валежи, предизвика наводнения в някои райони на страната, както и сериозни проблеми за движението по пътищата, съобщиха хърватските медии. Поради силните пориви на вятъра, нахвърлящи 100 километра в час, някои фериботни линии са временно прекъснати. \r\nСпоред наличната информация засега няма регистрирани материални щети.Тереза Герова", "date": "2018.04.01", "title": "„Макфакс“ (Македония): Хърватия е обхваната от проливни дъждове и ветрове със скорост над 100 километра в час"}
{"url": "http://www.focus-news.net/news/2018/04/01/2506423/sport-manchestar-siti-pobedi-evertan-s-13.html", "text": "Манчестър Сити победи като гост Евертън с 1:3 в мач от 32-рия кръг на Висшата лига. Точни за Сити бяха Лерой Сане, Габриел Жезус и Рахим Стърлинг, а за Евертън гол отбеляза Яник Боласие. \r\nСлед тази победа Манчестър Сити събра 84 точки във временното класиране и запази преднината си от 16 точки пред втория в класирането Манчестър Юнайтед. Двата отбора ще се срещнат в директен двубой на„Етихад Стейдиъм“, който ще се играе на 7 април от 19:30 часа. Резултати от другите срещи от кръга:\r\nМанчестър Юнайтед-Суонзи 2:0\r\nКристъл Палас-Ливърпул 1:2\r\nБрайтън-Лестър Сити 0:2", "date": "2018.04.01", "title": "Спорт: Манчестър Сити победи Евертън с 1:3"}
{"url": "http://www.focus-news.net/news/2018/04/01/2506424/anadolu-agency-nay-malko-14-tsivilni-sa-zaginali-pri-ruski-vazdushni-udari-v-idlib.html", "text": "Най-малко 14 цивилни са загинали при бомбардировки в северната сирийска провинция Идлиб, предава Anadolu Agency, като се позовава на информация от „Белите каски“.\r\nСъгласно разпространените данни, въздушните удари са нанесени в събота от руски военни самолети. Поразени са три населени места. В резултат са пострадали мнозина и са налице опасения, че броят на жертвите може да се увеличи. \r\nПрез последните три седмици в резултат на въздушните удари в провинциите Идлиб и Хама загинаха 112 цивилни, а 110 други бяха ранени, твърдят източници на „Белите каски“. \r\nУправляван от въоръжени групировки срещу режима, Идлиб бе подложен на масирани удари за последния месец и половина. Провинцията се намира в северната част на Сирия и е една от т.нар. зони на деескалация в разкъсваната от граждански конфликт страна. Тереза Герова", "date": "2018.04.01", "title": "Anadolu Agency: Най-малко 14 цивилни са загинали при руски въздушни удари в Идлиб"}
{"url": "http://www.focus-news.net/news/2018/04/01/2506420/sputnik-sluzhitel-v-amerikanskoto-konsulstvo-v-sankt-peterburg-otpravi-mnogoznachitelen-zhest-kam-zhurnalisti.html", "text": "Предполагаем служител на Генералното консулство в Санкт Петербург бе уловен да показва среден пръст на репортери, отразяващи затварянето на дипломатическата институция, предава руската информационна агенция Sputnik.\r\nМъжът, заснет от журналистите, товари мебели в джип с червени (дипломатически) регистрационни номера, паркиран пред сградата на консулството.\r\nВидеото показва също други служители, които товарят кутии и мебели от консулството в камион.\r\nРуските власти обявиха за персони нон грата 60 американски дипломати и закриха Генералното консулство на САЩ  в Санкт Петербург в отговор на аналогични мерки, наложени от администрацията във Вашингтон във връзка с предполагаемата роля на Москва в отравянето на бившия служител на руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри.Тереза Герова", "date": "2018.04.01", "title": "Sputnik: Служител в американското консулство в Санкт Петербург отправи многозначителен жест към журналисти"}
{"url": "http://www.focus-news.net/news/2018/04/01/2506414/ekathimerini-atina-otpravi-preduprezhdenie-kam-ankara-ostrovite-imiyakardak-sa-gratski-i-nyama-samnenie-za-suvereniteta-im.html", "text": "Правителството в Атина отправи строго предупреждение към Анкара, подчертавайки, че островите Имия/Кардак са гръцка територия и че няма съмнение за техния суверенитет, съобщава електронното издание Ekathimerini.\r\n„Законният статут на Имия/Кардак е установен“, заяви гръцкият външен министър Никос Кодзиас, допълвайки че „гръцката власт върху Имия е извън съмнение“.\r\n„Турция е в грешка, ако смята, че може да нарушава международното право в Егейско море без последствия, както прави на други места“, се казва още в изявлението. „Съветваме Турция да внимава с думите си“, предупреждават от Атина.\r\nИзявлението на гръцкото правителство бе предшествано от такова на турското външно министерство, в което Атина бе критикувана за това, че е приела закон за околната среда, отнасящ се до програмите „Натура“ на Европейския съюз, в който се твърди, че Гърция „отдавна експлоатира... по отношение на егейските въпроси.“\r\n„Няма никакво съмнение за правото на Турция върху островите Имия/Кардак“, се казва в изявлението на Анкара.\r\n„Освен това няма да приемем каквито и да било възможни факти да бъдат представени от Гърция към географските образувания в Егейско море, чийто правен статус се оспорва. И накрая, бихме искали да повторим, че гръцкият закон № 4519 няма да има никакви правни последици по отношение на споровете, съществуващи между Турция и Гърция в Егейско море\", подчертаха още от Анкара.Тереза Герова", "date": "2018.04.01", "title": "Ekathimerini: Атина отправи предупреждение към Анкара: Островите Имия/Кардак са гръцки и няма съмнение за суверенитета им"}
{"url": "http://www.focus-news.net/news/2018/04/01/2506427/sport-yuventus-pobedi-milan-s-31.html", "text": "Ювентус победи Милан с 3:1 в домакински мач от 30-тия кръг на Серия „А“. За Ювентус головете отбелязаха Пауло Дибала, Хуан Куадрадо и Сами Кедира, а за Милан точен бе бившият играч на Ювентус Леонардо Бонучи. След изиграването на 30 мача Ювентус има 78 точки, с четири повече от основния си съперник за титлата Наполи. Милан е на шесто място във временното класиране с актив от 50 точки. Резултати от другите срещи от кръга:\r\nСасуоло-Наполи 1:1\r\nБолоня-Рома 1:1\r\nЛацио-Беневенто 6:2", "date": "2018.04.01", "title": "Спорт: Ювентус победи Милан с 3:1"}
{"url": "http://www.focus-news.net/news/2018/04/01/2506416/sport-bayern-myunhen-pobedi-s-60-borusiya-dortmund.html", "text": "Байерн Мюнхен победи с 6:0 гостуващия на „Алианц Арена“ Борусия Дортмунд в двубой от 28-мия кръг на Първа Бундеслига. Хеттрик за домакините отбеляза Роберт Левандовски, а по един гол добавиха Хамес Родригес, Томас Мюлер и Франк Рибери.\r\nСлед тази победа Байерн Мюнхен събра 69 точки във временното класиране, със 17 пред втория Шалке 04. Борусия Дортмунд остава на трето място с 48 точки. \r\nБаварците се нуждаят от само 1 точка в оставащите шест мача до края на сезона, за да спечелят титлата в Бундеслигата.Резултати от другите срещи от кръга: \r\nШалке 04-Фрайбург 2:0\r\nХановер 96-РБЛайпциг 2:3\r\nБайер Леверкузен-Аугсбург 0:0\r\nАйнтрахт Франкфурт-Майнц 05 3:0", "date": "2018.04.01", "title": "Спорт: Байерн Мюнхен победи с 6:0 Борусия Дортмунд"}
{"url": "http://www.focus-news.net/news/2018/04/01/2506425/zapochna-vtoriyat-zalesitelen-sezon-na-novata-gora-v-sofiya-obzor.html", "text": "Започна вторият залесителен сезон на Новата гора в София. Кампанията стартира на 31 март и ще продължи до 30 юни, като се очаква до края на 2018 г. с общата помощ на столичани да бъдат засадени 120 000 дървета от вида липа и акация на площ от 225 кв. м., с което да се обособи нов „зелен филтър“ край София. За реализирането ѝ Столична община предоставя фиданките и уредите, а за самото засаждане се обръща изцяло към доброволци. Новата гора на София се намира на терен, граничещ с ул. „Прохладен кът“ в местност „Дреновица“, входът ѝ е срещу входа на старото депо за битови отпадъци „Суходол“.\r\nОрганизацията по засаждането от втория залесителен сезон ще се реализира всяка събота и неделя между 9.00 и 16.00 часа, когато климатичните условия са благоприятни. Като за максимално улеснение на гражданите за периодите от кампанията се разкрива специална автобусна линия на градския транспорт с номер 56А, който тръгва от спирка „Метростанция Вардар“ и ще се движи на интервали от 30 минути през уикендите.\r\nВторият залесителен етап бе поставен от кметът на София Йорданка Фандъкова, която обясни, че тази инициатива е част от над стоте мерки, които общината предприе за подобряване качеството на атмосферния въздух в столицата. “Засаждането и залесяването на общински земи не е спирало през последните години – това е малко известна дейност, която се осъществява от общинското предприятие „Земи и гори“. Това място – старото сметище на София, след няколко години ще бъде една хубава гора. Надяваме се, че от днес до 30 юни много хора от София ще се присъединят – призовавам всеки софиянец да дойде поне веднъж и да засади поне едно дърво. Това е начинът всеки от нас да се включи в общата кауза за по-чиста околна среда ”, каза още Фандъкова. \r\nКампанията на Столична община за трансформация на пустеещ общински терен в гора стартира през есента на 2017 г. по идея на заместник-кмета по направление „Зелена система, екология и земеползване” Йоана Христова. За миналата година изцяло благодарение на доброволци бяха засадени 12 000 дървета.", "date": "2018.04.01", "title": "Започна вторият залесителен сезон на Новата гора в София (ОБЗОР)"}
{"url": "http://www.focus-news.net/news/2018/04/01/2506615/ria-novosti-rusiya-izprati-do-ozho-spisak-s-vaprosi-po-sluchaya-skripal.html", "text": "МВнР на Русия съобщава, че Москва е изпратила до Организацията за забрана на химическото оръжие списък от 13 въпроса, свързани със „Случая Скрипал“, предава РИА Новости.\r\n„На 1 април постоянното представителство на русия към ОЗХО изпрати на техническия секретариат на организацията списък с въпроси по изфабрикувания срещу Русия „Случай Скрипал“, пише в съобщението на министерството. \r\nВ списъка фигурират 13 въпроса. Един от тях изразява интереса на Москва „какъв тип помощ е искана от Лондон от техническия секретариат на ОЗХО по случая“. \r\n„Изпращала ли е Великобритания някаква друга допълнителна информация от своето разследване?“, гласи друг въпрос. Виктор Турмаков", "date": "2018.04.01", "title": "РИА Новости: Русия изпрати до ОЗХО списък с въпроси по „Случая Скрипал“"}
{"url": "http://www.focus-news.net/news/2018/04/01/2506429/deutsche-welle-rusiya-ekspulsira-ot-posolstvoto-na-frg-chetirima-eksperti-v-sferata-na-sigurnostta.html", "text": "Москва гони от пределите на Руската федерация четирима германски дипломати, експерти в сферата на сигурността, предава Deutsche Welle. Съгласно разпространената информация, Русия ще трябва да напуснат служител на Федералната криминална служба и на Федералната разузнавателна служба, а също и двама представители на военното ведомство, включително военното аташе, което отговаря за контактите с руската армия. \r\nВ началото на седмицата Германия обяви за персони нон грата четирима руски дипломати в отговор на инцидента с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. Те трябва да напуснат страната до понеделник, 2 април. Тереза Герова", "date": "2018.04.01", "title": "Deutsche Welle: Русия експулсира от посолството на ФРГ четирима експерти в сферата на сигурността"}
{"url": "http://www.focus-news.net/news/2018/04/01/2506431/the-sunday-times-rayanear-plashta-na-mazhete-v-kompaniyata-tri-pati-po-golemi-zaplati-ot-tezi-na-kolegite-im-ot-nezhniya-pol.html", "text": "„Райънеър“ плаща на мъжете в компанията във Великобритания три пъти по-големи заплати от тези на колегите им от нежния пол, съобщава вестник The Sunday Times, като се позовава на документи от нискобюджетния превозвач. \r\nПочасовото заплащане на жените в „Райънеър“  е средно с 67% по-ниско от това на мъжете. Само 3% от персонала по най-високите етажи на компанията са жени, става ясно още от документите. \r\n„Както при всички авиокомпании, заплащането в Обединеното кралство е съществено повлияно от относително ниския брой на жените пилоти в авиационната индустрия. През последните години броят на жените пилоти, кандидатстващи за работа в „Райънеър“, се е увеличил\", се казва в текста. \r\nСамо осем - или 1,4% - от 554 пилота на нискобюджетната авиокомпания в Обединеното кралство са жени, в сравнение с 5,7% при конкурентната им „Изиджет“. Тереза Герова", "date": "2018.04.01", "title": "The Sunday Times: „Райънеър“ плаща на мъжете в компанията три пъти по-големи заплати от тези на колегите им от нежния пол"}
{"url": "http://www.focus-news.net/news/2018/04/01/2506433/the-telegraph-rezhimat-v-phenyan-zadarzha-vse-poveche-mladi-hora-v-lageri-za-prevazpitanie-zaradi-tayno-gledane-na-yuzhnokoreyski-filmi.html", "text": "Режимът в Пхенян задържа все повече млади хора в лагери за превъзпитание заради тайно гледане на южнокорейски филми, пише британският вестник The Telegraph, като се позовава на публикация в електронното издание Daily NK.\r\nРепресиите на севернокорейските власти заради нелегалното гледане на чуждестранни медии са извършвани от страх, че по то този начин ще бъде разрушена „идеологическата чистота“ на режима. \r\nИзточник разкрива, че младите хора в изолираната комунистическа страна все по-често използват незаконни карти с памет, за да задоволят любопитството си към външния свят. „Но тези, които биват заловени, са изпращани в центровете и се държат там за около година с цел превъзпитание\", разказва още източникът. \r\nСтратегията изглежда е част от усилията на Пхенян за влияние при формирането на мнението на младите хора в полза на авторитарния режим и за изграждането им бъдещи поддръжници на режима. \r\nВ обръщение по случая Новата година, севернокорейският лидер Ким Чен-ун подчерта, че трябва да се води „енергична борба за затягане на моралната дисциплина в обществото\".\r\nВъпреки скорошното сближаване между Пхенян и Сеул, южнокорейските медии остават строго забранени в северната част на полуострова.Тереза Герова", "date": "2018.04.01", "title": "The Telegraph: Режимът в Пхенян задържа все повече млади хора в лагери за превъзпитание заради тайно гледане на южнокорейски филми"}
{"url": "http://www.focus-news.net/news/2018/04/01/2506617/alsat-m-makedoniya-gartsiya-e-ubedena-che-sporat-za-imeto-shte-bade-reshen.html", "text": "Въпреки че след последните преговори за името Скопие мълчи, сблъсъците между опозицията и правителството продължават в Атина. Прессекретарят на гръцкото правителство Димитрис Цанакопулос смята, че този път преговорите за името ще бъдат успешни. В интервю пред местни медии той заяви, че страните ще трябва да се придържат към рамката на възможната сделка, независимо от напрежението, предава македонският телевизионен канал „Алсат-М“.\r\n„ Взаимодействията с нашите съседи влязоха в нова форма. Правителството обаче трябва да настоява за позициите, които преговаря, защото по този начин се формира рамката, въз основа на която ще бъде намерено споразумение. Но споразумението винаги изисква две страни. Националистическата чувствителност, която виждаме в Гърция от част от обществото, се отразява в Македония. Всичко това трябва да се има предвид, за да не се създаде по-голям проблем, вместо решение. Има нужда от извънредно внимание и балансиран компромис между двете страни“, заяви Цанакопулос.\r\nОт друга страна гръцката опозиция е песимистична. Според бившия министър на външните работи, сега депутат от „Нова демокрация“ Дора Бакояни „нещата стават все по-трудни и е по-трудни\". Виктор Турмаков", "date": "2018.04.01", "title": "„Алсат-М“ (Македония): Гърция е убедена, че спорът за името ще бъде решен"}
{"url": "http://www.focus-news.net/news/2018/04/01/2506434/motosezonat-zapochna-s-zhertvi-obzor.html", "text": "Тежки инциденти с жертви белязаха началото на мотосезона. 39-годишен моторист загина на място, след като се е блъснал в паркиран автомобил на бул. „Княгиня Мария Луиза“ в Пловдив тази сутрин. \r\nПо-късно при катастрофа на пътя Бяла-Русе 25-годишен моторист също загуби живота си. Инцидентът е станал към 9.45 часа. На пътя Бяла-Русе мотористът е застигнал товарен автомобил, пътувал в същата посока – към Русе. На около 2 км след разклона за Две могили, в района на паркинга Мидата, по неизяснени засега причини, при изпреварване, 25-годишният моторист се е ударил в ТИР-а и от удара е загинал на място. На мястото е извършен оглед. Движението в района се регулира от органите на Пътна полиция.\r\nВ друг инцидент пътя между Асеновград и село Бачково пострада 38-годишен моторист. Около 9.50 часа мотоциклет \"Сузуки\" със старозагорска регистрация е навлязъл в лентата за насрещно движение и се е ударил челно в лек автомобил с пловдивска регистрация. 38-годишният моторист е откаран в болница с травми. \r\nМеждувременно хиляди мотористи от цялата страна се включват в откриването Мотосезон 2018 под надслов „Не на агресията на пътя”. Освен в София той ще бъде официално открит в още няколко града в страната, сред които Пловдив, Казанлък, Стара Загора и други. Организаторите и МВР призовават всички водачи на автомобили и мотори да шофират с повишено внимание, съобразена скорост, да проявяват толерантност на пътя и да не предприемат рискови маневри", "date": "2018.04.01", "title": "Мотосезонът започна с жертви (ОБЗОР)"}
{"url": "http://www.focus-news.net/news/2018/04/01/2506435/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Елмар Брок, член на Християндемократическата партия на Германия и на групата на Европейския парламент относно Брекзит, заяви че преходният период за Великобритания може да бъде удължен, ако тя има нужда от допълнително време за излизане от Блока, пише британското издание Independent.\r\nТой обясни, че 21-месечният период приет от ЕС и Великобритания не трябва да бъде недосегаем като „Библията“, тъй като бизнесите от двете страни желаят гладък преход.\r\nЗаявлението му идва след като британският премиер Тереза Мей призна публично, че новата митническа система на Великобритания може и да не е готова в сегашния планиран край на прехода.\r\nВ интервю за Independent Елмар Брок заяви, че „няма да има принципна позиция срещу“ удължения на преходния период. „Периодът е 21 месеца, но аз мисля че тези 21 месеца не трябва да са Библията. По-лесно ще бъде, тъй като сегашният бюджетен цикъл се затваря и започва нов.“, обясни той и допълни: „Удължаване на периода е възможно и трябва да е много ограничено. Но аз мисля, че е в общ интерес, защото докато Великобритания е в преходен период, тя трябва да спазва правото на четирите свободи, да подкрепя бюджета на ЕС и да приема решенията на Европейския съд. Ако Великобритания иска да продължи това, не бих имал принципна позиция против.“\r\nТереза Мей заяви пред парламентарна комисия предния вторник, че „понякога разписанията, наложени в началото, не са тези, които са нужни“ когато стана въпрос за подготовката за излизане от Блока.\r\n*** „Много време беше прахосано през изминалата година, но аз съм по-обнадежден от всякога, че ще има сделка“, заяви Ги Верхофстад в интервю за “The Telegraph”, цитирано от британския всекидневник The Daily Express.\r\n„Разбира се, не можем да си позволим да сме незаинтересовани. Това ще бъде надпревара срещу часовника“, заяви той и допълни: „Съществува рискът от крайните привърженици на Брекзит и от двете страни, които може да ни докарат до неизгодна сделка, но идеологията не трябва да се меси в преговорите.“\r\nБившият премиер на Белгия каза още: „Надявам се, че британското правителство сериозно ще обмисли предложението на Европейския парламент за обширно сътрудничество, което ще ни позволи да останем близки в редица сектори на кооперация, от научноизследователския до отбраната.“\r\nГи Верхофстад обяви, че двете страни трябва да действат по-бързо за сключването на сделка в името на общата сигурност и отбрана, след отравянето на Сергай и Юлия Скрипал. „Събитията в Солзбъри показват, че трябва да застанем рамо до рамо срещу общите заплахи към нашите ценности.“\r\n*** Форийн офис обяви, че ще обмисли искането на Русия да получи консулски достъп до Юлия Скрипал, докато в същото време се разрази нов скандал заради претърсването на руски самолет от британските власти, предава британското електронно издание The Guardian.\r\nМинистърът на транспорта на Русия заяви, че ще иска официално обяснение от правителството на Великобритания защо е бил претърсен руски пътнически самолет на летището в Хийтроу.\r\nПосолството на Русия заяви, че британските власти са поискали да претърсят самолета без присъствието на руския екипаж, но са били спрени от представители на руското посолство, които са пристигнали на място.\r\nМинистърът на сигурността на Великобритания Бен Уолъс заяви: „Рутинна практика е за граничната полиция да претърсва самолети, за да предпази Великобритания от организирана престъпност и от тези, които се опитват да внасят вредни вещества като наркотици или оръжия в страната.“ Той допълни още, че „щом тази проверка е била направена, на самолета е било позволено да излети и да достигне планираната си дестинация.“\r\nОтносно исканията на Русия за получаване на консулски достъп до Юлия Скрипал говорителката на Форийн офис заяви: „Взели сме под внимание исканията за консулски достъп по линия на нашите задължения според международното и вътрешното право, включително и правата и желанията на Юлия Скрипал.“\r\n*** „Райънеър“ плаща на мъжете в компанията във Великобритания три пъти по-големи заплати от тези на колегите им от нежния пол, съобщава вестник The Sunday Times, като се позовава на документи от нискобюджетния превозвач. \r\nПочасовото заплащане на жените в „Райънеър“  е средно с 67% по-ниско от това на мъжете. Само 3% от персонала по най-високите етажи на компанията са жени, става ясно още от документите. \r\n„Както при всички авиокомпании, заплащането в Обединеното кралство е съществено повлияно от относително ниския брой на жените пилоти в авиационната индустрия. През последните години броят на жените пилоти, кандидатстващи за работа в „Райънеър“, се е увеличил\", се казва в текста. \r\nСамо осем - или 1,4% - от 554 пилота на нискобюджетната авиокомпания в Обединеното кралство са жени, в сравнение с 5,7% при конкурентната им „Изиджет“.\r\n*** Режимът в Пхенян задържа все повече млади хора в лагери за превъзпитание заради тайно гледане на южнокорейски филми, пише британският вестник The Telegraph, като се позовава на публикация в електронното издание Daily NK.\r\nРепресиите на севернокорейските власти заради нелегалното гледане на чуждестранни медии са извършвани от страх, че по то този начин ще бъде разрушена „идеологическата чистота“ на режима. \r\nИзточник разкрива, че младите хора в изолираната комунистическа страна все по-често използват незаконни карти с памет, за да задоволят любопитството си към външния свят. „Но тези, които биват заловени, са изпращани в центровете и се държат там за около година с цел превъзпитание\", разказва още източникът. \r\nСтратегията изглежда е част от усилията на Пхенян за влияние при формирането на мнението на младите хора в полза на авторитарния режим и за изграждането им бъдещи поддръжници на режима. \r\nВ обръщение по случая Новата година, севернокорейският лидер Ким Чен-ун подчерта, че трябва да се води „енергична борба за затягане на моралната дисциплина в обществото\".\r\nВъпреки скорошното сближаване между Пхенян и Сеул, южнокорейските медии остават строго забранени в северната част на полуострова.\r\n***", "date": "2018.04.01", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/04/01/2506426/independent-sapartiets-na-angela-merkel-izrazi-mnenie-che-prehodniyat-period-za-brekzit-mozhe-da-bade-udalzhen.html", "text": "Елмар Брок, член на управляващата в Германия Християндемократическата партия (ХДС) и на работната група на Европейския парламент относно Брекзит, заяви, че преходният период за Обединеното кралство може да бъде удължен, ако то има нужда от допълнително време за излизане от Общността, пише британското издание Independent.\r\nГерманският политик обясни, че 21-месечният период, договорен от ЕС и Великобритания, не трябва да бъде недосегаем като Библията, тъй като бизнесът от двете страни желае гладък преход.\r\nПо-рано британският премиер Тереза Мей призна публично, че новата митническа система на Великобритания може и да не е готова до края на периода, в който страната трябва да напусне структурите на Европейския съюз. \r\nПред изданието Брок заяви, че „няма да има принципна позиция срещу“ удължения на преходен период. „Периодът е 21 месеца, но аз мисля че тези 21 месеца не трябва да са Библията. По-лесно е, защото тогава сегашният бюджетен цикъл се затваря и започва нов… Не е въпрос на живот или смърт това колко ще продължи“, обясни той и допълни: „Удължаване на периода е възможно и трябва да е много ограничено. Но аз мисля, че е в общ интерес, защото докато Великобритания е в преходен период, тя трябва да спазва правото на четирите свободи, да подкрепя бюджета на ЕС и да приема решенията на Европейския съд. Ако Великобритания иска да продължи това, не бих имал принципна позиция против“.\r\nТереза Мей заяви пред парламентарна комисия, че „понякога графиците, наложени в началото, не са тези, които са нужни“, когато стана въпрос за подготовката за излизане от Блока.Тереза Герова", "date": "2018.04.01", "title": "Independent: Съпартиец на Ангела Меркел изрази мнение, че преходният период за Брекзит може да бъде удължен"}
{"url": "http://www.focus-news.net/news/2018/04/01/2506428/the-daily-and-sunday-express-gi-verhofstat-prizova-za-sadeystvie-mezhdu-es-i-velikobritaniya-za-postigane-na-izgodna-i-za-dvete-strani-sdelka.html", "text": "Координаторът на Европейския парламент за Брекзит Ги Верхофстат предупреди, че хардлайнерите може да попречат на сключването на изгодна сделка между Брюксел и Лондон, отбелязва британският всекидневник The Daily and Sunday Express.\r\n„Много време беше прахосано през изминалата година, но аз съм по-обнадежден от всякога, че ще има сделка“ между Европейския съюз и Великобритания, заяви Ги Верхофстат в ексклузивно интервю за The Telegraph, цитирано от изданието. \r\n„Разбира се, не можем да си позволим да сме незаинтересовани. Това ще бъде надпревара срещу часовника“, заяви той и допълни: „Съществува рискът от крайните привърженици на Брекзит и от двете страни, които може да ни докарат до неизгодна сделка, но идеологията не трябва да се меси в преговорите“.\r\nБившият премиер на Белгия каза още: „Надявам се, че британското правителство сериозно ще обмисли предложението на Европейския парламент за обширно сътрудничество, което ще ни позволи да останем близки в редица сектори на сътрудничество, от научноизследователския до отбраната“.\r\nБелгийският политик обяви, че двете страни трябва да действат по-бързо за сключването на сделка в името на общата сигурност и отбрана, особено на фона на инцидента с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. „Събитията в Солзбъри показват, че трябва да застанем рамо до рамо срещу общите заплахи към нашите ценности“, категоричен бе Верхофстат.Тереза Герова", "date": "2018.04.01", "title": "The Daily and Sunday Express: Ги Верхофстат призова за съдействие между ЕС и Великобритания за постигане на изгодна и за двете страни сделка"}
{"url": "http://www.focus-news.net/news/2018/04/01/2506436/der-spiegel-problemite-v-bundesvera-germanskite-tornado-veche-ne-sa-godni-za-uchastie-v-misii-na-nato.html", "text": "Проблемите в Бундесвера стават все по-неудобни: според информацията на водещото германско издание Der Spiegel бомбардировачите „Торнадо“ повече няма да участват в мисии на НАТО.  \r\nИзглежда, че Германия вече не може да изпълнява пълноценно задълженията си към Алианса. В поверителен доклад Министерството на отбраната на ФРГ пише, че 93 самолети „Торнадо\" се нуждаят от незабавна модернизация, тъй като работата с остаряващата им оръжейна система е „очевидно рискована“. \r\nНо проблемите не свършват дотук. От съществено значение е дали машините от началото на 80-те години на миналия век изобщо може да бъдат модернизирани по начин, който ще позволи те да могат да функционират до 2035 г., какъвто бе първоначалният план на военното министерство на Берлин. \r\nВ доклада се споменават множество недостатъци  на машините – ИТ-системата и окабеляването им се считат за остарели; не разполагат с криптирана комуникационна система, задължителна за всички международни мисии. При това германските самолети „Торнадо“ не са достатъчно устойчиви на пробиване от снаряд, става ясно от поверителния документ. \r\nСъщо така „Торнадо\" не разполага със системата за разпознаване на вражески и приятелски самолети, чрез която се цели избягването на погрешни атаки срещу съюзническите самолети. Инсталирането на устройствата в германските „Торнадо\" обаче няма да бъде осъществимо до 2019 г., въпреки че технологията е задължителна за силите на Алианса.  \r\nЦялостното заключение  в поверителния документ е тревожно: „В сегашното им състояние германските самолети „Торнадо“ вече не могат да участват в никакви операции на НАТО\".\r\nБундесверът ще трябва да се бори дълго време с проблемите на „Торнадо\". През 2016 г. тогавашният министърът на отбраната на ФРГ Урсула фон дер Лейен (ХДС) реши самолетите да бъдат използвани до 2035 г. Междувременно ще бъде избран друг боен самолет, с който да бъдат заменени „Торнадо“..Тереза Герова", "date": "2018.04.01", "title": "Der Spiegel: Проблемите в Бундесвера: Германските „Торнадо“ вече не са годни за участие в мисии на НАТО"}
{"url": "http://www.focus-news.net/news/2018/04/01/2506440/pregled-na-mezhdunarodnite-novini-do-600-agentsiya-fokus.html", "text": "Дали френско-българският писател, литературен учен и психоаналитик Юлия Кръстева е била шпионин в съветско време? Българската комисия, която проверява кой има връзки с някогашната разузнавателна служба, отговаря с „да\" на този въпрос, отбелязва Euronews  в германската си редакция\r\nКръстева е живяла във Франция повече от 50 години. Тъй като тя иска да бъде съредактор на литературно списание в родината си, българската комисия прегледа архивни документи, които разкриват, че през 1971 г. Кръстева е била привлечена като агент под кодово име „Сабрина“. Информация за продължителността и възнаграждението за нейната работа за разузнавателната служба обаче не се съдържа в документите. \r\nКръстева отрича обвиненията. Информацията е не само погрешна и гротескна, тя е атака срещу нейната чест. \r\nКръстева е считана за един от най-влиятелните мислители на XX век. Тя е професор в Париж, пише няколко романа и многобройни писания за феминистка психоанализа и литературна теория.\r\n***Сред служителите в администрацията на американския президент Доналд Тръмп е разпространено мнението, че трябва да се предприемат по-твърди действия спрямо Русия и през последните няколко седмици някои от тях насърчават американския държавен глава да предприеме допълнителни мерки, след като Кремъл обяви, че ще експулсира 60 американски дипломати и ще затвори Генералното консулство на страната в Санкт Петербург, се разбира от нов доклад представен на Тръмп.\r\nНезависимо от това, че възгледите на американския президент за Русия вече не са така позитивни, той засега се противопоставя на идеята да възприеме по-категорична лична позиция и не е взел решение за мащаба на действията, които иска да допусне администрацията му да предприеме срещу руския президент Владимир Путин, са заявили съветниците му пред The New York Times.\r\nВ доклада се отбелязва, че бившият държавен секретар Рекс Тилърсън, чийто последен ден в администрацията е събота (31 март), вече е стигнал до извода, че е нужен по-твърд подход, а неговият налседник, Майк Помпео и новият съветник по национална сигурност Джон Болтън имат радикални гледни точки спрямо Кремъл.\r\nДокладът се появи, докато напрежението в отношенията с Русия ескалира през последните седмици, отчасти заради отравянето на бившия руски шпионин и неговата дъщеря в Обединеното кралство по-рано този месец.\r\n*** Държавният глава на Сърбия Александър Вучич заяви, че официален Белград ще влезе отново в диалог с Прищина за създаване на Общност на сръбските общини, само ако косовските албанци докажат, че не лъжат и демонстрират желание за създаването й.\r\n„Няма да има едностранно учредяване на Общността на 20 април, ако те (албанците) докажат, че не са лъгали през последните пет или шест дни. Сърбите ще вземат участие в дискусии, но нека да чакаме и да видим до 20 април\", заяви Вучич пред репортери.\r\n*** По данни на Федералната криминална служба на Германия в страната има около 760 потенциално опасни ислямисти.\r\nСъгласно разпространената от службата информация, около половината от тези лица се намират на територията на Германия, 153-ма са по арест, а останалите са напуснали страната, за да се присъединят към редиците на „Ислямска държава“ и други терористични организации. Към началото на военните действия в Сирия през 2012 г. броят на считаните за потенциално опасни ислямисти е бил 980 души.\r\nНа фона на засилената ислямистка заплаха Федералната криминална служба констатира отслабване на терористичната опасност, произтичаща от десните екстремисти и крайно левите. Ако в първата група за потенциално опасни се считат 26 души, то във втората те са само двама.\r\n*** Правителството в Атина отправи строго предупреждение към Анкара, подчертавайки, че островите Имия/Кардак са гръцка територия и че няма съмнение за техния суверенитет.\r\n„Законният статут на Имия/Кардак е установен“, заяви гръцкият външен министър Никос Кодзиас, допълвайки че „гръцката власт върху Имия е извън съмнение“.\r\n„Турция е в грешка, ако смята, че може да нарушава международното право в Егейско море без последствия, както прави на други места“, се казва още в изявлението. „Съветваме Турция да внимава с думите си“, предупреждават от Атина.\r\nИзявлението на гръцкото правителство бе предшествано от такова на турското външно министерство, в което Атина бе критикувана за това, че е приела закон за околната среда, отнасящ се до програмите „Натура“ на Европейския съюз, в който се твърди, че Гърция „отдавна експлоатира... по отношение на егейските въпроси.“\r\n„Няма никакво съмнение за правото на Турция върху островите Имия/Кардак“, се казва в изявлението на Анкара.\r\n„Освен това няма да приемем каквито и да било възможни факти да бъдат представени от Гърция към географските образувания в Егейско море, чийто правен статус се оспорва. И накрая, бихме искали да повторим, че гръцкият закон № 4519 няма да има никакви правни последици по отношение на споровете, съществуващи между Турция и Гърция в Егейско море\", подчертаха още от Анкара.\r\n*** От 1 април в Руската федерация започва пролетният набор за постъпване на военна служба, като се пояснява, че се планира приемането на 128 хил. души. \r\nСъответният указ е подписан от президента Владимир Путин на 30 март. „От 1 април до 15 юли 2018 г. ще се проведе призив за военна служба за гражданите на Руската федерация на възраст от 18 г. до 27 г.  на брой 128 хил. души“, се казва в текста. \r\nАгенцията припомня, че през 2017 г. на служба бяха приети 142 хил.  души – с 14 хил. повече от настоящата кампания. Съкращаването на броя им е свързан с увеличаването на броя на професионалните военнослужещи, наети с договор, поясни началникът на Главното организационно-мобилизационно управление на Генералния щаб на Въоръжените сили на Руската федерация Евгений Бурдинский.\r\n*** Най-малко 14 цивилни са загинали при бомбардировки в северната сирийска провинция Идлиб.\r\nСъгласно разпространените данни, въздушните удари са нанесени в събота от руски военни самолети. Поразени са три населени места. В резултат са пострадали мнозина и са налице опасения, че броят на жертвите може да се увеличи. \r\nПрез последните три седмици в резултат на въздушните удари в провинциите Идлиб и Хама загинаха 112 цивилни, а 110 други бяха ранени, твърдят източници на „Белите каски“. \r\nУправляван от въоръжени групировки срещу режима, Идлиб бе подложен на масирани удари за последния месец и половина. Провинцията се намира в северната част на Сирия и е една от т.нар. зони на деескалация в разкъсваната от граждански конфликт страна.\r\n*** В събота посолството на Руската федерация в Лондон отправи предупреждения към гражданите, планиращи да изпратят децата си на летни курсове във Великобритания.\r\n„Препоръчваме на руските граждани, планиращи да изпратят децата си във Великобритания на летни училища или на летни езикови курсове, внимателно да премислят нуждата от такива пътуванания“, се казва в съобщението на посолството. \r\nРуските дипломати уточниха, че „посолството е ограничено в капацитета си след безотговорните експулсирания на много руски дипломати от британска страна, включително и консулски служители“. \r\nДвустранните отношения между Русия и Великобритания се изостриха след инцидента с инцидента с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в Солзбъри в началото на миналия месец. Лондон обвини Москва за случилото се – твърдение, което руските власти категорично отхвърлиха.\r\n*** Министърът на външните работи на ФРГ Хайко Маас заложи на диалога с Русия. Германският социалдемократ подчерта, че „европейската реакция на руската политика бе важна не само заради демонстрацията на солидарност с Великобритания, но и като сигнал за единство“.\r\nСъщевременно обаче Маас допълни: „Поведението на Русия през последните години несъмнено предизвика загуба на доверие. В същото време ние се нуждаем от Русия като партньор, например за разрешаване на регионални конфликти, за разоръжаване и в качеството й на важен стълб на многополюсния свят. Следователно ние сме отворени за диалог и разчитаме отново да изградим доверие, ако Русия също е готова да направи това\".\r\nВ началото на седмицата Германия обяви за персони нон грата четирима руски дипломати в отговор на инцидента с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. Те трябва да напуснат страната до понеделник, 2 април. \r\nВ отговор Москва изгони от пределите на Руската федерация четирима германски дипломати, експерти в сферата на сигурността. Съгласно разпространената информация, Русия ще трябва да напуснат служител на Федералната криминална служба и на Федералната разузнавателна служба, а също и двама представители на военното ведомство, включително военното аташе, което отговаря за контактите с руската армия.", "date": "2018.04.01", "title": "Преглед на международните новини до 6:00 (Агенция „Фокус“)"}
{"url": "http://www.focus-news.net/news/2018/04/01/2506439/afp-sasht-i-yuzhna-koreya-zapochvat-savmestni-voenni-ucheniya.html", "text": "В ранните часове на неделя САЩ и Южна Корея дадоха старт на отложените съвместни военни учения, които трябваше да се проведат по-рано тази година, предава AFP.\r\nНапрежението на взривоопасния Корейски полуостров отслабна в последните месеци, след като изолираната и ядрено въоръжена Северна Корея предложи среща на върха с Южна Корея и своя „империалистически враг“ САЩ.\r\nЕжегодното учение, серия от теренни тренировки, в които са задействани 11 500 американски и 290 000 южнокорейски военнослужещи, ще продължат в рамките на целия месец април, съобщи говорителят на Министерството на отбраната в Сеул. В предходните години маневрите се провеждаха за период от два месеца. \r\nТазгодишното учение ще включва по-малко стратегически оръжия като например ядрен самолетоносач. Използването на подобни оръжия в миналия учения често предизвикваха гневен отговор от страна на Севера.\r\nПхенян, който традиционно определя ученията между САЩ и Южна Корея като подготовка за инвазия, остана доста тих по въпроса в последните седмици.\r\nКим Чен-ун, който се срещна с китайския президент Си Дзинпин миналата седмица, разговаря и с президента на Международния олимпийски комитет Томас Бах в Пьончан, като му благодари за „драматичното размразяване“ на отношенията на полуострова.\r\nСевернокорейският лидер се очаква да организира среща на върха с южнокорейския президент Мун Дже-ин на 27 април в демилитаризираната зона между двете държави на полуострова.Тереза Герова", "date": "2018.04.01", "title": "AFP: САЩ и Южна Корея започват съвместни военни учения"}
{"url": "http://www.focus-news.net/news/2018/04/01/2506437/ria-novosti-vtoriyat-samolet-s-izgoneni-ot-sasht-ruski-diplomati-izletya-za-moskva.html", "text": "Вторият самолет с изгонени руски дипломати от САЩ, който в събота излетя от Вашингтон, се отклони до Ню Йорк за семействата на още 14 дипломати, след което се насочи към Москва, предава РИА Новости. \r\nМашината е излетяла в 20:51 часа в събота (местно време) от летище „Джон Кенеди“ и се очаква да кацне по-късно днес на московското „Внуково“.\r\nПървата група дипломати, обявени от САЩ за персони нон грата, напуснаха посолството на  Руската федерация в събота под звуците на марша „Прощаването на славянката“ – по същия начин, по-който по-рано руските дипломати напуснаха и британската столица Лондон. \r\nОбщият брой на дипломатите и техните семейства, които ще напуснат САЩ в събота, е 171 души. За тях във Вашингтон бяха изпратени два самолета.\r\nНа 26 март САЩ изгониха от страната 60 руски дипломати, включително 12 от мисията на Москва при ООН, след което обявиха и закриването на Генералното консулство на Руската федерация в Сиатъл. Това е най-голямото експулсиране на дипломати в най-новата история на двустранните отношения между Москва и Вашингтон. Тереза Герова", "date": "2018.04.01", "title": "РИА Новости: Вторият самолет с изгонени от САЩ руски дипломати излетя за Москва"}
{"url": "http://www.focus-news.net/news/2018/04/01/2506442/cnn-padaneto-na-kitayskata-kosmicheska-stantsiya-kam-zemyata-se-zabavi.html", "text": "Падането на китайската космическа станция към Земята се забави, предава американският телевизионен канал CNN.\r\n12-метровата станция „Тянгун 1“ трябваше да навлезе в земната атмосфера между 31 март и 1 април. По-късно обаче стана ясно, че станцията се движи с по-ниска скорост от предвиденото и може да се удари в Земята в понеделник, 2 април. \r\nНе се очаква космическият модул да нанесе щети на Земята. Неговото разпадане и изгаряне в атмосферата дори ще представлява зрелищна гледка, като метеоритен дъжд, увериха от китайската космическа служба.\r\n„Тянгун 1“ бе изстрелян през септември 2011 като прототип на желаната от Китай цел: постоянна космическа станция, която се очаква да бъде изстреляна около 2022 г.Тереза Герова", "date": "2018.04.01", "title": "CNN: Падането на китайската космическа станция към Земята се забави"}
{"url": "http://www.focus-news.net/news/2018/04/01/2506443/interfaks-britanskiya-ministar-na-otbranata-prizova-za-povishavane-na-otbranitelnite-sposobnosti-na-stranata-pred-litseto-na-ruskata-zaplaha.html", "text": "Министърът на отбраната на Великобритания Гавин Уилямсън призова за повишаване на отбранителните способности на страната в условията на „нарастващата заплаха от страна на Русия“, предава Интерфакс.\r\n„(Президентът на Руската федерация Владимир) Путин използва увеличаващи се хибридни способности за унищожаване, подкопаване и оказване на влияние върху страни от света\", подчерта британският военен министър в статия, публикувана в неделния брой на вестник \r\nУилямсън подчерта: „За отбраната на Великобритания е жизнено необходимо продължаването на развитието, за да се противопоставим на тези заплахи още утре, за да гарантираме сигурността на нашата страна и да отстояваме свободата, която ни е дадена много трудно, и съвременния начин на живот“.Тереза Герова", "date": "2018.04.01", "title": "Интерфакс: Британския министър на отбраната призова за повишаване на отбранителните способности на страната пред лицето на „руската заплаха“"}
{"url": "http://www.focus-news.net/news/2018/04/01/2506438/bild-am-sonntag-germanskiyat-vanshen-ministar-zalozhi-na-dialoga-s-rusiya.html", "text": "Министърът на външните работи на ФРГ Хайко Маас заложи на диалога с Русия. Пред вестник Bild am Sonntag германският социалдемократ подчерта, че „европейската реакция на руската политика бе важна не само заради демонстрацията на солидарност с Великобритания, но и като сигнал за единство“.\r\nСъщевременно обаче Маас допълни: „Поведението на Русия през последните години несъмнено предизвика загуба на доверие. В същото време ние се нуждаем от Русия като партньор, например за разрешаване на регионални конфликти, за разоръжаване и в качеството й на важен стълб на многополюсния свят. Следователно ние сме отворени за диалог и разчитаме отново да изградим доверие, ако Русия също е готова да направи това\".\r\nВ началото на седмицата Германия обяви за персони нон грата четирима руски дипломати в отговор на инцидента с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. Те трябва да напуснат страната до понеделник, 2 април. \r\nВ отговор Москва изгони от пределите на Руската федерация четирима германски дипломати, експерти в сферата на сигурността. Съгласно разпространената информация, Русия ще трябва да напуснат служител на Федералната криминална служба и на Федералната разузнавателна служба, а също и двама представители на военното ведомство, включително военното аташе, което отговаря за контактите с руската армия.Тереза Герова", "date": "2018.04.01", "title": "Bild am Sonntag: Германският външен министър заложи на диалога с Русия"}
{"url": "http://www.focus-news.net/news/2018/04/01/2506444/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от +4° до + 16°.\r\nВремето над страната е предимно слънчево и ясно.\r\nВятър духа в областите Монтана, Видин, Кюстендил, Перник, София,Смолян и В.Търново.\r\nСлаб дъжд вали в област Видин.\r\nПътните настилки са предимно сухи, на места мокри, частично заледени и обработени.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nОбласт Бургас: от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка.Организацията на движение е сигнализирана с пътни знаци.Срок до 05.04 2018 г.\r\nАМ „Хемус“: няма ограничения.\r\nАМ „Струма“: \r\nобласт Кюстендил: Движение в една лента преди тунел \"Блатино\" при км 56+800 в посока \"Благоевград-София\" поради ремонтни работи в аварийна лента в посока София. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в разстояние на 200 м. Сигнализирано с пътни знаци. Срок до 02.04.2018 г.\r\nДвижение с повишено внимание по АМ Струма при км 61+450 в участъка Джерман - Дупница в посока Благоевград-София поради почистване на свлечени земни маси върху аварийната лента. Сигнализирано е с пътни знаци. Движението се пропуска във вътрешната лента за. Срок до 17:00 часа на 02.04.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Котленски“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\n Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 01.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София-Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.;\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 05.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево в участъка от село Микре до пътен възел Абланица от км 35+600 до км 51+500 - движение с повишено внимание поради ремонт на мантинели. В работните участъци ще има стеснение на едната лента за движение. Срок: 03.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nобласт Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок -30.03.2018г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; \r\nОбзор – Слънчев бряг от км 168+000 до км 199+100  - частичен ремонт на пътната настилка със студена асфалтова смес. Срок до 05.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\t\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 от км 0+000 до км 20+000 в участъка Бургас -Созопол се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-208: от км 60+000 до км 92+000 в участъка Трънак - Айтос ще се  извършва частичен ремонт на пътната настилка със студена асфалтова смес.Срок до 05.04.2018 г.\r\nПът III-795: Движението по път III-795 Вълчаново - Бистровец от км 0+000 до км 7+000 е в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 01.04.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-908:  Движението по път III-908 Баровник – Голямо Буково от км 33+000 до км 39+000 е в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.04.2018 г.\r\nПът III-6009 от км 20+000 до км 28+800 в участъка „Каблешково - Ахелой”  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г.\r\nОПУ-Варна:\r\nВременно са въведени следните ограничения за движение на МПС: \r\nПът III-9004: Временно движението по път III-9004 Аспарухово - Провадия в участъка Белослав - Падина при км 24+159 е ограничено за всички МПС поради подмяна на прелезна настилка. Ограничението важи само тъмната част на денонощието за времевия интервал от 21:00 до 05:00 часа. Движението се отклонява по обходен маршрут през селата Аврен и Синдел. За периода на ремонтните дейности автомобилите със специален режим на движение се пропускат през територията на Фериботен комплекс. Срок до 02.04.2018 г.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nПът III-9004: Движението по път  III-9004 Варна – Разделна – Житница при км 24+159 в района на ж.п. прелез  Разделна се осъществява с повишено внимание поради подмяна на прелезна настилка. Движение в свободната лента. Срок до 02.04.2018 г. за времето от 5.00 часа до 21.00 часа.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път път ІІ-11 Козлодуй – Хърлец от км 90+000 до км 97+000 се осъществява с повишено внимание поради частични ремонти на асфалтовата настилка. Движението се регулира с пътни знаци и сигналисти. Срок 03.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 30.06.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 30.04.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.13.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 с. Радилово – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 02.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 02.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.01", "title": "Актуална пътна обстановка"}
{"url": "http://www.focus-news.net/news/2018/04/01/2506410/voa-sasht-predpriemat-stapki-za-zashtita-na-koalitsionnite-sili-v-rayona-na-manbidzh.html", "text": "Тази седмица САЩ са увеличили броя на силите за специални операции в град Манбидж в Северна Сирия, предава Voice of America.\r\nВ електронно писмо до редакцията на медията, американският полковник от армията Томас Вейл поясни, че разполагането на допълнителни военнослужещи е мярка за гарантиране на сигурността на коалиционните войски в района, борещи се срещу близкоизточната радикална групировка „Ислямска държава“. \r\nРазположеният в северната част на Сирия град Манбидж се превърна в друга основна точка на несъгласие между САЩ и нейния съюзник в НАТО, Турция, която се противопостави на присъствието в района на членове на „Отряди за народна защита“ (YPG).\r\nТурция твърди, че YPG е терористична организация, свързана с кюрдски сепаратисти в Турция – „Работническата партия на Кюрдистан“ (ПКК). Но САЩ отричат връзките между ПКК и YPG и третират последната като ключов съюзник в продължаващата кампания срещу „Ислямска държава“. \r\nТурският съвет за национална сигурност, председателстван от президента на страната Реджеп Тайип Ердоган, по-рано тази седмица заплаши, че Анкара „ще предприеме действия\", ако членовете на YPG не се оттеглят незабавно от региона.\r\nОт редакцията припомнят, че през март в рамките на операция „Маслинова клонка“ турската армия и нейните съюзници установиха контрол над кюрдския град Африн в Северозападна Сирия.\r\nСАЩ сна свой ред изразиха „дълбоко загриженост\" от факта, че в резултат на операцията хиляди цивилни граждани са били принудени да се изселят и е отклонила вниманието от по-важната задача за елиминиране на „Ислямска държава“.Тереза Герова", "date": "2018.04.01", "title": "VOA: САЩ предприемат стъпки за защита на коалиционните сили в района на Манбидж"}
{"url": "http://www.focus-news.net/news/2018/04/01/2506445/predstoyashti-mezhdunarodni-sabitiya-za-1-april-agentsiya-fokus.html", "text": "*** Южна Корея и САЩ започват ежегодните си пролетни военни маневри, които трябва да продължат един месец\r\n***Министърът на външните работи на Китай Ван И ще проведе срещи с виетнамския държавен връх\r\n***Папа Франциск ще направи Великденската си проповед\r\n***Великденската служба в църквата при Божи Гроб\r\n***", "date": "2018.04.01", "title": "Предстоящи международни събития за 1 април ( Агенция „Фокус“ )"}
{"url": "http://www.focus-news.net/news/2018/04/01/2506447/nimh-dnes-valezhi-shte-obhvanat-tsyalata-strana-maksimalnite-temperaturi-shte-sa-mezhdu-14-i-19.html", "text": "Днес през по-голямата част от деня ще продължи да духа умерен и силен поривист вятър от юг-югозапад. Около обяд над западните райони вятърът ще се ориентира от запад-северозапад и с него ще нахлува по-студен въздух. В сутрешните часове от запад ще започнат валежи, които по-късно през деня ще обхванат цялата страна. След обяд ще има условия и за гръмотевици. Максималните температури ще са между 14° и 19°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще бъде ветровито. Ще духа силен поривист вятър от юг-югозапад. Привечер ще се ориентира от запад-северозапад и с него температурите ще се понижат. Облачността ще е значителна и след обяд ще има валежи от дъжд. Максималните температури ще са между 14 и 19°. Вълнението на морето ще е 2-3 бала, по северното крайбрежие до 4. Температурата на морската вода е 7-8°.\r\nВ планините ще духа силен, по високите и открити части и бурен югозападен вятър, който през деня постепенно ще се ориентира от запад-северозапад и ще отслабва. Облачността ще е значителна и ще има валежи от дъжд, над около 1900 м - от сняг. Ще има и гръмотевици. Максималната температура на 1200 м ще е около 8°, на 2000 м - около 3°.\r\n Атмосферното налягане ще се понижи значително и ще е по-ниско от средното за месеца.", "date": "2018.04.01", "title": "НИМХ: Днес валежи ще обхванат цялата страна, максималните температури ще са между 14° и 19°"}
{"url": "http://www.focus-news.net/news/2018/04/01/2506449/zam-predsedatelyat-na-gerb-tsvetan-tsvetanov-shte-se-vklyuchi-v-initsiativata-na-mladezhi-gerb-blagoevgrad-da-pusnem-koreni-v-balgariya.html", "text": "Заместник-председателят на ГЕРБ и председател на ПГ на партията Цветан Цветанов ще се включи в регионалната инициатива на Младежи ГЕРБ - Благоевград „Да пуснем корени в България”. Това съобщиха от пресцентъра на ПП ГЕРБ. Събитието ще се състои днес, на Цветница, от 12.00 часа. За десетото юбилейно издание на инициативата представители на Младежи ГЕРБ от цялата страна ще се съберат в местността Рупите и ще засадят дръвчета в парка зад храма на баба Ванга и ще дарят беседка. В инициативата по традиция ще участват евродепутатът от ГЕРБ/ЕНП Андрей Новаков, областният координатор на ГЕРБ - Благоевград и народен представител Даниела Савеклиева, представители на НИС на МГЕРБ, както и кметът на Враца и основател на инициативата Калин Каменов.", "date": "2018.04.01", "title": "Зам.-председателят на ГЕРБ Цветан Цветанов ще се включи в инициативата на Младежи ГЕРБ - Благоевград „Да пуснем корени в България”"}
{"url": "http://www.focus-news.net/news/2018/04/01/2506446/predstoyashti-sabitiya-v-stranata-za-1-april-agentsiya-fokus.html", "text": "***\r\nОт 09.30 часа, в патриаршеската катедрала „Св. Александър Невски“, по повод Цветница Божествена света Литургия ще оглави Негово светейшество Българският патриарх и Софийски митрополит Неофит. Посрещането на патриарха е в 09.10 часа.        \r\n***\r\nОт 10.30 часа пред банята в кв. „Горна Баня“ жители на квартала ще излязат на протест, организиран в социалните мрежи. Те ще настояват за ремонта на банята. Която е паметник на културата. \r\n***\r\nВ деня на големия християнски празник Цветница, в цялата страна за 15-и пореден път ще се проведе пролетна кампания за безвъзмездно и доброволно кръводаряване под надслов „Запалете свещичка, дарете кръв, дарете живот сега!”. Временните пунктове в София ще работят от 9.00 до 13.00 часа в непосредствена близост до столичните православни храмове:\r\n„Света Неделя” – в аулата на Богословския факултет; „Свети Седмочисленици” – в 6-то ОУ „Граф Игнатиев”, ул. „6 септември” №16; „Покров Богородичен” (зад хотел „Родина”) – в енорийския център на църквата, ул. „Георги Делчев – Зографина” № 2; „Света Параскева“ – в двора на храма, бул. „Г. С. Раковски“ 58. \r\nОт 11.00 часа представители на НЦТХ и на БЧК ще дадат повече информация в Аулата на Богословския факултет. \r\n***\r\nОт 19.00 часа в митрополитския храм “Св. вмца Неделя”, както и във всички храмове е началото на богослужението  \"Последование на Жениха\", с което за православните християни започват Страстната седмица, седмицата на страданията Христови. \r\n***\r\nОт 19.30 часа във фоайето на Сатиричния театър ще се открие фотоизложбата на Иван Григоров \"ВСИЧКО Е ТЕАТЪР 1984\".\r\n***\r\nОт 12.00 часа Заместник-председателят на ГЕРБ и председател на ПГ на партията Цветан Цветанов ще се включи в регионалната инициатива на МГЕРБ – Благоевград „Да пуснем корени в България”. За десетото юбилейно издание на инициативата младежи на ГЕРБ от цялата страна ще се съберат в местността Рупите и ще засадят дръвчета в парка зад храма на баба Ванга и ще дарят беседка. \r\n***\r\nОт 09.00 до 13.00 часа в Бургаския свободен университет ще бъде отворен пункт за кръводаряване. Инициативата е традиционна и се провежда всяка година на този християнски празник от Отделението по трансфузиознна хематология на УМБАЛ Бургас и БЧК.\r\n*** \r\nОт  09.00 часа в Читалище \"Нива - 1898\"  ще се проведе Общинския песенен фестивал \"Цветница\". \r\n***\r\nКметът на Община Видин Огнян Ценков ще се включи в тържествените прояви, посветени на традиционния празник Цветница. В 10.00 ч. той ще присъства на Светата литургия в катедралния храм \"Св. вмчк Димитър Солунски\", от 10.45 ч. ще се включи в литийното шествие до пл. \"Бдинци\" и в 11.00 ч., в залата на Симфониета - Видин ще поднесе приветствие по повод именния ден на видинското читалище \"Цвят\".\r\n***\r\nОт 11.30 часа на площад „Христо Ботев“ ще се проведе концерт на Духов оркестър при НЧ „Развитие-1869“ по повод Цветница. \r\n***\r\nОт 10.00 до 11.30 часа на стадион „Захарни заводи“ ще се проведе футболна среща между отборите на ОФК „Локомотив“ гр. Горна Оряховица и ФК „Локомотив“ гр. Дряново.\r\n***\r\nОт 13.00 до 14.30 часа на стадион „Захарни заводи ще се проведе футболна среща между отборите на ФК „Долна Оряховица“ и ОФК „Трявна“. \r\n***\r\nОт 10.00 часа в спортната зала на Гълъбово ще се проведе Общински турнир по тенис на маса. Участниците ще бъдат разделени в две възрастови групи – до 18 години и над 18 години. Желаещите да участват могат да се запишат и преди самия турнир. \r\n***\r\nОт 10.00 часа на площад „Свобода“ ще започне празничен концерт по повод Цветница. \r\n***\r\nОт 11.00 часа на площада на селото ще започне фолклорния празник „Празнично хора на Цветница“. \r\n***\r\nОт 08.30 часа на сборния пункт Железен град ще се съберат участниците в традиционния планински поход „Цветница“, организиран от туристическо дружество „Купена“- Пещера и туристическо дружество „Алеко“ – Пазарджик. \r\n***\r\nВ 09.00 часа в митрополитски  храм „Св. вмчца Марина” Пловдивският митрополит Николай ще отслужи архиерейска света Литургия по повод Цветница.\r\n***\r\nОт 11.00 часа в салона на ДКТ-Сливен ще бъде поставена постановката „Лече бубулече“ от проф. Жени Пашова и доц. Петър Пашов. \r\n***\r\nОт 13.30 часа в Школа А&Б ще се състои Ден на отворените врати по случай 20-тата годишнина на школата.\r\n***\r\nОт 16.00 часа в Школа А&Б ще се състои запалване на свещите на юбилейната торта и ще бъде представена кратка презентация з историята на школата.", "date": "2018.04.01", "title": "Предстоящи събития в страната за 1 април (Агенция „Фокус“)"}
{"url": "http://www.focus-news.net/news/2018/04/01/2506430/the-guardian-ministerstvoto-na-vanshnite-raboti-na-velikobritaniya-obmislya-iskaneto-na-ruskoto-posolstvo-za-konsulski-dostap-do-yuliya-skripal.html", "text": "Форийн офис обяви, че ще обмисли искането на Русия да получи консулски достъп до Юлия Скрипал, докато в същото време се разрази нов скандал заради претърсването на руски самолет от британските власти, съобщава британският вестник The Guardian.\r\nМинистърът на транспорта на Руската федерация заяви, че ще иска официално обяснение от правителството на Великобритания защо е бил претърсен самолет на националния превозвач „Аерофлот“ на летище „Хийтроу“, и заплаши с „подобни действия“ спрямо самолет на „Бритиш Еъруейз“ в Москва. \r\nПосолството на Русия заяви, че британските власти са поискали да претърсят самолета без присъствието на руския екипаж, но са били спрени от представители на руското посолство, които са пристигнали на място.\r\n„Към настоящия момент нямаме друго обяснение, но инцидентът на „Хийтроу“ е по един или друг начин свързан с враждебната политика, която правителството на Великобритания провежда спрямо Русия“, се казва още в изявлението. От редакцията припомнят, че и двата национални превозвача извършват по няколко полета на ден между Москва и Лондон. \r\nМинистърът на сигурността на Великобритания Бен Уолъс заяви: „Рутинна практика е за граничната полиция да претърсва самолети, за да предпази Великобритания от организирана престъпност и от тези, които се опитват да внасят вредни вещества като наркотици или оръжия в страната“. Той допълни още, че „щом тази проверка е била направена, на самолета е било позволено да излети и да достигне планираната си дестинация“.\r\nОтносно исканията на Русия за получаване на консулски достъп до Юлия Скрипал говорителят на Форийн офис заяви: „Взели сме под внимание исканията за консулски достъп по линия на нашите задължения според международното и вътрешното право, включително и правата и желанията на Юлия Скрипал“.Тереза Герова", "date": "2018.04.01", "title": "The Guardian: Министерството на външните работи на Великобритания обмисля искането на руското посолство за консулски достъп до Юлия Скрипал"}
{"url": "http://www.focus-news.net/news/2018/04/01/2506432/tass-posolstvoto-na-ruskata-federatsiya-v-london-otpravi-preporaki-kam-roditeli-da-ne-izprashtat-detsata-si-na-letni-kursove-vav-velikobritaniya.html", "text": "В събота посолството на Руската федерация в Лондон отправи предупреждения към гражданите, планиращи да изпратят децата си на летни курсове във Великобритания, предава ТАСС.\r\n„Препоръчваме на руските граждани, планиращи да изпратят децата си във Великобритания на летни училища или на летни езикови курсове, внимателно да премислят нуждата от такива пътуванания“, се казва в съобщението на посолството. \r\nРуските дипломати уточниха, че „посолството е ограничено в капацитета си след безотговорните експулсирания на много руски дипломати от британска страна, включително и консулски служители“. \r\nДвустранните отношения между Русия и Великобритания се изостриха след инцидента с инцидента с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в Солзбъри в началото на миналия месец. Лондон обвини Москва за случилото се – твърдение, което руските власти категорично отхвърлиха.Тереза Герова", "date": "2018.04.01", "title": "ТАСС: Посолството на Руската федерация в Лондон отправи препоръки към родители да не изпращат децата си на летни курсове във Великобритания"}
{"url": "http://www.focus-news.net/news/2018/04/01/2506441/ria-novosti-spored-mariya-zaharova-osnovnata-tsel-na-zapadnite-darzhavi-e-da-ne-dopusnat-provezhdaneto-na-mondial-2018-v-rusiya.html", "text": "Говорителят на Министерството на външните работи на Руската федерация Мария Захарова предположи, че основната цел на някои западни държави е да не допуснат провеждането на Световното първенство по футбол  в страната, предава РИА Новости. \r\n„Това не е просто тяхна мечта, това е основната им цел“, подчерта Захарова в интервю за „Пети канал“, отговаряйки на въпрос дали Русия ще се сблъска с изолация от западните държави в контекста на Мондиал 2018. \r\n„Такова е моето впечатление, че просто искат да махнат Световното първенство по футбол от Русия“, допълни Захарова.Тереза Герова", "date": "2018.04.01", "title": "РИА Новости: Според Мария Захарова основната цел на западните държави е да не допуснат провеждането на Мондиал 2018 в Русия"}
{"url": "http://www.focus-news.net/news/2018/04/01/2506452/sofiya-vavezhda-se-organizatsiya-na-dvizhenieto-vav-vrazka-sas-stroitelstvoto-na-tretata-liniya-na-metroto.html", "text": "Въвежда се организация на движението във връзка със строителството на третата линия на метрото, съобщиха от пресцентъра на Столична община.\r\nВъв връзка със строителството на Метро София – ІІІ диаметър – Позиция 1 - от ул. „Житница” до бул. „България” от 00.00 часа на 01.04.2018 г. до 24.00 часа на 01.10.2018 г. да се въведат следните промени в организацията на движение:\r\n  Забранява се влизането на пътни превозни средства  по:\r\n- средната част на пътното платно на бул. „Гоце Делчев”, между ул. „Кюстендил” и бул. „Цар Борис ІІІ”, като се оставят за движение на ППС по една пътна лента в двете посоки в същия участък,\r\n - северното локално пътно платно на бул. „Цар Борис ІІІ” и две пътни ленти от северната половина на централното пътно платно на бул. ”Цар Борис ІІІ”, с дължина по около 70 м от двете страни спрямо оста на бул. „Гоце Делчев” и ул. „Житница“;\r\n - ул. „Житница” между бул.”Цар Борис ІІІ” и ул. „Гебедже”.\r\n Движението на пътни превозни средства по бул. „Цар Борис ІІІ” ще се извършва, както следва:\r\n.- в посока кв. „Княжево” - в една пътна лента от южната половина на централното пътно платно на бул. „Цар Борис ІІІ”, в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“, като се осигури и лента за движение на пешеходците с широчина 1,50 м;\r\n- в посока „Център” - в една пътна лента от южната половина на централното пътно платно на бул. „Цар Борис ІІІ” в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“.\r\nОт 04.30 часа на 01.04.2018 г. до 24.00 часа на 01.10.2018 г. автобусите по  линии номера 73, 83 и 102, ще се движат по променен маршрут. \r\n Автобусите по линия  73 – в посока ж.к. „Гоце Делчев“ ще се движат от  ж.к. Овча Купел 2 по маршрута си до кръстовището на  ул. „Любляна“ с бул. „Овча Купел“, надясно по бул. „Овча Купел“, наляво по бул. „Цар Борис III”, надясно по бул. „Братя Бъкстон“, наляво по ул. „Тодор Каблешков“, наляво по ул. „Ген. Стефан Тошев“, надясно по бул. „Гоце Делчев“ и по маршрута си до ж.к. „Гоце Делчев“- двупосочно. \r\n Автобусите по линия  83  в посока Зоопарка ще се движат  от Хюндай България по маршрута си до кръстовището на  бул. „Константин Величков“ с бул. „Възкресение“, по бул. „Акад. Иван Евстатиев Гешов“ през тунела под бул. „Цар Борис III” и ул. „Св. Георги Софийски“, надясно по бул. „България”, наляво по бул. „Гоце Делчев“ и по маршрута си до Зоопарка - двупосочно. \r\n Автобусите по линия  102 – в посока Студентски град ще се движат  от ж.к. Овча Купел 2 по маршрута си до кръстовището на  ул. „Житница“ с бул. „Овча Купел“, наляво по бул. „Никола Мушанов“, надясно по бул. „Възкресение”, надясно по ул. „Акад. Иван Евстратиев Гешов“ през тунела под бул. „цар Борис III” и ул. „Св. Георги Софийски, по бул. „Петко Ю. Тодоров“, наляво по ул. „Бяла черква“ и по маршрута си до Студентски град - двупосочно. \r\nАвтобусите от линии 73, 83 и 102 ще спират на всички съществуващи автобусни спирки в променените участъци от маршрута. \r\nСпирки „Красно село“ с код 0636, 0638, 0639 и 0640 за автобусни линии 63 и 260 и трамвайни линии  4 и 5 се изместват на временно изградени перони в района на кръстовище ул. „Житница“ - бул. „Гоце Делчев“ - бул. „Цар Борис III”.\r\nЗакриват се  спирките: \r\n- двупосочна „Балканкар АД“ с код 0564 и 0569 на ул. „Житница“ ;\r\n- двупосочна „АП Земляне“ с код 0079 и 0080 на ул. „Житница“ ;\r\n- двупосочна „ж.к. Красно село“ с код 0637 и 0641 на бул. „Гоце Делчев“ .", "date": "2018.04.01", "title": "София: Въвежда се организация на движението във връзка със строителството на третата линия на метрото"}
{"url": "http://www.focus-news.net/news/2018/04/01/2506450/anadolu-agency-ankara-tbilisi-i-baku-ukrepvat-voennite-vrazki.html", "text": "В турската провинция Гиресун се състоя шестото заседание на министрите на отбраната на Турция, Грузия и Азербайджан, предава Anadolu Agency.\r\nСлед края на срещата министрите проведоха съвместна пресконференция.\r\nМинистърът на отбраната на Грузия Леван Изория отбеляза готовността на Тбилиси към по-нататъшно сближаване със страните от НАТО, като отбеляза, че Грузия възприема Турция и Азербайджан в качеството им на стратегически партньори.\r\nНа свой ред министърът на отбраната на Азербайджан генерал-полковник Закир Гасанов заяви, че народът на страната му поддържа Турция в борбата й с проявленията на тероризма.\r\nВ края на срещата министрите на отбраната са подписали меморандум за взаиморазбирателство.\r\nПревод и редакция:", "date": "2018.04.01", "title": "Anadolu Agency: Анкара, Тбилиси и Баку укрепват военните връзки"}
{"url": "http://www.focus-news.net/news/2018/04/01/2506453/plyus-info-makedoniya-ograbiha-kazino-v-skopie-s-kalashnitsi.html", "text": "Две лица, облечени в бели дрехи, с чорапи на главите и въоръжени с автомати Калашников са извършили обир на казино „Астра“ в македонската столица Скопие в събота в около 22:00, съобщи скопското електронно издание „Курир“, предава скопската електронна медия „Плюс инфо“.\r\nМестната полиция е потвърдила случая. Един от нападателите е изстрелял два куршума в тавана на казиното. Обирът се е случил светкавично, веднага щом са взели парите, грабителите са се качили на чакаща ги кола и са тръгнали в неизвестна посока.\r\nНе се съобщава каква сума е задигната.\r\nПревод и редакция:", "date": "2018.04.01", "title": "„Плюс инфо“ (Македония): Ограбиха казино в Скопие с калашници"}
{"url": "http://www.focus-news.net/news/2018/04/01/2506455/denyat-1-april-v-balgarskata-istoriya.html", "text": "1 април е Денят на шегата, празник на хумора и сатирата.\r\nПрез 1946 г. във Варна е създаден Държавен симфоничен оркестър, а през 1947 г. в София е основан Съюзът на българските композитори.\r\nПрез 1959 г. е създадена Българската национална филмотека (първоначално името й е Държавен филмов архив).  \r\n2011 г.\r\nНеофициален Ден на смеха. По този случай в Габрово е пусната официално в обръщение първата марка, посветена на Деня на шегата и 35-годишнината от откриването на малката планета Габрово.\r\n2009 г.\r\nПрезидентът на Република България присъжда Орден „Стара планина” първа степен на:\r\n1. Иван Станчов\r\n2. Андрей Пантев\r\n3. Яп де Хоп Схефер, генерален секретар на НАТО\r\n1992 г.\r\nТридесет и шестото ОНС избира Асен Агов за генерален директор на БНТ. Агов е журналист, завършил ВИИ \"Карл Маркс\", специалност \"Международни икономически отношения\". Работи в БТА, а по- късно е водещ на \"По света и у нас\". Става главен редактор на редакция \"Информация\" в БНТ. Асен Агов е народен представител от СДС в ХХХVII, ХХХVIII, ХХХIХ, XL ОНС.\r\n1975 г.\r\nЗавършва официалното посещение на министъра на външните работи Петър Младенов в Аржентина, Перу и Куба.\r\nПетър Младенов е политически и държавен деец. Роден е на 22 август 1936 г. в с. Тошевци, Видинско. Следва философия в Софийския университет \"Св. Кл. Охридски\", след което завършва Московския институт за международни отношения. Член е на ЦК на БКП от 1971. От 10 ноември 1989 г. е издигнат за генерален секретар на ЦК на БКП, на който пост е до 2 февруари 1990 г. Заема и отговорни държавни постове: министър е на външните работи (декември 1971 г. - ноември 1989 г.), председател е на Държавния съвет (ноември 1989 г. - април 1990 г.), президент (председател) на Народна република България (април - юли 1990 г.). Умира на 1 юни 2000 г.\r\n1975 г.\r\nРодена е Магдалена Малеева - състезателка по тенис на корт. Тя е най-младата от триото „сестри Малееви“. Магдалена започва кариерата си като професионална тенисистка през 1989 г. Първата си голяма титла печели в Сан Марино. С това сестри Малееви стават първите три сестри, спечелили турнир от веригата на дамската асоциация. Сред големите й успехи е несъмнено и турнирът в Москва. Това е и единственият, който Магдалена Малеева печели три пъти, първите два — дори в последователни години. За последен път тя го печели през 2002 г. В този турнир тя побеждава Винес Уилямс, Амели Моресмо и Линдзи Дейвънпорт. Магдалена Малеева е републиканска шампионка. Печели 6 турнира от големи състезания. Достига до четвъртфинал на откритото първенство на САЩ през 1992 г. Достига до 6-то място в световната ранглиста. През 1999 г. след контузия се завръща в големия тенис и успява да победи една от най-добрите тенисистки - германката Анке Хубер.\r\n1966 г.\r\nУмира Димитър Тодоров Димов – български писател- белетрист. Д. Димов е автор на над 20 научноизследователски труда, а след 1966 г. в архива му са открити нови планове и ръкописи за 2 книги върху теория на отражението. От 1942 г. той сътрудничи с разкази, пътеписи, откъси от романи и драми във вестниците \"Литературен глас\", \"Литературен фронт\", \"Мир\", \"Народна култура'\", \"Отечествен фронт\", на списанията \"Септември\", \"Театър\". Творбите му го представят предимно като майстор на психологическия и социалния роман.\r\nПрез 1946 г. е отпечатан първият откъс от най-известното произведение- романа \"Тютюн\" в \"Литературен фронт\", озаглавен \"Тютюнев склад\". Две години по-късно излиза нов откъс - \"Двубой\" , след още 1 г. - \"Тютюн\" (глава от роман) в сп. \"Септември\". През 1951 г. романът е завършен окончателно, предаден в издателство \"Народна култура\" и в края на 1951 г. стига до читателите и до своите \"злополучни критици''. Започва тридневно \"обсъждане\" на \"Тютюн\" в СБП, което се пренася в периодичния печат и кулминира в редакционната статия на в. \"Работническо дело\" - \"За романа 'Тютюн и неговите злополучни критици\". Единодушно е изказано мнение, че \"Тютюн\" се нуждае от \"преработване\". Димитър Димов е принуден да промени романа си, като разшири описанието на работническия свят и въведе нови герои. През 1954 г. \"Тютюн\" се появява в новия си вид.\r\nДруги съчинения на Д.Димов са: романите “Поручик Бенц”, 1938 г. и “Осъдени души”, 1945 г., сатирата “Жени с минало”, 1960 г., Събрани съчинения в 6 тома 1966-1967 г., Съчинения в 5 т. 1974 г.\r\n1965 г.\r\nБългария сключва спогодби за икономическо, научно-техническо и културно сътрудничество с Етиопия.\r\n1964 г.\r\nВ София започва работа учредената на 19 февруари 1964 г. Българска външнотърговска банка за разплащания с чужбина и за кредитиране и контрол на външнотърговските организации в България.\r\n1962 г.\r\nС размяна на ноти между Британската легация в София и българското Министерство на външните работи е одобрен първият двустранен план за културен обмен между България и Великобритания за периода от 1 април 1962 г. до 31 март 1963 г.\r\n1959 г.\r\nСъздадена е Българската национална филмотека (първоначално името й е Държавен филмов архив). Филмовият архив започва със 154 седмични кинопрегледа, 117 късометражни филма, повечето заснети от чужди оператори, 15 български игрални филма, 500 чужди игрални филма и около 550 документални и научнопопулярни български.\r\n1947 г.\r\nВ София е основан Съюзът на българските композитори. Това е творческа организация на композитори и музиковеди, която е продължител на дружеството “Съвременна музика” под името “Съюз на композиторите, музикантите и концертиращите артисти”. От 1954 г. се нарича СБК. Първи председатели на съюза са: Л. Пипков; Ф. Кутев, Д. Петков и др.\r\nВ периода 1948-1990 г. съюзът на българските композитори издава сп. “Българска музика”.\r\n1947 г.\r\nУмира Екатерина Великова Каравелова - българска общественичка, деятелка на женското движение, публицистка. Тя е съпруга на П. Каравелов и майка на Лора и Виола Каравелови. През 1877 г. Екатерина Каравелова завършва девическа гимназия в Москва. След Освобождението се завръща в България и преподава по български език и литература в Русе, Пловдив и София. На международна конференции се обявява против несправедливите решения на Берлинския конгрес през 1878 г. за разпокъсване на България. Развива активна дейност сред българските женски дружества. Екатерина Каравелова е председател на женското дружество “Майка” в София. Тя е една от учредителките на Българския женски съюз (БЖС) и негова подпредседателка. През 1919 г. от името на БЖС Екатерина Каравелова отправя протест до правителствата на Великите сили против клаузите на Ньойския мирен договор. Тя участва активно и в международното движение за мир. Редовна делегатка на всички конгреси на Международната лига за мир, председател на българска женска секция “Паневропа”. През 1924-1926 г. изнася сказки в САЩ и Канада. Ратува за подобряване на руско-българското отношения и прави опит да въздейства в тази насока върху руския двор. През 1923 г. се присъединява към апела на Антон Страшимиров за защита на пострадалите от фашисткия терор и превръща дома си в средище за събиране на помощи за жертвите. След атентата в църквата “Света Неделя” през 1925 г., изпраща писмо до правителството за спиране на арестите и убийствата. Публикува повече от 50 статии и политически фейлетони. Екатерина Каравелова превежда от руски и френски език творби на Л. Н. Толстой, Ф. М. Достоевски, В. Юго, Ги дьо Мопасан, Г. Флобер. Погребана е в градината на църквата “Св. Седмочисленици” в София.\r\n1946 г.\r\nВъв Варна е създаден Държавен симфоничен оркестър.\r\nПрез 1969 г. на основата на съществуващия Държавен симфоничен оркестър е създадена Варненската Филхармония. През 1999 г. става Оперно-филхармонично дружество (с присъединяване на Народната опера - Варна, създадена през 1947 г.).\r\n1929 г.\r\nРоден е Иван Иванов Станчов - български дипломат. До 6 годишна възраст живее в Италия; до 13 годишна - в България. През 1942 г. семейството му емигрира в Швейцария, а през 1946 г. се установява в САЩ. Работи 10 години в IBM като мениджър по продажбите, обикаля филиалите в Ню Йорк, Бразилия, Париж. Вицепрезидент е на корпорациите ITEL и “Сторидж технолоджи”. Основава собствена компания “Креста маркетинг” в Женева. След 47 години зад граница се връща в България (28.03.1990 г.). Посланик на България във Великобритания (1991 г.) и външен министър. Семейството му живее в Шотландия. Почетен гражданин е на Варна от 1999 г.\r\n1926 г.\r\nСъздаден е Върховен кооперативен съвет с председател Кирил Попов. След смъртта на Попов през 1927 г. председател става Андрей Ляпчев. По това време Ляпчев е министър-председател и министър на вътрешните работи и народното здраве.\r\n1921 г.\r\nРоден е Румен Григоров – български режисьор. Работи в документалното кино. Автор е на десетки седмични прегледи и на повече от 130 документални филма. Григоров създава \"Знатната тъкачка\", \"Аз не вярвам в смъртта на звездите\" (1967), поредица от филми за световните младежки фестивали, включително и в София (1968) г. За най-крупна негова творба се счита \"Антонивановци\" (1958 г.).\r\n1899 г.\r\nУмира Ради Иванов - български общественик, участник в национално-освободителното движение. Той владее румънски и френски език. През 1871 г. е един от организаторите на Русенския революционен комитет. През пролетта на 1872 г. Иванов е арестуван в Русе. След като е освободен, емигрира в Румъния и се включва в дейността на българската революционна емиграция. По-късно е учител в Плевен. През 1873-1874 г. обхожда някои райони за създаване и укрепване на революционни комитети. В годините между 1874 г. и 1876 г. служи в Източни железници на барон Хирш като началник на гарите в Харманли, Фере и Софлу. Иванов участва в подготовката на Старозагорското (1875 г.) и Априлското въстание (1876 г.). Затова е преследван от турските власти и е принуден да бяга през Одрин, Цариград и Марсилия в Швейцария. По време на Руско-турската война (1877-1878 г.) е преводач във втора пехотна гвардейска дивизия. След Освобождението живее в Русе и София. Назначен е на поста директор на пощите и телеграфите и др. Иванов превежда от френски език първото ръководство в България за боравене с морзовия апарат. През 1885 г. в Лисабон той е представител на Международния конгрес на пощите и телеграфите.\r\n1888 г.\r\nЕкзарх Йосиф I отправя такрир (обръщение) за назначаване на български владици в Македония, оставено без последствия от Портата.\r\nЕкзарх Йосиф I (светско име Лазар Йовчев) е български екзарх, обществен и просветен деец, почетен член на Българското книжовно дружество (днес Българската академия на науките). Роден е в Калофер на 5 май 1840 г. Завършва френски католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието и в смесените епархии. През 1876 г. е ръкоположен за епископ и е избран за ловчански митрополит, а на следващата година за екзарх. След Освобождението работи активно за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Стефан Стамболов и К. Стоилов успява да запази седалището на Българската екзархия в Цариград и да издейства нови берати за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война – 1912-1913 г. Йосиф I премества седалището на Българската екзархия в българската столица. Умира на 20 юни 1915 г.\r\n1862 г.\r\nМежду 1 и 5 април Васил Левски пристига в Белград и се включва в Първата българска легия. Васил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Учи в родния си град, а след това в Стара Загора. През 1858 г. с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост. След разпускането на легията Левски се присъединява към четата на Ильо войвода. През 1863 г. се прехвърля в Румъния, но след кратък престой се завръща в България. От 1864 г. до 1866 г. учителства в с. Войнягово и организира \"патриотични дружини\" за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втората легия. На 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Левски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена. Левски вярвал в силите на българите сами да извоюват своята свобода, защото \"който ни освободи, той ще ни зароби\". Проповядва идеята за \"свята и чиста република\", за общество и държава, в която всички \"да бъдат напълно свободни там, гдето живее българинът - в България, Тракия, Македония\".\r\n1862 г.\r\nРоден е Антон Стефанов Митов - български художник, професор по история на изкуството, дописен член на БАН (1918 г.), член-кореспондент на Дружеството на италианските художници (1910 г.). Завършва Флорентинската академия (ученик е на Чиерамфи), професор е в Рисувалното училище в София (и един от неговите основатели). Редактира заедно (с И. Мърквичка) сп. “Изкуство”, илюстрира “Под игото”, “Утро в Банкя”, “Нова земя”. Картини: “Цар Фердинанд в старобългарско облекло”, “Св. Климент”, “Златари”, “Пловдивска джамия”, “Вършитба в Пловдив”, “Селянки в София” и др. Автор е на първия български труд по история на изкуството “Ръководство по всеобща история на изкуствата”.\r\n1858 г.\r\nГеорги Раковски пристига в Одеса и се установява в дома на влиятелния българин Николай Миронович Тошков. Там се занимава със събирателска и научна дейност - събира народни песни, пише исторически и етнографски съчинения. През 1860 г. се премества в Белград, където съставя \"План за освобождението на България\" и \"Статут за едно Привременно българско началство в Белград\". В плана Раковски застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили - ръководният му принцип е: \"Наша свобода от нас зависи\". Според плана в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото ще бъде един добре въоръжен полк, създаден извън страната, който ще се движи по Балкана към Търново и Черно море. Въстанието трябва да избухне при благоприятна международна обстановка. Поради това Раковски организира и ръководи в Белград Първата българска легия (1862 г.) и работи за създаване на съюз на балканските християнски народи за борба срещу турското робство (1863 г.). Основава сред българските емигранти революционна организация \"Върховно народно българско тайно гражданско началство\" (1866 г.) и разработва \"Привременен закон за народните горски чети за 1867-о лето\". До края на живота си Георги Раковски работи за осъществяване на революционните си планове. Книжовното дело на Раковски е неразривно свързано с революционната му дейност - и публицистичните му, и литературните и историко-етнографските му научни трудове.\r\n1812 г.\r\nРоден е Иван Добровски – възрожденски учител, книжовник и журналист. Той получава образованието си при гръцкия просветител Т. Каирис на о. Андрос. Дълги години учителства в различни краища на българските земи. Занимава се и с журналистическа дейност. Редактор и издател е на второто българско списание \"Мирозрение\" (1849-1851 г.). Пътува много из Балканския полуостров и Европа, като някои от пътешествията му имат политически цели. Той е автор на статии по езиковедски, исторически и обществено-политически въпроси. С помощта на Берон Иван Добровски успява да издаде последните два броя на \"Мирозрение или български инвалид\" (1870 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.01", "title": "Денят 1 април в българската история"}
{"url": "http://www.focus-news.net/news/2018/04/01/2506459/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип, от 08.00 до 20.00 часа днес на ул. „Цар Шишман” между ул. „Ген. Гурко” и ул. „Иван Вазов”.", "date": "2018.04.01", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2018/04/01/2506451/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2018.04.01", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/04/01/2506457/burgas-vtori-otbor-ot-grada-shte-se-bori-za-uchastie-v-natsionalnata-superliga-pri-voleybolistite.html", "text": "Втори отбор от Бургас се бори за участие в националната Суперлига при волейболистите. Това съобщиха от Община Бургас. След шампиона „Нефтохимик 2010“, който води битка за титлата и през настоящия сезон, тимът на „Дея спорт“ даде сериозна заявка за промоция в родния елит. Момчетата на треньора Петър Дочев отстраниха „Ботев“ Луковит на полуфинал от Висшата лига (второто ниво на родния волейбол), след две победи с 3:2 като гости и с 3:0 в зала „Младост“.\r\nПредстоят решителните финални срещи между бургаските волейболисти и русенския „Дунав“, който безпроблемно се справи с тима на „Звездец“ от Горна Малина. Играе се до 2 победи от 3 мача. Първият е в Русе днес, 1 април. Вторият двубой е на 3 април в зала „Младост“. При равенство в победите, третата решителна среща е отново в Русе на 5 април.\r\nКрайният победител ще заслужи правото да играе в Суперлигага през следващия сезон 2018/2019.\r\nЗагубилият серията ще играе плейаут. Негов съперник ще бъде предпоследния 11-ти в класирането от редовния сезон в Суперлигата – „Тетевен Волей“.", "date": "2018.04.01", "title": "Бургас: Втори отбор от града ще се бори за участие в националната Суперлига при волейболистите"}
{"url": "http://www.focus-news.net/news/2018/04/01/2506458/protothema-turtsiya-otnovo-izrazi-pretentsii-za-ostrovite-imiya-v-egeysko-more.html", "text": "Турция отново постави под въпрос гръцкия суверенитет над островите Имия (на турски – Кардак) в Егейско море чрез съобщение от външното си министерство, според което този район не принадлежи на Гърция според нито един международен договор. В своето изявление, Анкара потвърждава, че няма да се съгласи на възможно гръцко решение относно географската формация на Егейско море, чийто статут е спорен, пише електронното издание на гръцкия вестник Protothema.\r\nВъншното министерство на Турция, пише гръцкият вестник, пусна изявлението във връзка с новоприетия гръцки закон № 4519 относно 446 новообявени места, включени в програмата „Натура 2000“. Анкара обвинява Атина, че се възползва от международните програми, за да затвърди позициите си и предупреди Европейския съюз „да не става инструмент в усилията на Гърция да се възползва политически от програмите за околната среда“.\r\nОт гръцкото външно ведомство последва светкавичен отговор. От там излязоха с комюнике, в което Турция се предупреждава да внимава, тъй като нарушаването на международното право в Егейско море ще има последствия и се отправя съвет към Анкара „да мери думите си“.\r\n„Прототема“ пише, че турският президент Реджеп Таийп Ердоган, който е бил в „Света София“ в Истанбул, за да открие изложба в рамките на „Истанбулското биеннале“, не е пропуснал възможността да отправи нова провокация към Гърция.\r\nТурският държавен глава е, според гръцкото издание, атакувал Европа, твърдейки, че европейците унищожават турската култура и че са превърнали джамиите в конюшни и музеи.\r\nПревод и редакция:", "date": "2018.04.01", "title": "Protothema: Турция отново изрази претенции за островите Имия в Егейско море"}
{"url": "http://www.focus-news.net/news/2018/04/01/2506463/denyat-1-april-v-svetovnata-istoriya.html", "text": "2017 г.\r\nБоб Дилън получава Нобелова награда за литература на частна церемония в Стокхолм\r\n2017 г.\r\nЕксплозия ранява 18 души в Вилленте, Сена-Сен Дени, Франция.\r\n2017 г.\r\nКитайски лидери обявяват планове за строеж на нов град - три пъти по-голям от Ню Йорк.\r\n2015 г.\r\nКралят на Тайланд Пхумипхон Адунядет отменя военното положение в страната въведено през май 2014г.\r\n2014 г.\r\nМощно землетрясение с магнитуд 8,2 разтърва крайбрежието на Чили и предизвиква двуметрово цунами.\r\n2013 г.\r\nНовият министър-председател на Джибути е Абдулкадер Камил Мохамед.\r\n2012 г.\r\nВ Мианмар се провеждат парламентарни избори. За първи път в тях участва нобеловата лауреатка за мир от 1991 г. и лидер на опозицията Аун Сан Су Чи. През изминалите 22 години тя изкарва под домашен арест годините на управлението на военната хунта.\r\n2012 г.\r\nВ Москва движението „За честни избори“ провежда протестната акция „Бял площад“ срещу фалшификациите по време на президентските избори. Участниците в протеста се опитват да проникнат на Червения площад с бели ленти, но са спрени от полицията. Около 85 човека са арестувани. Сред задържаните има и журналисти. Руските власти не дават официално обяснение за закриването на Червения площад.\r\n2012 г.\r\nВ Мали метежниците туареги превземат град Тимбукту в северната част на страната.\r\n2009 г.\r\nХърватия и Албания стават членове на НАТО.\r\n2007 г.\r\nСветовната банка одобрява заем от 10 млн. долара за подпомагане на икономическия растеж на Албания. Заемът е за срок от 20 години с 10-годишен гратисен период. Парите са предназначени за подобряване на инвестиционния климат в частния сектор, за подобрения в здравеопазването, социалното осигуряване и водите, както и в мениджмънта на публичните финанси.\r\n2002 г.\r\nУмира Симо Хаюха, финландски снайперист, воювал по време на Зимната война (1939 - 1940), известен още като „Бялата смърт“.\r\nРоден е на 17 декември 1905 г. в Виипури, Руска империя.\r\nСимо Хаюха бил най-обикновен финландски фермер. Когато през 1939г. Русия нахлува във Финландия, Симо решава че трябва да помогне на родината си. След време руснаците осъзнали, че един единствен човек премахва доста сериозен брой техни хора. Така станал известен като \"Бялата Смърт\". В продължение на 100 дни собственоръчно отстранил 705 души (от тях 542 потвърдени).\r\nИзцяло увит в боен камуфлаж, въоръжен с винтовката М28 (финландски вариант на съветската Мосин – Наган), Хаюха отказва да използва оптически прицел. В седящо положение, от дистанция 400 метра, високият 160 сантиметра финландец разчита единствено на металната мушка. Използва различни тактики като например слага в устата си сняг, за да не го издава издишаната пара. В боя използва специфичните за Зимната война тактически прийоми и не случайно бива наричан от руските войски „Бялата смърт”. Многократно са правени опити той да бъде отстранен чрез други снайперисти или артилерия, но те са неуспешни. На 6 март 1940 година Симо е ранен в челюстта и изпада в кома, от която се съвзема след 9 дни, когато войната вече е приключила.\r\nСлед войната дълго време се възстановява от раната си, след което става успешен ловец на лосове и се занимава с развъждане на кучета. През 1998 година в интервю група американци го питат какво е необходимо за добър изстрел. Отговорът му е „тренировки”...\r\n1987 г.\r\nАмериканецът Стивън Нюман от Бетел, Охайо, завършва започнатото точно преди четири години околосветско пътешествие. По време на него Нюман изминава пеша 36 200 км и посещава 20 страни на пет континента.\r\n1982 г.\r\nПодписан е план за научно и културно сътрудничество с Гърция за периода 1982- 1984 г.\r\n1979 г.\r\nИран е провъзгласен за Ислямска република. В края на XIX и началото на XX в. страната изпада в полуколониална зависимост от Великобритания и Русия, които я окупират за периода 1941-1946 г. Реза шах Пахлави е принуден да абдикира в полза на сина си Мохамед Реза Пахлави, който се задължава да отстъпи Азърбайджан на СССР. През 1963 г. Мохамед Реза шах Пахлави започва мащабни реформи, които водят до разпри с духовенството и през 1978 г. е въведено военно управление. Около ислямския фундаменталист аятоллах Р. Хомейни се формира опозиционно движение. Аятоллах Р. Хомейни се завръща в Иран през 1979 г., след като шахът напуска страната. Хомейни незабавно спира реформите и обявява Иран за ислямска република, а себе си - за пожизнен религиозен водач. Съгласно приетата през 1981 г. конституция на Иран, в страната са забранени всички политически партии и неислямистки движения. Аятоллах Хомейни умира на 4 юни 1989 г. С. А. Хаменей е избран за негов наследник. През 1992 г. парламентарните избори в Иран са спечелени от ислямистите.\r\n1968 г.\r\nУмира Лев Давидович Ландау - руски физик, професор в Московския университет (1947 г.), академик (1946 г.). Роден е на 22 януари 1908 г. в Баку. През 1927 г. завършва Ленинградския университет и специализира при Н. Бор (1927 г.). Работи в различни области на физиката: магнетизъм, свръхпроводимост, физика на твърдите тела, атомните ядра и елементарните частици, плазмата, квантова електродинамика, астрофизика и др. Автор е на класически курс по теоретична физика (съвместно с Е. М. Лифшиц). Носител е на най-високите държавни награди на СССР, на Нобелова награда за физика (1962 г.).\r\n1960 г.\r\nСАЩ пускат в космоса първия в света метеорологичен спътник.\r\n1947 г.\r\nУмира Георги II – гръцки крал от династията на Глюксбургите. През 1922 г. той заема престола след военен преврат. Син е на крал Константин I и на кралица София. През 1921 г. се жени за княгиня Елисавета Румънска. На следващата година Константин I абдикира и Георги II става крал на Гърция. Година по-късно е заставен да напусне трона и да замине за чужбина. През 1935 г. Георги II е възстановен на престола от монархистите. По време на Втората световна война гръцкият крал емигрира в Египет и след това в Англия. След плебисцит през 1946 г. е възстановен на трона.\r\n1940 г.\r\nВ Ню Джърси е проведена първата демонстрация на електронен микроскоп.\r\n1939 г.\r\nСАЩ става първата държава в света, признала официално режима на Франко в Испания. Генералисимус Франциско Франко Баамонде управлява Испания като диктатор. Той завършва пехотна академия. След това участва в колониалните войни на Испания в Африка и е командир на Чуждестранния легион. От 1934 г. е началник на главния щаб на сухопътните войски, а по-късно става и командир на испанския корпус в Мароко, Африка. Франко организира и ръководи въоръженото въстание на испанските демократични сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили Франко налага диктатура- провъзгласен е за пожизнен държавен глава (“каудилио”) на Испания. Той става вожд на Испанската фаланга- организация на националистическите сили, същевременно е председател на министерския съвет и върховен главнокомандващ на държавата. През 1947 г. прокарва закон за наследството на престола съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон.\r\n1920 г.\r\nРоден е Тоширо Мифуне - японски актьор и продуцент. В киното влиза през 1946 г. През следващата година се снима при учителя си Кадзиро Ямамото “Времето на новите дракони”. Първия си успех постига в “По тази страна на сребърния хребет” (1947 г.). Творческото му сътрудничество с Куросава започва с “Пияният ангел”. Ролята му във “Вратата Рошомон” (1951 г.) го утвърждава и по света като водещ актьор на японското кино. При Куросова Мифуне се снима още в “Идиот” (1951 г.),”Седемте самураи” (1954 г.), “Записки на живия” (1955 г.), “Замъкът на паяците” (1957 г.), “На дъното” (1957 г.), “Колкото е по-зле човек, толкова по-добре спи” (1960 г.). Талантът на Мифуне се разкрива в динамични приключенски филми, критикуващи феодалните традиции и самурайския морал- “Мусаси Миямото” (1954 г.) и “Телохранителят” (1961 г.). Връх в творчество му е “Червената брада” (1965 г.). През 1966-1967 г. той построява собствена студия, след като през 1963 г. основава компанията “Мифуне про”. През 70-те години се снима в тв “дзидигеки” (исторически филми) в своята студия. Режисира и “Наследството на 500 000” (1963 г.). Снима се още в “Животът на Михомацу” (1958 г.), “Геният на джудото” (1964 г.), “Най-дългият ден на Япония” (1967 г.), “Изпитание на човечността” (1977 г.), “Заговорът на клана Ягю” (1978 г.), “Невидимата връзка” (1982 г.), “Спи Рюку” (1983 г.), “Смъртта на майстора на чая” (1989 г.), “Агагук” (1991 г.). Мифуне е един от най-често сниманите японски актьори в САЩ и Англия. В тези страни той се изявява във филмите: “Голямата награда” (1966 г.), “Ад в Тихия океан” (1968 г.), “Червеното слънце” (1971 г.), “Битката при Мудей” (1975 г.), “1941” (1979 г.), “Шогун” (1980 г., тв сериал), “Инчон” (1981 г.), “Предизвикателство” (1982 г.), “Шогунът Майеда” (1990 г.), “Сянката на вълка” (1993 г.), “Невеста по снимка” (1994 г.), “Дълбока река” (1995 г.).\r\n1914 г.\r\nРумънският парламент приема закон, който въвежда системата \"мирие\" в Южна Добруджа и стъпва върху тълкуване на османското законодателство, без да признава 35-годишното българско управление. Една трета от земите трябва да бъде предадена на държавата или стойността им трябва да бъде заплатена на държавата.\r\n1906 г.\r\nПодписана е Международна конвенция за защита на птиците. Денят се отбелязва като Международен ден на птиците.\r\n1905 г.\r\nРоден е Олег Петрович Жаков - руски актьор. Учи в киношколата към ФЕКС (фабрика за ексцентрични актьори) и в Лениградския техникум за сценични изкуства (завършва през 1929 г.). Изпълнява епизодични роли във филмите \"Шинел\" (1926 г.), \"СВД\" (1927 г.), \"Новият Вавилон\" (1929 г.). Най-добрите му изяви са в \"Седемте смели\" (1936 г.), \"За Съветската родина\" (1937 г.), \"Блатните войници\" (1938 г.), \"Мъжество\" (1939 г.), \"Подводна лодка Т-9\" (1943 г.), \"Нашествие\" (1945 г.). Играе още в \"Депутатът от Балтика\" (1937 г.), \"Великият гражданин\" (1938-1939 г.), \"Мисия в Кабул\" (1970 г.), \"Край езерото\" (1970 г.), \"Фронт без флангове\" (1975 г.), \"Фронт зад фронтовата линия\" (1978 г.), \"Девойката и Гранд\" (1982 г.), \"Горещо лято в Кабул\" (1983 г.).\r\n1905 г.\r\nРоден е Еманюел Муние - френски философ, представител на персонализма. Получава философско образование в духа на бергсонизма и посвещава първото си сериозно изследване на Шарл Пеги. В края на 20-те години прекъсва изследователските си занимания в полза на обществената активност. Основава сп. “Еспри” (“Esprit”, 1932) - теоретичен орган на френските персоналисти. В основата на учението на Муние стои идеята за абсолютната ценност на личността. Той рязко разграничава понятията “личност” и “индивид”. Като цяло неговият персонализъм представлява разновидност на католическия модернизъм. Разделяйки общата с екзистенциализма теория за “въвличането”, той смята, че личността не е “захвърлена” в света, не е враждебна към него, а е разумна и като такава е включена в света и го преобразува според своите морално-политически стремежи. През 1947 г. Муние издава книгата “Увод в екзистенциализма” .\r\n1903 г.\r\nСъздаден е футболният клуб “Атлетико” Мадрид.\r\nКлубът е основан първоначално като филиал на „Атлетик\" Билбао. В периода 1936 г. - 1947 г. се нарича „Атлетико Авиасион\". Испанският футболен отбор е шампион през 1940, 1941, 1950, 1951, 1966, 1970, 1973, 1977 и 1996 г. Носител на купата през 1960, 1961, 1965, 1972, 1973, 1976, 1985, 1991, 1992 и 1996 г. Носител на КНК през 1962 г., финалист за КНК през 1963 и 1986 г., финалист за КЕШ през 1974 г., носител на Междуконтиненталната купа през 1974 г. (играе на мястото на отказалия се носител „Байерн \"). Едни от най-изявените играчи на клуба са: Замора, Бен Барек, Вава, Коляр, Пейро, Аяла, Санчес, Футре, Фильол, Шустер, Любо Пенев, Мартин Петров. По-известни треньори на Атлетико са: Хеленио Херера, Ото Глория, Макс Меркел, Радомир Антич, Ариго Саки. Отборът играе с екип от фланелки с червено-бели вертикални райета, сини гащета и бели чорапи. Прякорът на отбора е дюшекчиите. Футболните си срещи провеждат на стадион: „Висенте Калдерон\", който разполага с 70 000 места за зрители. От. 1977 г. президент на клуба е ексцентричният строителен предприемач Хесус Хил. През 2000 г. изпада във втора дивизия.\r\n1901 г.\r\nВ Червено море потъва турския кораб “Аслана”, загиват 180 човека.\r\n1891 г.\r\nФренският художник Пол Гоген се преселва на о. Таити, Полинезия, където създава повечето от известните си произведения.\r\nПол Еужен Анри Гоген е френски живописец, постимпресионист. Изкуството на Гоген влиза в историята като първата съзнателна вълна на реакция срещу импресионизма. Влиянието му е многообразно и особено силно в първите години на ХХ в. - върху постимпресионистите, традиционалистите и др. Сред най-известните му картини са: \"Видение след проповед\" (1888 г.), \"Жълтият Христос\" (1889 г.), \"Жена, държаща плод\" (1893 г.).\r\n1890 г.\r\nВ САЩ белгийският емигрант Шарл Ван Депол получава патент за първия тролейбус.\r\n1887 г.\r\nРоден е Леонард Блумфийлд - американски езиковед. Основните му трудове са в областта на романо-германската лингвистика. Първи Блумфийлд прилага сравнително-историческия метод към описването на езици с полисинтетичен строеж (индианските). Той изучава езици от Югоизточна Азия и Северна Америка. Според него предмет на изучаване е поведението, а не съзнанието. Представителите на американската дескриптивна лингвистика доразвиват много от теоретичните постановки на Блумфийлд.\r\n1875 г.\r\nЗа първи път в английския вестник “Таймс” е публикувана седмична метеорологична прогноза.\r\nВ. Таймс е основан през 1785 г. Издава се в Лондон от компанията “Таймс нюспейпърс лимитид”. Често издателската политика е съгласувана с ръководството на Консервативната партия на Великобритания.\r\n1815 г.\r\nРоден е княз Ото Едуард Леополд фон Шонхаузен Бисмарк - германски общественик, политик и държавник. Той е основател и пръв райхканцлер на Германската империя. През 1847-1848 г. е депутат в първия и втория съединени ландтази на Прусия. През 1851-1859 г. е представител на Прусия в общогерманския бундестаг във Франкфурт на Майн. През 1859 г. Бисмарк е пруски посланик в Русия, след което заема същата длъжност и във Франция. От 1862 г. е министър-председател и министър на външните работи. Той успява са създаде силно централизирана държава, провежда военна и икономическа реформа. Води три успешни за Прусия войни - с Дания - 1864 г., с Австрия - 1866 г. и Франция 1870-1971 г. През 1871 г. Германия е обявена за империя, а пруският крал Фридрих Вилхелм - за германски император. Като канцлер на Германската империя Бисмарк се стреми да разшири с всички средства императорската власт. Във външната политика той смята за своя най-важна задача неутрализирането на реваншистките стремежи на Франция и подготовката на нова война срещу нея. За тази цел води политика на сближение с Русия. На Берлинския конгрес 1878 г. Бисмарк е председател. През 1882 г. той сключва договори с Австрия и Италия и поставя началото на Тройния съюз. Автор е на \"Културкампф\". През март 1890 г. подава оставката и излиза в пенсия.\r\n1809 г.\r\nРоден е Николай Василиевич Гогол - руски писател, поет и драматург. Oсновоположник на реалистичната школа в руска литература. Автор е на: \"Тарас Булба\", \"Мъртви души\", комедията \"Ревизор\", \"Бъдни вечер\", повестите \"Нос\", \"Шинел\", сборник разкази \"Вечери в селцето край Диканка\", литературно-критически статии и др.\r\n1778 г.\r\nБизнесменът от Ню Орлианс Оливър Полък създава знака на долара.\r\nПървите американски долари са пуснати в обращение в САЩ във вид на сребърни и златни монети със знак $. В съответствие с американското законодателство върху американските пари могат да бъдат поставяни портрети на известни американци, но след тяхната смърт.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.01", "title": "Денят 1 април в световната история"}
{"url": "http://www.focus-news.net/news/2018/04/01/2506461/gabrovo-vremenno-e-ogranicheno-dvizhenieto-po-pat-i-4-sofiya-veliko-tarnovo-rayona-na-s-bogatovo-poradi-ptp.html", "text": "Временно е ограничено движението по път I-4 София - Велико Търново района на с. Богатово поради ПТП, съобщиха от пресцентъра на Агенция \"Пътна инфраструктура\". Движението се пренасочва през гр. Севлиево и с. Богатово.", "date": "2018.04.01", "title": "Габрово: Временно е ограничено движението по път I-4 София - Велико Търново района на с. Богатово поради ПТП"}
{"url": "http://www.focus-news.net/news/2018/04/01/2506464/sofiya-vavezhda-se-vremenna-organizatsiya-na-dvizhenieto-za-reklamno-sabitie.html", "text": "Въвежда се временна организация на движението за рекламно събитие, съобщиха от пресцентъра на Столична община. От 8.30 до 19.30 часа днес се забраняват престоят и паркирането на пътни превозни средства с изключение на автомобилите на участниците в мероприятието на ул. „Кн.Ал.Първи“, в частта до ул. „Сребърна“, от страната на градинката.", "date": "2018.04.01", "title": "София: Въвежда се временна организация на движението за рекламно събитие"}
{"url": "http://www.focus-news.net/news/2018/04/01/2506454/stara-zagora-tretata-veriga-maratoni-v-balgariya-shte-zapochne-v-grada.html", "text": "На Цветница Стара Загора отново ще даде старт на третата верига от маратони в България. Това съобщиха от пресцентъра на Общината. Състезанията в Стара Загора, Варна и София отново са обединени под мотото \"Бягането като начин на живот\", като стартът на първото от тях е насрочен за днес от 10.00 часа. \r\nНад 400 са регистрираните участници в трите дистанции – класическата от 42,195 км, полумаратон 21 км и 10.5 км. Всеки участник ще получи рекламна тениска, а успешно завършилите дистанциите 42км, 21км и 10.5км ще получат и медал за участие, като спомен от събитието.\r\nЗаради реконструкцията на централния булевард в областния град, стартът и финалът ще бъдат от бул. \"Цар Симеон Велики\" 126 - пресечката с ул. \"Кольо Ганчев\") в началото на парк \"Александър Стамболийски\" (Алана). Там ще бъде изграден информационен център и пункт за получаване на стартов пакет, както и специална сцена за награждаването на призьорите и за забавната част, съпътстваща състезанията. \r\nМаршрутът продължава на изток по бул. \"Цар Симеон Велики\", след което състезателите преминават по бул. \"Никола Петков\". В района на магазин \"Метро\" правят обратен завой и по същия маршрут се насочват към Община Стара Загора. Участниците в маратона пробягват 4 обиколки, в полумаратона 2 обиколки, а в дистанцията 10.5 км. - 1 обиколка. Дистанциите по трасето ще бъдат обозначени съответно с червени цифри, сини и зелени цифри.\r\nВ Маратон Стара Загора 2018 се допускат участници от страната и чужбина за всички разстояния, като за 42.195 км право на участие имат само тези, които са навършили 18 години до деня на състезанието (родени 1999г. и преди).\r\n\"Вярваме, че точно на Цветница Маратонът ще направи нашия прекрасен град още по-колоритен и празничен. За трета поредна година организираме тази ставаща емблематична за Стара Загора проява. Надявам се в неделя централният булевард отново да бъде залят от празнично настроение, хората да приветстват атлетите и да прекарат един хубав пролетен ден\", заяви зам.-кметът Красимира Чахова, която в първото издание бе сред участниците и завърши успешно кратката дистанция на 10 километра, като дори спечели златото в своята възрастова група. \r\nУточняват се имената на елитните атлети от чужбина, които по традиция отново ще придадат класа на състезанието. До края на седмицата ще станат ясни и българските участници. Тази година успоредно с Маратон Стара Загора ще се състои и Националният шампионат по полумаратон, като на практика надпреварата ще събере най-добрите в тази дисциплина у нас. \r\nСъстезателите получават стартов номер с електронен чип за измерване на времето на пробяганото разстояние. Осигурена е медицинска помощ, освежителни и подкрепителни пунктове са разположени по трасето и на финала.", "date": "2018.04.01", "title": "Стара Загора: Третата верига маратони в България ще започне в града"}
{"url": "http://www.focus-news.net/news/2018/04/01/2506466/plovdivskiyat-mitropolit-nikolay-shte-oglavi-bozhestvena-sveta-liturgiya-na-tsvetnitsa-v-mitropolitskiya-hram-sv-marina.html", "text": "На Цветница архиерейска света Литургия в митрополитския храм \"Св. Марина\" в град Пловдив ще оглави Негово високопреосвещенство Пловдивският митрополит Николай, предаде репортер на Агенция \"Фокус\". Началото е от 9.00 часа.         \r\nВечерта от 19.00 ч. в митрополитския храм “Св. Марина” ще започне \"Последование на Жениха\". \r\nНикола ПЕТКОВ", "date": "2018.04.01", "title": "Пловдивският митрополит Николай ще оглави Божествена света Литургия на Цветница в митрополитския храм \"Св. Марина\""}
{"url": "http://www.focus-news.net/news/2018/04/01/2506419/na-lazarovden-ombudsmanat-maya-manolova-dari-paketi-s-hrana-na-sotsialno-slabi-i-vazrastni-hora-sabrani-ot-kampaniyata-velikden-za-vseki-obzor.html", "text": "На Лазаровден омбудсманът Мая Манолова дари пакети с храна на социално слаби и възрастни хора, събрани от кампанията „Великден за всеки - дари празник на баба и дядо“. Тя обясни, че 260 000 лв. са разпределени в началото на миналата седмица за кампанията. Омбудсманът присъства на празнична литургия по случай Лазаровден в столичния храм „Свети Великомъченик Георги Победоносец. Според омбудсмана Кампанията е изключително позитивна и събужда доброто в българина. Тя посочи, че не може да прецени за кого е по-важна тази кампания – дали за хората, които наистина нямат какво да сложат на масата, дали за тези, които даряват, или за децата, които преди празника се опитваме отново да научим на добро, съпричастност, на споделяне на доброто. Манолова изрази надежда да бъде постигнат резултатът, който е бил постигнат и миналата година – 30 000 пенсионери с ваучери и още толкова с пакети с храни. Манолова уточни, че както е казал Христос на Лазар: „стани и излез“, така и тя би се обърнала към българите да станат, да излязат от мрачното настроение, от липсата на перспектива, да погледнат света и всеки един да направи едно добро дело. Според нея така със сигурност човек би се почувствал по-добре.\r\nИнициативата се организира за трета поредна година от институцията на омбудсмана, като целта е да бъдат подпомогнати българските пенсионери, които няма да получат великденска надбавка от 40 лв., защото пенсията им надвишава с малко определения от правителството минимален праг до линията на бедност - 321 лв. \r\nНационалната кампания „Великден за всеки“ набира финансови средства и хранителни продукти за празничната трапеза на възрастните хора. Тя може да бъде подкрепена по банкова сметка в УниКредит Булбанк, разкрита конкретно и единствено за целите на кампанията, с титуляр Български Червен кръст:\r\nIBAN: BG53UNCR70001522802795\r\nБанков код: UNCRBGSF \r\nИли със SMS 1255 - на стойност 1 лев, освободен от ДДС\r\nЧрез on-line дарения от България и чужбина на сайта на БЧК –  www.redcross.bg.\r\nСредствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна. / Кои са те тук: https://goo.gl/L7QZRg \r\nВъзрастните хора ще получават своите ваучери от другата седмица с месечната си пенсия в централните пощенски клонове по места. Със съдействието на социалния патронаж по общини в седмицата преди Великден ще започне и раздаването на събраните хранителни продукти на социално слаби и бедни хора.\r\nСписъците на пенсионерите, които ще получат ваучери предстои да бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.\r\nПродължава и набирането на храни този петък, събота и неделя, чрез акция „Купи и сподели“, част от кампанията. Идеята на акция „Купи и сподели“ е да даде възможност на хората с добри сърца да зарадват българските пенсионери за Великден, като закупят пакетирани хранителни продукти /олио, брашно, захар, ориз, макарони, консерви, боб, леща, бисквити, сухи пасти и др./, които да дарят в специално поставените колички, брандирани с логото на кампанията, на изхода в магазините.\r\nВ кои магазини можете да подкрепите кампанията тук: https://goo.gl/yZsHwo.\r\nЛюба АЛЕКСИЕВА", "date": "2018.04.01", "title": "На Лазаровден омбудсманът Мая Манолова дари пакети с храна на социално слаби и възрастни хора, събрани от кампанията „Великден за всеки“ (ОБЗОР)"}
{"url": "http://www.focus-news.net/news/2018/04/01/2506448/balgarskiyat-patriarh-i-sofiyski-mitropolit-neofit-shte-oglavi-bozhestvena-sveta-liturgiya-na-tsvetnitsa-v-patriarsheskata-katedrala-sv-aleksandar-nevski.html", "text": "Днес, на 1 април 2018 г. – неделя, Православната църква чества големия християнски празник  Вход Господен в Йерусалим /Цветница, Връбница/. По този повод във всички епархий на Българската православна църква се отслужва Златоустова св. Литургия, предаде репортер на Агенция \"Фокус\". В патриаршеската катедрала “Св. Александър Невски”, град София, Божествена света Литургия ще оглави Негово светейшество Българският патриарх и Софийски митрополит Неофит. Началото е от 9.30 часа., като посрещането на патриарха е в 9.10 часа.        \r\nВечерта от 19.00 ч. в митрополитския храм “Св. вмца Неделя”, както и във всички храмове, е началото на богослужението \"Последование на Жениха\", с което за православните християни започва Страстната седмица, седмицата на страданията Христови.\r\nНикола ПЕТКОВ", "date": "2018.04.01", "title": "Българският патриарх и Софийски митрополит Неофит ще оглави Божествена света Литургия на Цветница в патриаршеската катедрала \"Св. Александър Невски\""}
{"url": "http://www.focus-news.net/news/2018/04/01/2506470/kyustendil-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това съобщи за Радио „Фокус“ – Пирин дежурният служител в Областно пътно управление – Благоевград. Нормално натоварен е трафикът по автомагистрала „Струма“ и Главен път Е-79. В региона няма затворени пътища. Прохода Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.04.01", "title": "Кюстендил: Мокри и хлъзгави са пътните настилки в областта"}
{"url": "http://www.focus-news.net/news/2018/04/01/2506471/plovdiv-ogranicheno-e-dvizhenieto-za-kamioni-po-visoki-ot-4-metra-prez-tunelite-po-patya-asenovgrad-narechenski-bani.html", "text": "Трафикът на територията на Пловдивска област се осъществява с нормална интензивност и без затруднения. Това съобщиха за Радио „Фокус“ – Пловдив от Областното пътно управление. По-засилено автомобилно движение се отчита по пловдивския участък на АМ „Тракия“. Пътните настилки на територията на областта са сухи и нормално проходими. Проходът Троян-Кърнаре е отворен за движение на всички моторни превозни средства. Опасност от падащи камъни има по направленията Юговско ханче-Югово-Лъки-Здравец, Кричим-Стамболийски, Троян-Кърнаре и Асеновград-Смолян, както и в района на проходите Козница и Стражата. Ограничено е движението за камиони над 5 тона по пътя Плодовитово-Първомай-Асеновград, в района на моста над река Марица. Причината е намален габарит на пътното платно. Обходният маршрут за водачите по пътя път Стара Загора – Поповица и път І-8 София-Пловдив-Свиленград. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май. Ограничено е движението за камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по третокласния път Кричим-Девин.\r\nС нормална интензивност се осъществява и движението на територията на град Пловдив. Няма струпване на автомобили по главните градски булеварди. Пътните настилки в града са сухи и нормално проходими.\r\nТони МИХАЙЛОВ", "date": "2018.04.01", "title": "Пловдив: Ограничено е движението за камиони по-високи от 4 метра през тунелите по пътя Асеновград-Нареченски бани"}
{"url": "http://www.focus-news.net/news/2018/04/01/2506460/dnes-e-tsvetnitsa.html", "text": "Днес е Цветница, празник, който отбелязват православните християни. Празнуват хората, които носят името Цветан, Върбан и всички с имена на цветя и дървета. Неделята преди Възкресение и ден след Лазаровата събота се празнува тържественото посрещане на Исус в Йерусалим в дните преди еврейската Пасха. В града той влиза на магаре (животно, което символизира идване с мир и приятелство), а не на кон, както обикновено се отправяли бойците и война. Идвал, за да служи на хората, а не да воюва с тях. Славата на влизащия в светия град била голяма. Носела се мълвата за чудесата, които извършил, и за силата на новата вяра. Разказвала се вече и историята за чудното Лазарово възкресение, което мнозина видели с очите си предния ден и от тук нататък, до края на дните си, щели да го превръщат в една от най-невероятните и тръпнещи легенди на християнството. Пътят пред Спасителя бил застлан с маслинови, палмови и лаврови клонки, върба, здравец и цветя. Мир, любов и победа носел той на многобройния народ, който се тълпял да го зърне с очите си, да го докосне, да бъде поне наблизо. „Осанна на сина Давидов! Благословен е онзи, който идва в името на Господа!\", носели се възгласи отвсякъде. Бил чуден и неповторим миг. Споменът за него църквата празнува от III в.", "date": "2018.04.01", "title": "Днес е Цветница"}
{"url": "http://www.focus-news.net/news/2018/04/01/2506473/vidin-148-godini-ot-sazdavaneto-si-otbelyazva-vidinskoto-chitalishte-tsvyat.html", "text": "148 години от създаването  си отбелязва видинското читалище „Цвят“ днес, каза за Радио „Фокус“ – Видин Любомир Илиев, секретар на читалището. Той посочи, че Народно читалище “Цвят 1870” е основано на 25 март 1870 година. За Цветница в 9.00 ч. във видинския катедрален храм „Св.вкмч. Димитър Солунски“ ще бъде отслужена  Света  литургия , след което от храма ще потегли литийно шествие до централния видински площад. От 11.00 ч. в зала „Филхармония“ ще се проведе празничен концерт, в който ще участват съставите на видинското читалище „Цвят“. Кметът на Община Видин Огнян Ценков ще се включи в тържествените прояви, посветени на традиционния празник Цветница, съобщиха от общинската пресслужба. В 10.00 ч. той ще присъства на Светата литургия в катедралния храм „Св. вмчк Димитър Солунски“, от 10.45 ч. ще се включи в литийното шествие до пл. „Бдинци“ и в 11.00 ч., в залата на Симфониета – Видин ще поднесе приветствие по повод именния ден на видинското читалище „Цвят“.", "date": "2018.04.01", "title": "Видин: 148 години от създаването си отбелязва видинското читалище „Цвят“"}
{"url": "http://www.focus-news.net/news/2018/04/01/2506474/pazardzhik-vavedeno-e-ogranichenie-po-patya-selo-radilovo-peshtera-poradi-remont.html", "text": "Спокойно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са сухи. Трафикът по пътя от село Радилово до град Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.01", "title": "Пазарджик: Въведено е ограничение по пътя село Радилово - Пещера поради ремонт"}
{"url": "http://www.focus-news.net/news/2018/04/01/2506469/vrachanskiyat-mitropolit-grigoriy-shte-oglavi-arhiereyska-sveta-liturgiya-na-tsvetnitsa-v-katedralniya-hram-sv-apostoli.html", "text": "На 1 април 2018 г. – неделя, когато Православната църква чества Вход Господен в Йерусалим /Цветница, Връбница/ – в катедралния храм “Св. 12 апостоли”, град Враца,  ще започне архиерейска света Литургия, предаде репортер на Агенция Фокус\". Началото е в 9.00 часа.\r\nВечерта от 17.00 ч. в митрополитския храм “Св. Николай Мирликийски Чудотворец” е началото на богослужението Последование на Жениха, с което за православните християни започва Страстната седмица. \r\nНикола ПЕТКОВ", "date": "2018.04.01", "title": "Врачанският митрополит Григорий ще оглави архиерейска света Литургия на Цветница в катедралния храм \"Св. Апостоли\""}
{"url": "http://www.focus-news.net/news/2018/04/01/2506456/natsionalna-kravodaritelska-kampaniya-shte-se-provede-v-tsyalata-strana-na-tsvetnitsa.html", "text": "Днес, в деня на големия християнски празник Цветница, в цялата страна за 15-и пореден път ще се проведе пролетна кампания за безвъзмездно и доброволно кръводаряване под надслов „Запалете свещичка, дарете кръв, дарете живот сега!”. Това съобщиха от пресцентъра на БЧК. Кампанията се организира от Националния център по трансфузионна хематология (НЦТХ), Министерство на здравеопазването и Българския Червен кръст, с подкрепата на Българската православна църква. \r\nВременните пунктове за кръводаряване в София ще работят от 9.00 до 13.00 часа в непосредствена близост до столичните православни храмове:\r\n- „Света Неделя” – в аулата на Богословския факултет;\r\n- „Свети Седмочисленици” – в 6-то ОУ „Граф Игнатиев”, ул. „6 септември” №16;\r\n- „Покров Богородичен” (зад хотел „Родина”) – в енорийския център на църквата, ул. „Георги Делчев – Зографина” № 2;\r\n- „Света Параскева“ – в двора на храма, бул. „Г. С. Раковски“ 58.\r\nЕкипите на НЦТХ, на регионалните центрове по трансфузионна хематология и доброволците на БЧК ще бъдат на разположение на желаещите да дарят кръв.", "date": "2018.04.01", "title": "Национална кръводарителска кампания ще се проведе в цялата страна на Цветница"}
{"url": "http://www.focus-news.net/news/2018/04/01/2506476/nimh-zhalt-kod-za-buren-vyatar-e-v-sila-za-17-oblasti-v-stranata.html", "text": "Жълт код за бурен вятър е в сила за 17 области в страната днес. Това сочи справка на интернет страницата на Националния институт по метеорология и хидрология (НИМХ) към БАН. Предупреждението за потенциално опасно време важи за областите София - град, Благоевград, Кърджали, Хасково, Стара Загора, Габрово, Велико Търново, Русе, Търговище, Сливен, Ямбол, Бургас, Варна, Шумен, Разград, Силистра и Добрич. Там ще духа силен и бурен юг-югозападен вятър с пориви до 22-24 м/с. След обяд вятърът ще отслабне и ще се ориентира от запад-северозапад.", "date": "2018.04.01", "title": "НИМХ: Жълт код за бурен вятър е в сила за 17 области в страната"}
{"url": "http://www.focus-news.net/news/2018/04/01/2506465/vanya-yordanova-etnolog-na-tsvetnitsa-s-posledniya-lazarski-obichay-kumichane-priklyuchva-tsikalat-ot-mominski-proletni-igri.html", "text": "Цветница се чества в неделята преди Великден и в Родопите празникът има предимно църковен характер. Това каза за Радио „Фокус“ – Смолян Ваня Йорданова – етнолог в Регионалния исторически музей „Стою Шишков“ – Смолян. \"Преди обяд се ходи в църквата, всеки взема от свещеника осветена върба и свива с нея венче, с което украсява домашната икона. С тази върба жените често кадят болен добитък\", посочи Йорданова. „На Цветница с последния лазарски обичай „Кумичане“ приключва цикълът от момински пролетни игри. Момите, които са ходили да лазаруват, се събират и тръгват към близката река, където всяка от тях хвърля по течението на реката колаче или венче и на която мома венчето или колачето излезе най-напред се провъзгласява за кумица, кръстница на лазарките и до следващата година тя е много почитана и уважавана. С песни моминското шествие се връща към селото, носейки кумеца на конче до дома й, там всички се събират на трапеза, с която завършва обредният празничен комплекс“, разказа Йорданова. Тя уточни, че по традиция лазарките говеят на кумицата три дни след Великден, когато й гостуват и тя символично им прощава. С всички тези лазарски обичаи, девойките влизат в друг социален статус и вече са готови да се омъжат, каза още Ваня Йорданова.\r\nНели ГЕРГЬОВСКА", "date": "2018.04.01", "title": "Ваня Йорданова, етнолог: На Цветница с последния лазарски обичай „Кумичане“ приключва цикълът от момински пролетни игри"}
{"url": "http://www.focus-news.net/news/2018/04/01/2506479/plovdiv-gradat-shte-otbelezhi-velikdenskite-praznitsi-s-kontserti-detska-programa-i-razdavane-na-traditsionen-kozunak.html", "text": "Пловдив ще отбележи Великденските празници с редица концерти, детска програма и раздаване на традиционен козунак. Това съобщиха за Радио „Фокус“ – Пловдив от Дирекция „Култура и културно наследство“ към Общината. Празничната програма започва още днес – Цветница, с концерт на Духовия оркестър на пл. „Стефан Стамболов“. Събитието ще се състои от 11.30 часа. Кулминацията на тържествата е на 8 април – Великден. Събитията на един от най-големите християнски празници започват в 10.00 часа на пл. „Стефан Стамболов“ с „Великденско утро“. Точно в 12.00 часа ще стартира раздаването на традиционния Великденски козунак, а от 12.30 до 14.00 часа ще се проведе детска програма под мотото „Талантливите чудеса на Великден“. Празничната програма за 8 април ще завърши с Великденски детски концерт, като началото му ще бъде поставено в 16.00 часа.\r\nСъбитията, организирани от Община Пловдив за Великденските празници завършват на 9 април – Велики понеделник. От 11.30 часа, отново на пл. „Стефан Стамболов“, ще се състои концерт на Духов оркестър-Пловдив, а от 16.00 часа на стълбите на Каменица ще започне празничен концерт, озаглавен „Класика за Великден“. В последната проява от програмата за Великден ще участват Симфоничния оркестър на Държавна опера – Пловдив, също солисти от Академията за музикално, танцово и изобразително изкуство и НУМТИ „Добрин Петков“.", "date": "2018.04.01", "title": "Пловдив: Градът ще отбележи Великденските празници с концерти, детска програма и раздаване на традиционен козунак"}
{"url": "http://www.focus-news.net/news/2018/04/01/2506468/bchk-burgas-organizira-golyama-kravodaritelska-aktsiya-na-tsvetnitsa.html", "text": "Български червен кръст – Бургас, съвместно с УМБАЛ - Бургас, отделението по Трансфузионна хематология, организират голяма кръводарителска акция на Цветница. Това съобщиха от БЧК - Бургас. Всеки желаещ да дари безвъзмездно и доброволно кръв, може да го направи днес от 9.00 ч. – 13.00 ч. в БСУ, на втория етаж.\r\nВ България има хроничен недостиг на дарена кръв. С всяка година нуждата от кръв и кръвни продукти нараства, а броят на доброволните кръводарители намалява с бързи темпове. Кръвта и кръвните продукти са нужни преди всичко за спасяване и поддържане живота на родилки, малки деца, хора от всички възрасти. Кръводарител може да бъде всеки млад човек на възраст от 18-65 години без значение на пол, раса, етнос, националност и вероизповедание. Всеки здрав мъж може да кръводарява до четири пъти годишно, а жените – до 3 пъти годишно. Даряването на кръв е безопасна манипулация, а организмът бързо възстановява дарената кръв. При кръводаряване се използват само стерилни консумативи за еднократна употреба. Кръводаряването е доброволно, анонимно и безплатно. Дарената кръв се изследва за СПИН, Сифилис, Хепатит В и Хепатит С. Всеки кръводарител има право на два дни платен отпуск, според Кодекса на труда.\r\nКръв може да се дарява всеки ден в Отделението по трансфузионна хематология в УМБАЛ Бургас на адрес Бургас, бул.“Ст. Стамболов“№73.", "date": "2018.04.01", "title": "БЧК - Бургас организира голяма кръводарителска акция на Цветница"}
{"url": "http://www.focus-news.net/news/2018/04/01/2506472/tass-izgonenite-ruski-diplomati-napusnaha-sasht.html", "text": "Шестдесетте руски дипломати от три руски дипломатически мисии на Русия в САЩ – посолството във Вашингтон, генералното консулство в Ню Йорк и постоянното представителство при ООН – бяха принудени да напуснат в събота територията на САЩ. Обявените за persona non grata руски дипломати и членовете на техните семейства (общо 171 души) излетяха за своята родина с два специални полета на руския правителствен авиоотряд „Россия“, предава ТАСС.\r\nТова е най-голямото изгонване на руски дипломати за цялата история на отношенията между Москва и Вашингтон. Подобно нещо не се е случвало и при най-сложните етапи на Студената война. Русия отговори на САЩ по аналогичен начин, изгонвайки от страната 60 сътрудници на американските дипломатически мисии. По всичко личи, пише ТАСС, че текущото повишаване на напрежението може и да не се ограничи с тези изгонвания: САЩ вече предупредиха, че си запазват правото да предприемат допълнителни мерки против Русия, а Москва, както се предполага, няма да остави без отговор възможни нови мерки от страна на Вашингтон.\r\nПревод и редакция:", "date": "2018.04.01", "title": "ТАСС: Изгонените руски дипломати напуснаха САЩ"}
{"url": "http://www.focus-news.net/news/2018/04/01/2506462/vidinskiyat-mitropolit-daniil-shte-oglavi-bozhestvena-sveta-liturgiya-na-tsvetnitsa-v-katedralniya-hram-sv-dimitar.html", "text": "На Цветница архиерейска света Литургия в катедралния храм \"Св.  Димитър\", град Видин ще оглави Негово високопреосвещенство Видинският митрополит Даниил, предаде репортер на Агенция \"Фокус\". Началото е в 9.00 часа. \r\nНикола ПЕТКОВ", "date": "2018.04.01", "title": "Видинският митрополит Даниил ще оглави Божествена света Литургия на Цветница в катедралния храм \"Св. Димитър\""}
{"url": "http://www.focus-news.net/news/2018/04/01/2506483/sofiya-tri-ekipa-na-direktsiya-avariyna-pomosht-i-preventsiya-shte-reagirat-pri-signali-vav-vrazka-s-prognozata-za-silen-vyatar.html", "text": "Във връзка с прогнозата за силен вятър за София и обявения жълт код днес, 1 април 2018 г., призоваваме гражданите да бъдат внимателни при придвижването си и да обезопасят незакрепени предмети от тераси или прозорци на жилища, търговски обекти. Това съобщиха от пресцентъра на Столична община. На строителните обекти изпълнителите да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си. \r\nТри екипа на дирекция „Аварийна помощ и превенция” към Столична община са на терен и реагират на място при сигнали. \r\nГрадският транспорт се движи навсякъде по обичайните си маршрути.", "date": "2018.04.01", "title": "София: Три екипа на дирекция \"Аварийна помощ и превенция\" ще реагират при сигнали във връзка с прогнозата за силен вятър"}
{"url": "http://www.focus-news.net/news/2018/04/01/2506467/smolyan-okolo-1500-sa-imennitsite-na-tsvetnitsa-v-obshtinata.html", "text": "Около 1500 са именниците на Цветница в община Смолян. Това каза за Радио „Фокус“ – Смолян Мария Топова от служба ГРАО в местната администрация. 142 са дамите, носещи името Виолета, Цветан и Цветана се казват общо 72-ма жители на Смолян и околните села. Маргарита са кръстени 108 жени, а Лилия се казват 32. Роза е името на 112 жителки на общината, а Росица са наречени 382 дами. Теменужка се казват 64 жени, Ралица – 85, а латинка 34. \"На този ден празнуват и всички с имената Калина, Гергина, Върбинка, Карамфил, Ясен, Явор, Невен и много други с имена на цветя и техните производни\", каза още Топова.\r\nНели ГЕРГЬОВСКА", "date": "2018.04.01", "title": "Смолян: Около 1500 са именниците на Цветница в общината"}
{"url": "http://www.focus-news.net/news/2018/04/01/2506482/burgas-art-i-fakti-e-nova-initsiativa-v-turisticheski-kompleks-akve-kalide.html", "text": "„Арт-и-факти“ е новa инициатива в туристически комплекс „Акве калиде“ в Бургас. Това съобщиха от Община Бургас. Всяка неделя през следващите месеци там ще бъде организирана творческа работилница, запознаваща децата с различен вид изкуство или занаят. А веднъж месечно събитието ще прераства в мащабен празник и ще представя няколко разнообразни дейности за майсторене, както и други забавления за деца – музика, танци, театър, езда.\r\nПървото издание на „Арт-и-факти“ ще бъде организирано на днес, от 11:00 до 13:00 ч., на празника Цветница. На тази тематика ще бъдат посветени и творческите занимания за малчуганите в този ден. Те ще изработват цветя – от хартия, от пластмасови бутилки и сапуни с цветя, които ще подарят на свой близък или ще запазят за спомен. Таксата за участие е 3 лв., като тя включва и посещение на музея „Акве калиде“ с 3D мапинг прожекция. А на сцената на амфитеатъра децата ще празнуват във вихъра на музикално-танцова забава с водещ Атанасия Петрова, в която ще участват танцова формация „Estrella“, Клуб „Сезони“ към Читалище „Пробуда 1880“ и Театрална школа „Детско царство“ към Центъра за подкрепа на личностното развитие.", "date": "2018.04.01", "title": "Бургас: „Арт-и-факти“ е новa инициатива в туристически комплекс „Акве калиде“"}
{"url": "http://www.focus-news.net/news/2018/04/01/2506477/kyustendil-nad-3000-zhiteli-na-obshtinata-nosyat-imena-na-tsvetya.html", "text": "Над 3000  жители на Община Кюстендил носят имена на цветя. Това съобщиха за Радио „Фокус” – Кюстендил от отдел „Гражданска регистрация и административно обслужване” (ГРАО) към Община Кюстендил. Най-много са дамите с името Виолета – 339. Следват дамите с името Цветанка – 311. Маргарита носят 293 жителки на Кюстендил и малките населени места,  с имената Здравка и Лиляна са съответно 249 и 248 души. Името Роза насят 218 дами от града и селата, а Камелия – 204. 115 са дамите с името Елица. Сред по-интересните имена, празнуващи на Цветница са Божура, Върбинка и Китна – със всяко едно от тези имена е наречена по една дама в Кюстендил. По 6 жени носят името Жасмина, Гергина, Гроздена, Далия и Карамфила. При мъжете най-разпространеното име, свързано с Цветница, е Цветан – 88 души носят това име. Имената Явор и Ясен носят съответно 67 и 55 души. 25 жители на Кюстендил са наречени Цветомир. По двама души носят името Върбан и Карамфил. Цветница се отбелязва в неделята след Лазаровден. Празникът предшестват Великден с една седмица и е посветен на посрещането на Исус Христос в Йерусалим с лаврови и маслинови клонки. На този ден се ходи на църква с върбови клонки, китки от здравеци, други актуални за сезона цветя. Цветята трябва да се осветят от свещеник и се занасят у дома, където се поставят пред икона. Тези клонки пазят дома.\r\nВенцеслав ИЛЧЕВ", "date": "2018.04.01", "title": "Кюстендил: Над 3000 жители на общината носят имена на цветя"}
{"url": "http://www.focus-news.net/news/2018/04/01/2506486/burgas-parvoto-sastezanie-po-ulichen-fitnes-shte-se-provede-v-grada.html", "text": "Първото състезание по уличен фитнес ще се проведе днес в Бургас. Стрийт фитнес или уличен фитнес (от англ. Street Workout и Street Fitness) е спорт, включващ силови и гимнастически упражнения на улична площадка. Основните уреди са лост, успоредка и земя, но могат да се извършват упражнения и на халки, т.нар. „маймунски лост“ (от англ. Monkey bar), ръкохватки и др. Това съобщиха от пресцентъра на Община Бургас.\r\nТова е сравнително нов спорт, който възниква през 2008 година в САЩ, а в България придобива популярност през 2012 г.\r\nАнгел Доганов и Стефан Скробански са две млади бургаски момчета, които се занимават с street workout и чиято мечта и цел е популяризирането на спорта, както и споделяне на придобития опит с други млади хора, които се интересуват от него.\r\nАнгел Доганов е на 21 години и има 5 години опит в спорта Street Workout. Той има отличия за първи места на няколко турнира, както и 3 месеца опит, като професионален цирков акробат.\r\nСтефан Скробански е на 20 години и има 6 години опит в спорта. Също така е бил и партньор на Ангел в цирковата акробатика. Има амбиции да стане треньор по спортна гимнастика.\r\nДвете момчета имат една мечта – провеждане на турнир по Street Workout в Бургас. С един любителски клип и много споделяния в социалната мрежа, тяхната мечта става реалност.\r\nБлагодарение на тяхното упорство и непоколебимост, турнирът вече е факт и е ще се проведе на 1 април в двора на ОУ „Любен Каравелов“.\r\nПобедителите ще получат за 1-во място – Pull up board, 100 лв. купа и медал, 2-ро място – Pull up board small, 50 лв. и медал и 3-то място – паралетки /стойки/, медал и бонус награди.\r\nТурнирът ще се проведе с подкрепата на инициативата „Бургас харесва младите“.", "date": "2018.04.01", "title": "Бургас: Първото състезание по уличен фитнес ще се проведе в града"}
{"url": "http://www.focus-news.net/news/2018/04/01/2506484/yeni-safak-turskata-os-i-geopolitikata-na-turtsiya-kato-seldzhukite-osmantsite-i-kato-republikata.html", "text": "От сега нататък, „Турската ос“ и „геополитиката на Турция“ ще са сред най-обсъжданите теми по света. Турция отново се върна на глобалната сцена, усили институтите на централната си власт, за да може да бъде активна на глобално ниво, което от своя страна бързо увеличава политическия и социалния й динамизъм. Турското общество е решено да бъде в центъра на събитията през новия век и сега вече знае как да оформя самостоятелно геополитическата властова карта на основата на собствената си визия за бъдещето, пише в материал на автора Ибрахим Карагюл, публикуван от електронното издание на турския вестник Yeni Safak, представен без редакторска намеса.\r\nТурското политическо съзнание и икономическите й интереси излизат извън рамките на собствения й регион, преоткриването на историческо-политическия й генетически код, отхвърлянето на „мултинационалните вътрешни операции“ една по една, интервенциите й срещу „обсадните“ планове, които започнаха с Африн и които ще продължат, посягането й към способността да осуети тези нови планове за „фронт“ в региона, образуван, за да „спре Турция“, историческия й скок, който през следващите години ще покаже на света как една страна започна да се издига и ще бъде модел за много други държави.Това е голямото събуждане!\r\nЕдин век по-рано, историята за едно разпадане беше описвана като „Болния човек“ и „Източния проблем“. След като Западния свят, предвождан от британците, унищожи политическата власт на Османската империя, раздели обширния регион на малки части, сега ставаме свидетели на повторното пробуждане на падналата империя в началото на 21 век.\r\nРегионът, който изградиха, издържа точно един век. Защото във всяка една страна в зоната, простираща се от Мароко до Индонезия, те създадоха различна политическа идеология, поставяха и махаха режими, изграждаха общества, заличаваха историческата памет, даваха власт на тези режими и в замяна откраднаха не само техния петрол и енергията им, но и целия 20 век от мюсюлманските общности. Сега се опитват да направят същото. Те мислят, че могат да го направят и през следващите сто години.Мюсюлманите бяха използвани в тяхната „война срещу Исляма“\r\nОт три десетилетия те използват Исляма и мюсюлманите в своята война срещу Исляма и мюсюлманите. Те успяха да накарат мюсюлманите в региона да се бият едни с други, те накараха мюсюлманите да се бият срещу Исляма и ги накараха да се сражават срещу собствената си цивилизация. Терористичните организации, които основаха, използваха ислямската идентичност и разрушиха мюсюлманския регион, страните и градовете ни.\r\nТези организации бяха последвани от инвазия на Западните армии, които дойдоха и се установиха в сърцето на нашия регион. Сега, в рамките на плана за „спиране на Турция“, те се готвят да спуснат на бойното поле невъоръжените консервативни структури.Турция изгражда регионална съпротива\r\nВсяка страна, всяко общество е принудено да мълчи и да не задава въпроси за легитимността на присъствието на САЩ в Ирак, Афганистан и Сирия. Нашият проблем днес е – защо САЩ строят бази в Манбидж, в северните сирийски градове. Кой ги вика и защо никой не казва нищо срещу тази инвазия, която поставя целия регион под заплаха от терористичните организации.\r\nТурция зададе този въпрос и нещо повече, тя започна да елиминира, една по една, терористичните организации, съюзници на САЩ в региона. Това е борбата на века, това е „отношението“, което в бъдеще ще оформи този регион. Това е издигащата се „позиция“, която беше в основата на историческия скок, като нейният ефект съвсем скоро ще се разпространи из целия регион. Турция ще има същата позиция не само срещу агресивните въоръжени групи, които я обграждат, но и срещу всички мултинационални апаратуси, които са спуснати вътре в страната, независимо от политическата им разцветка.Един век по-късно, Европа е „Болният човек“: Тези държави ще бъдат унищожени\r\nДнешният „Болен човек“ е Запада, това е най-вече Европа. Това е вярно не само за нас, като наследници на Османската империя, но и за останалата част от света също. Днешните глобални проблеми са предизвикани от стагнацията на Запада; всички заплахи за света произтичат от Запада. Разпадащ се, регресиращ, стагниращ и в тази връзка – все по агресивен. Западната заплаха заплашва нашия регион и целия свят; това е заплаха срещу човечеството.\r\nНезависимо от новия регионални съпротивителни линии, установени срещу Турция, независимо от проектите на САЩ, Великобритания и Израел, активирани чрез Обединените арабски емирства, Саудитска Арабия и Египет, маршът на Турция няма да спре тези фронтове ще паднат, един след друг.\r\nЗащото тези страни, тези режими, продължават да не разбират, че са последното звено в 30-годишната инвазия на Запада, че войната всъщност се води на тяхна територия, че техните страни са тези, които ще бъдат разрушени и унищожени. Защото тези страни са загубили напълно своята независимост. Паметта от хилядолетията се завърна: Британците го знаят, знаем го и ние\r\nТе не са наясно, а други са тайни партньори в тази окупация, но ние знаем и разбираме. Защото, преди сто години, ние бяхме последната армия, последната страна, която се сражаваше в Газа, в Канал, в Йемен и навсякъде в Ирак и Сирия. Защото всякога след преместването ни в този регион, точно преди хиляда години, ние сме били в борбата между Великите сили, ние сме били заети да творим историята и региона. Ние водихме световни войни за тази велика кауза. Чрез тази велика борба ние оформихме нашата идентичност, политическият ни генетичен код и паметта ни.\r\nНие не сме забравили кой беше срещу нас преди един век и защо бяха против нас. Саудитска Арабия не знае това, нито ОАЕ, но Великобритания знае, както и ние, каква беше причината. Ние знаем много добре какво означават стъпките, които правим днес и какво означават стъпките, които се правят срещу нас. Ние знаем всичко, което стои зад усилията да бъде спряна Турция чрез Работническата партия на Кюрдистан (ПКК) и Терористичната организация на Фетулах Гюлен (ФЕТО). Като Селджуките, като Османците, като Републиката\r\nНие знаем за големия проект, целящ да отклони лидерите, кадрите, адвокатите и народа ни, които подкрепят великият исторически поход на Турция, встрани от историята.\r\nДа, започнахме с Африн. Трябва да продължим. Трябва да се фокусираме върху великите планове, без да се интересуваме от тези, които се опитват да ни спрат и да съобразяваме действията си спрямо това. Трябва да изградим този регион, преди те да успеят да го направят. Ние трябва да разберем как да вървим по своя път, преди те да ни разпределят нови роли. Трябва да мислим като Селджуките, като Османците, като Републиката. Ние преоткрихме силата си съвсем наскоро, само почакайте\r\nТрябва да се възползваме от стагнацията на Запада и издигането на Изтока, за да образуваме нова „Турска ос“. Трябва да дадем най-категоричния отговор на тези, които обявяват, че изборите през 2019-а година са моментът, в който „Турция трябва да бъде спряна“. Трябва да се вслушаме в „повика на Турция“, в призивите, казващи „спасете ни“, идващи от регионите в Северна Сирия.\r\nЕ, имаме ли достатъчно сила да го направим?\r\nНие съвсем скоро открихме тази сила. Само почакайте и вижте как тази сила ще разтърси региона.\r\nПревод и редакция:", "date": "2018.04.01", "title": "Yeni Safak: „Турската ос“ и геополитиката на Турция: Като Селджуките, Османците и като Републиката"}
{"url": "http://www.focus-news.net/news/2018/04/01/2506487/plovdiv-mladezhite-ot-bchk-organizirat-velikdenska-fondonabiratelna-kampaniya-pred-pravoslavnite-hramove-v-plovdiv-asenovgrad-sopot-i-karlovo.html", "text": "Младежите от БЧК организират Великденска фондонабирателна кампания пред православните храмове в Пловдив, Асеновград, Сопот и Карлово. Това съобщиха за Радио „Фокус“ – Пловдив от Областния съвет на хуманитарната организация. Кампанията ще се осъществи за времето от 10.00 до 17.00 часа в общо 24 храма – 14 в Пловдив, шест в Асеновград, два в Карлово и два в Сопот. Очаква се за пореден път гражданите да декларират подкрепата си към инициативата на Българския младежки червен кръст за набиране на средства за подпомагане на деца в нужда, както и талантливи млади хора, за тяхното обучаване в хуманитарни ценности, милосърдие и толерантност. Тази година мотото на кампанията е свързано с честването на 140 години от създаването на БЧК –  „140 години помагаме заедно”.\r\nИдентична Великденска фондонабирателна кампания ще се проведе и на 6 април – Разпети петък.\r\nТони МИХАЙЛОВ", "date": "2018.04.01", "title": "Пловдив: Младежите от БЧК организират Великденска фондонабирателна кампания пред православните храмове в Пловдив, Асеновград, Сопот и Карлово"}
{"url": "http://www.focus-news.net/news/2018/04/01/2506489/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде има валежи от дъжд, а по билата и силен до ураганен вятър, заради което от ПСС не препоръчват днес да се излиза в планините. Лифтовите съоръжения в курортите работят съобразно метеорологичните условия. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.01", "title": "ПСС: Лоши са условията за туризъм в планините"}
{"url": "http://www.focus-news.net/news/2018/04/01/2506475/dobrich-praznichni-kontserti-shte-se-provedat-v-grada-na-tsvetnitsa.html", "text": "И тази година Община град Добрич организира по повод светлите християнски празници Възкресение Христово и Цветница концерти на пл. „Свобода“, съобщиха от пресцентъра на Общината. Днес от 10.00 ч. е празничният концерт на Духов оркестър – Добрич с диригент Стоян Монов. От 11.00 ч. за гражданите и гостите на града ще танцуват децата на Детска танцова школа „Хорце“ при Народно читалище „Йордан Йовков – 1870 г.“ и Фолклорен танцов клуб „Хорце“ с ръководител и хореограф и на двата състава Севдалина Атанасова.\r\nДетска танцова школа „Хорце” е открита през м. октомври 2015 г. като част от дейностите на Народно читалище „Йордан Йовков – 1870 г.“. Основните цели на школата са да утвърди читалището като средище на култура, да вдъхне любов на децата към българските обичаи и традиции, да създаде сигурна среда, предразполагаща към трайни приятелски взаимоотношения, които допринасят за цялостното им образователно, културно и социално развитие. В школата танцуват повече от 30 деца, които изучават български народни танци както в тяхната автентичност, така и под формата на обработени танцови композиции. За своята кратка история, възпитаниците на школата са участвали в международен фестивал в Украйна, много общински празници и събори и благотворителни концерти. През есента на 2018 г. децата от ДТШ „Хорце” ще представят България на фестивал в Търгу Муреш, Румъния.\r\nФолклорен танцов клуб „Хорце“ - Добрич е създаден през м. март 2010 г. от хореографа Севдалина Атанасова с цел да съхрани и популяризира богатството на българския танцов фолклор.\r\nВ него танцуват любители - мъже и жени,  на различна възраст с различни професии, обединени от магията на българските ритми и танци.\r\nПрез годините ФТК „Хорце” е изградил облика на един от най-успешните клубове на България, високо оценяван от публика и жури. Освен във всяко кътче на България, „Хорце“ са показали красотата на танцовото изкуство и на фестивали в Германия, Македония, Гърция, Турция, Италия, Испания, Украйна и др. След успешно преминал първи етап през 2017 г., след по малко от месец предстои вторият финален етап на националните прегледи на ЦИОФФ, където ФТК „Хорце” ще се представят с нови танци и костюми от всички шест фолклорни области на България.", "date": "2018.04.01", "title": "Добрич: Празнични концерти ще се проведат в града на Цветница"}
{"url": "http://www.focus-news.net/news/2018/04/01/2506485/d-r-antoaneta-petrova-i-tazi-godina-na-tsvetnitsa-vhodat-v-botanicheskata-gradina-e-svoboden.html", "text": "И тази година на Цветница входът в Ботаническата градина е свободен. Това заяви в интервю за Агенция ,,Фокус’’  директорът на Ботаническата градина на БАН д-р Антоанета Петрова. ,,Традиционно на Цветница, входът на Ботаническата градина е свободен. Вече доста наши посетители, които можем да наречем приятели на градината, знаят за това и ни посещават именно на Цветница. Така ние празнуваме и това е едни много радостен, наистина много пролетен ден’’, посочи д-р Антоанета Петрова. Тя допълни, че в Ботаническата градина в момента има много хубав цъфтеж на орхидеи и азалии, както и, че почти всеки ден имат нещо ново цъфнало. ,,Започват да цъфтят различни видове сукуленти, включително отделни кактуси, антуриумите ни цъфтят прекрасно в момента. Имаме и цъфнали бегонии, характерни за сезона. Както знаете всъщност при нас са колекциите от оранжерийни растения”, отбеляза още д-р Антоанета Петрова.\r\nВиктория КРЪСТЕВА", "date": "2018.04.01", "title": "Д-р Антоанета Петрова: И тази година на Цветница входът в Ботаническата градина е свободен"}
{"url": "http://www.focus-news.net/news/2018/04/01/2506491/sofiya-vavezhda-se-vremenna-organizatsiya-na-dvizhenieto-za-izvarshvane-na-tekusht-remont-i-profilaktika-na-relsov-pat.html", "text": "Въвежда се временна организация на движението за извършване на текущ ремонт и профилактика на релсов път. Това съобщиха от пресцентъра на Столична община. Днес във връзка с извършване на текущ ремонт и профилактика на релсовия път по бул. “Цар Борис III” в участъка от трамвайно обръщателно колело “Бр. Бъкстон” до спирка “Ул. Райска градина” по маршрута на трамвайни линии №4, 5 и 11 се въвежда временна организация на движението. \r\nДнес за времето от 04.30 часа до 16.00 часа се въвежда следната организация на движение: \r\n- Трамвайна линия №4 ще се движи от кв. „Орландовци“ до ж.к. „Бр. Бъкстон“; \r\n- Трамвайна линия №5 ще се движи от Съдебна палата до ТМ обръщателно колело „Бр. Бъкстон”; \r\n- Трамвайна линия №11 ще се движи от кв. “Илиянци” до ТМ обръщателно колело “Овча купел”, с експлоатационни показатели. \r\nСлед 16.00 часа на 31 март 2018 г. и 1 април 2018 г. движението на трамвайни линии №4, 5 и 11 ще се възстанови по постоянните маршрути. \r\nРазкрива се временна автобусна линия №5-ТМ с маршрут: кв. “Княжево” (начална и крайна спирки на автобусни линии № 58 и № 59), бул. “Цар Борис ІІІ”, надясно по бул. “Братя Бъкстон”, надясно по ул. “Тодор Каблешков” и наляво по бул. “Цар Борис ІІІ” по маршрута двупосочно. Автобусите ще спират на съществуващите автобусни спирки „Кв. Павлово”, „Бул. Цар Борис ІІІ”, „Кв. Овча купел” и „Бул. Братя Бъкстон” и на временни спирки в района на трамвайните спирки „Ул. Райска градина”, „Ул. Планинец” и “Бул. Никола Петков” в посока кв. „Княжево“.", "date": "2018.04.01", "title": "София: Въвежда се временна организация на движението за извършване на текущ ремонт и профилактика на релсов път"}
{"url": "http://www.focus-news.net/news/2018/04/01/2506490/mariya-zaharova-glavnata-tsel-na-zapada-e-da-ne-dopusne-provezhdaneto-na-svetovnoto-parvenstvo-po-futbol-v-rusiya.html", "text": "Официалният представител на Министерството на външните работи на Русия Мария Захарова предположи в интервю пред руския телевизионен „Пятьiй канaл“, че главната цел на някои западни страни е да не допуснат провеждането на Световното първенство по футбол в Русия, предава РИА Новости.\r\nВ отговор на въпрос на водещия, може ли Русия да се сблъска с изолация от страна на Западните страни в контекста на провеждането на Световното първенство по футбол, Захарова посочи, че „това е просто „синята мечта“ на Запада, това е главната цел“.\r\n„Моето лично впечатление е, че, както знаете, има такъв руски израз „там трева не расте“ – само да не се проведе този шампионат по футбол в Русия“, заяви тя.\r\nПревод и редакция:", "date": "2018.04.01", "title": "Мария Захарова: Главната цел на Запада е да не допусне провеждането на Световното първенство по футбол в Русия"}
{"url": "http://www.focus-news.net/news/2018/04/01/2506494/afp-yuzhnokoreyski-pop-zvezdi-shte-provedat-kontsert-v-severna-koreya.html", "text": "Южнокорейски поп звезди ще проведат концерт в севернокорейската столица Пхенян в неделя, като част от междукорейските усилия за помирение преди срещата на върха на лидерите на Севера и Юга в края на април, предава AFP.\r\nНа мероприятието в неделя ще участва група от 120 южнокорейци, сред които 11 от най-добрите изпълнители в страната, технически персонал и танцьори. Това е първото подобно събитие от повече от десет години.\r\nПревод и редакция:", "date": "2018.04.01", "title": "AFP: Южнокорейски поп звезди ще проведат концерт в Северна Корея"}
{"url": "http://www.focus-news.net/news/2018/04/01/2506478/pazardzhik-traditsionniyat-planinski-pohod-tsvetnitsa-shte-se-provede-v-grada.html", "text": "Традиционният планински поход „Цветница“, организиран от туристическо дружество „Купена“- Пещера и туристическо дружество „Алеко“ – Пазарджик, ще се проведе днес, съобщи за Радио „Фокус“ – Пазарджик Георги Киев, организатор на инициативата и председател на дружеството в Пещера. Маршрутът тази година е Пещера - Батак - параклис „Св. Георги“ - Баташки Еледжик - летовище „Св. Константин“. Сборният пункт е при Железен град в 8.30 ч., а превозът за участващите в похода е безплатен. „Около 50 души до сега са заявили участие в похода. Очакваме ентусиасти от Пазарджик, Пещера, Стамболийски, Септември и село Дорково. Теренът е достъпен, ходи се предимно в билната част. Маршрутът е изключително живописен, открива се панорамна гледна на Родопите и Рила планина, вижда се връх Баташки снежник и Милеви скали“, уточни Киев. Той допълни, че няма възрастово ограничение за участниците в похода. Трябва само да са облечени за планински условия и да си носят дъждобрани в случай на дъжд. В крайната точка от похода – летовище „Свети Константин“ всеки един ще получи чаша топъл чай.\r\nАлбена ЖИЛЕКОВА", "date": "2018.04.01", "title": "Пазарджик: Традиционният планински поход „Цветница“ ще се проведе в града"}
{"url": "http://www.focus-news.net/news/2018/04/01/2506495/gabrovo-dva-dni-shte-prodalzhi-praznichnata-programa-za-1-vi-april-v-doma-na-humora-i-satirata.html", "text": "Два дни продължава празничната програма за 1-ви април в Дома на хумора и сатирата. На този ден музеят отбелязва, освен Деня на шегата и своя 46-ти рожден ден, припомни за  Радио „Фокус“ – Велико Търново Светлана Михайлова, отговаряща за връзки с обществеността в културната институция. Празничният 1-ви април ще е Ден на отворените врати и Домът на хумора ще работи с вход свободен. „От 11.00 часа ще открием една много интересна изложба не само за деца, въпреки че е Детски научен център „Музейко“. Тя се казва „Изобретенията“ и е посветена на сензационните открития на 19 и 20 век, които са променили живота на човечеството и продължават да го правят. Всеки, който дойде, ще може да използва изобретения като телеграф, рентген и дори „дядото на смартфона“. Експозицията ще остане в музея до 31-ви октомври“, поясни още Светлана Михайлова. Програмата продължава с детско ателие на Школата по приложни изкуства на Ива Пенчева, което ще се проведе в Зала 5, от 14.00 часа. Там всички малки таланти ще имат възможност да се опитат да рисуват върху коприна. „А през целия ден в различни часове, които ще обявим в началото на 1-ви април, ще се провеждат интересни викторини с въпроси, свързани с нашите изложби. И всеки ще може да си тръгне с интересен подарък“, допълни тя. Освен това посочи и че голяма част от изложбите в културната институция ще са съвсем нови и всеки, който посети Дома в деня на рождения ден, ще има възможност да види нещо непознато и интересно.\r\nЛуиза ТРАНЧЕВА", "date": "2018.04.01", "title": "Габрово: Два дни ще продължи празничната програма за 1-ви април в Дома на хумора и сатирата"}
{"url": "http://www.focus-news.net/news/2018/04/01/2506481/stara-zagora-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-maraton.html", "text": "Въвежда се временна организация на движението във връзка с провеждането на Маратон „Стара Загора“ 2018 днва. Това съобщиха от пресцентъра на Община Стара Загора. С оглед на безопасността на движението и предприемане на необходимите мерки за спазване на реда, за времето от 08.00 часа до 15.00 часа движението на обществения транспорт ще се осъществява по обходен маршрут, както следва:\r\n- за движещите се в посока запад - изток: ул. „Генерал Гурко“ – ул. „Ангел Кънчев“ – бул. „Славянски“ (южното пътно платно – южна активна лента за движение) – бул. „Никола Петков“ (южното пътно платно – южна активна лента за движение);\r\n- за движещите се в посока изток – запад: бул. „Никола Петков“ (южното пътно платно – северна активна лента за движение) – бул. „Славянски“ (южното пътно платно - северна активна лента за движение) – ул. „Ангел Кънчев“ – ул. „Генерал Гурко“;\r\n- по бул. „Славянски“ и бул. „Никола Петков“ движението на превозни средства на масовия градски транспорт ще се осъществява двупосочно в южното пътно платно, което се състои от две активни ленти за движение, като в южната активна лента за движение ще се движат автобусите в посока запад-изток, а в северната активна лента за движение ще се движат съответно в посока изток - запад.\r\n- автобусни линии №8 и №21 ще се обслужват по маршрут: ул. „Генерал Гурко“ – ул. „Ангел Кънчев“ – бул. „Славянски“ – ул. „Крайречен булевард“ – преходна дъга от бул. „Славянски“ - ул. „Хан Тервел“ - ул. „Христина Морфова“ – обръщало Самара 3;    \r\n- автобусна линия №17 ще се обслужва по маршрут: : ул. „Генерал Гурко“ – ул. „Ангел Кънчев“ – бул. „Славянски“ (южното пътно платно, южната активна лента за движение) - бул. „Никола Петков“ (южното пътно платно, южната активна лента за движение) - Пътен възел за гр. Казанлък на път I-5 – Хрищенско шосе;\r\nОбщественият транспорт по направлението с. Хрищени и с. Колена за посочения период от време няма да обслужва спирки „Наталия\", „Самарско знаме“, „Детска ясла № 3 Маргаритка\". При изпълнението на линии от масовия градски транспорт за посочените часове отпадат спирки „Климент Охридски“ и „Чайка“. Обособяват се временни спирки на ул. „Генерал Гурко“ пред СУ „Иван Вазов“ и на ул. „Ангел Кънчев“, южно от кръстовището с ул. „Христо Ботев“.\r\nДвижението ще се нормализира незабавно след приключване на мероприятието, по преценка на служителите пряко ангажирани с охраната на събитието.\r\nОбщина Стара Загора призовава водачите на МПС да не нарушават временната организация на движение, да шофират с повишено внимание и да спазват стриктно вертикалната маркировка.", "date": "2018.04.01", "title": "Стара Загора: Въвежда се временна организация на движението във връзка с провеждането на маратон"}
{"url": "http://www.focus-news.net/news/2018/04/01/2506492/tass-vladimir-putin-prie-ostavkata-na-gubernatora-na-kemerovska-oblast.html", "text": "Президентът на Русия Владимир Путин прие предсрочната оставка на губернатора на Кемеровска област Аман Тулеев. Това съобщи пресслужбата на Кремъл в неделя, предава ТАСС.\r\nДържавният глава назначи за временно изпълняващ длъжността ръководител на региона вицегубернатора Сергей Цивилев. Указът влиза в сила в дена на неговото подписване.\r\nПревод и редакция:", "date": "2018.04.01", "title": "ТАСС: Владимир Путин прие оставката на губернатора на Кемеровска област"}
{"url": "http://www.focus-news.net/news/2018/04/01/2506500/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-v-kv-vrabnitsa.html", "text": "Въвежда се временна организация на движението за провеждане на събитие в кв. “Връбница“. Това съобщиха от пресцентъра на Столична община. От 11.00 на днес до края на събитието се забранява влизането на пътни превозни средства в двете посоки през площада пред АТЦ „Връбница“ 2. \r\nЧастично се променя маршрута на автобусни линии №85 и 285, както следва: \r\n- от ул. “Бели Дунав“ по ул. “Атанас Цветанов“, ул. “Асен Трайков“, ул. “Златен клас“, ул. “Бели Дунав“ и по маршрута си. \r\n- разкрива се временни спирки на ул. “Атанас Цветано“ преди ул. “Асен Трайков“ и на ул. “Асен Трайков“ преди ул. “Златен клас“, посока център.", "date": "2018.04.01", "title": "София: Въвежда се временна организация на движението за провеждане на събитие в кв. “Връбница“"}
{"url": "http://www.focus-news.net/news/2018/04/01/2506480/pazardzhik-v-hramovete-v-grada-se-otsluzhva-liturgiya-za-praznika-tsvetnitsa.html", "text": "В храмовете в Пазарджик се отслужва празнична литургия за християнския празник Цветница, предаде репортер на Радио „Фокус“ – Пазарджик. Празникът Цветница винаги е в неделята след Лазаровден, една седмица преди Великден и е един от най-хубавите пролетни празници. На Цветница християнската църква припомня тържественото влизане на Иисус Христос в Йерусалим в дните преди еврейската Пасха. На този ден на службата в храмовете християните държат в ръцете си осветени върбови клонки, които след богослужението отнасят в домовете си за здраве и предпазване от болести и зло. Вярва се, че осветената върба има предпазна и възпроизвеждаща сила, затова тя се запазва цяла година пред домашната икона. На днешния ден празнуват всички, носещи имена на цветя, храсти и дървета.\r\nАлбена ЖИЛЕКОВА", "date": "2018.04.01", "title": "Пазарджик: В храмовете в града се отслужва литургия за празника Цветница"}
{"url": "http://www.focus-news.net/news/2018/04/01/2506501/razgrad-dve-zheni-sa-postradali-pri-katastrofa-na-patya-selo-zadruga-grad-kubrat.html", "text": "Две жени са пострадали при пътнотранспортно произшествие на пътя село Задруга – град Кубрат. Това съобщиха от ОДМВР - Разград. Катастрофата станала около 17.40 часа на 31 март. Водачът на лек автомобил „Форд Ескорт“ с инициали В. Ш. на 55 г. от село Бисерци, предприема маневра „завой наляво“. В този момент движещият се зад него лек автомобил „Мерцедес“, управляван от Дж.Т. на 43 г. от село Задруга, предприема маневра „изпреварване“ и го удря в задната дясна част. При сблъсъка са пострадали возещата се на предната седалка във Форда жена с инициали М. Ш. на 49 г. от Бисерци и возещата се на предна лява седалка в Мерцедеса жена с инициали М.Р. на 40 г. от Задруга. Първата е изпратена за лечение в Русенската болница с фрактура на носа и на лицевата очна кост в ляво, с временна опасност за живота. Другата, след преглед в ФСМП - Кубрат и установена контузия на лицето и носа, е освободена за домашно лечение. Двамата водачи са изпробвани за употреба на алкохол – дрегерът отчел 0.00 промила. По случая е образувано досъдебно производство.", "date": "2018.04.01", "title": "Разград: Две жени са пострадали при катастрофа на пътя село Задруга – град Кубрат"}
{"url": "http://www.focus-news.net/news/2018/04/01/2506503/chez-elektro-balgariya-ad-uspeshno-premina-odit-za-podnovyavane-na-sertifikatsiyata-na-sistemata-za-upravlenie-na-kachestvoto-saglasno-standart-bds-en-iso.html", "text": "От 12 до 16 март 2018 г. в „ЧЕЗ Електро България“ АД бе проведен одит за подновяване на сертификацията на системата за управление на качеството по новата версия на стандарт БДС EN ISO 9001:2015. Това съобщиха от пресцентъра на ЧЕЗ.\r\nОдиторите от международната сертифицираща организация „ТЮФ Рейнланд – България“ ЕООД осъществиха проверка за съответствието на процесите в практическата дейност на звената в „ЧЕЗ Електро България“ АД с изискванията на новата версия на стандарта и регламентите в документацията на системата за управление на качеството предвид актуалните особености на процесите в Дружеството и условията на приложимите законови и регулаторни изисквания.\r\nПо време на проверката не бяха установени несъответствия с изискванията на стандарта БДС EN ISO 9001:2015. Заключението на одиторите е, че Дружеството е внедрило и прилага ефикасна система за управление на качеството за постигане на своята политика и цели. Екипът за одит потвърждава, че системата за управление на „ЧЕЗ Електро България“ АД изпълнява изискванията на стандарта, адекватно се прилага и поддържа.  \r\nДиректното влияние на професионализма и отговорността на служителите при осъществяване на преструктурирането на бизнеса на Дружеството през ноември 2017 г. аргументира положителните резултати от извършения одит и утвърждава „ЧЕЗ Електро България“ АД като компания, която в своята дейност се придържа към най-високите стандарти в областта на обслужване на клиенти. Прилагането на изискванията на стандарт БДС EN ISO 9001:2015 гарантира непрекъснато повишаване на ефективността на бизнес процесите и по-качествено обслужване на клиентите на Дружеството, отговарящо на нарастващите им специфични изисквания в условията на динамично развиващи се пазар и технологии.\r\n„ЧЕЗ Електро България“ АД получи през март 2012 г. сертификат за внедрена и прилагана Система за управление на качеството в съответствие с международния стандарт ISO 9001:2008. Стандартът гарантира, че всички структури и служители на сертифицираната компания прилагат единни и стриктни механизми за управление на качеството, за контрол и измерване на ефективността на бизнес процесите, адекватно поддържат и обезпечават инфраструктурата и работят за повишаване на удовлетвореността на клиентите и партньорите на дружеството. Европейският стандарт EN ISO 9001:2015 има статут на български стандарт от 25.09.2015 г. като БДС EN ISO 9001:2015. Българският стандарт заменя и отменя БДС EN ISO 9001:2008.", "date": "2018.04.01", "title": "„ЧЕЗ Електро България“ АД успешно премина одит за подновяване на сертификацията на системата за управление на качеството, съгласно стандарт БДС EN ISO"}
{"url": "http://www.focus-news.net/news/2018/04/01/2506502/afp-rusiya-e-postignala-sdelka-s-umerenata-opozitsiya-v-iztochna-guta-za-evakuirane-na-mirnite-grazhdani-v-duma.html", "text": "Съюзникът на сирийското правителство Русия е постигнал сделка в неделя с „умерената“ опозиция за евакуирането на стотици мирни граждани от град Дума, последното гнездо на съпротива в сирийския регион Източна Гута, предава AFP, като се позовава на информация от базираната в Лондон Сирийска обсерватория за човешки права.\r\n„Постигнато е частично споразумение за евакуирането на стотици мирни граждани, които искат да напуснат района и да отидат в Идлиб“, съобщиха от лондонската обсерватория.\r\nГоворителят й Рами Абдел Рахман е заявил, че „преговорите ще продължат до постигането на окончателно споразумение“.\r\nПревод и редакция:", "date": "2018.04.01", "title": "AFP: Русия е постигнала сделка с „умерената“ опозиция в Източна Гута за евакуиране на мирните граждани в Дума"}
{"url": "http://www.focus-news.net/news/2018/04/01/2506488/d-r-iglika-mishkova-etnolog-vyarva-se-che-varbovite-klonki-imat-mnogo-golyama-sila-te-pomagat-za-lechenieto-na-razlichni-bolesti.html", "text": "Вярва се, че върбовите клонки имат много голяма сила – те помагат за лечението на различни болести, а от друга страна помагат срещу уроки. Това каза в интервю за Агенция „Фокус” етнологът, д-р Иглика Мишкова. \"На самия празник, всички вярващи отиват на празничната литургия с клонките и цветята. Свещеникът осветява тези клонки, които в последствие хората носят обратно в къщите си и се пазят в иконостасите\", разказа д-р Мишкова. „Имало е случаи, при които върбовите венци, които са се пазели в къщите са се използвали от хората, когато се появи градоносен облак. Те ги изнасяли навън, поглеждали облака през тях, произнасяли специално магическо заклинание и по този начин са прогонвали природната стихия. Тези венчета също така лекуват различни болести при домашните животни“, допълни още тя. \r\nПо повод празника тя пожела на всички малко повече да се вглеждат в душите си. \"Призовавам, когато имаме възможност да поспрем и да помогнем на някой, който има нужда и чак тогава да се замисляме за бурните трапези и за нещата, с които обикновено свързваме празниците\", допълни още д-р Мишкова. \r\nЦветелин ДИМИТРОВ", "date": "2018.04.01", "title": "Д-р Иглика Мишкова, етнолог: Вярва се, че върбовите клонки имат много голяма сила – те помагат за лечението на различни болести"}
{"url": "http://www.focus-news.net/news/2018/04/01/2506504/anadolu-agency-iznosat-na-turtsiya-prodalzhava-da-raste.html", "text": "Износът на Турция е нараснал с 10,5% за една година – до почти $160 милиарда, съобщи Съюза на износителите на Турция (TIM), предава Anadolu Agency.\r\nСъгласно данните на TIM, през март 2018 година турският износ е нараснал с 11,5% в сравнение с април 2017 година – до $15,11 млрд.\r\nПревод и редакция:", "date": "2018.04.01", "title": "Anadolu Agency: Износът на Турция продължава да расте"}
{"url": "http://www.focus-news.net/news/2018/04/01/2506506/protothema-balgarite-prodalzhavat-da-vyarvat-v-svrahestestveni-sili.html", "text": "Много българи все още вярват на магии, суеверия и теории на конспирацията, според данните от анкета, проведена от агенция „Тренд“, публикувана в четвъртък, пише електронното издание на гръцкия вестник Protothema.\r\nСъгласно данните от проучването, 40% от възрастните българи вярват, че тайно общество управлява света, 75% вярват на предсказанията на покойната „пророчица“, известна като Баба Ванга и 73% чукат на дърво, за да предотвратят нещастията.\r\nЩо се отнася до извънземните, почти една трета от българите вярват, че те съществуват.\r\nНещо повече, 19% мислят, че хората вече са осъществили контакт с тях и 14% са сигурни, че извънземните вече са на земята и живеят сред нас.\r\nВярата в тайните общества и конспирациите е горе-долу на същото ниво. „Тренд“ откриха, че: 66% от българите мислят, че се измислят нови видове заболявания, за да се увеличат продажбите на лекарства и 40% мислят, че светът се контролира от тайно общество.\r\nПочти половината от участвалите в изследването имат висше образование, посочват от „Тренд“.\r\nЕдна трета от българите са ходили на „гледачки“ или магьосници, което обяснява високите нива на вяра в свръхестествените сили или способностите за предсказване на бъдещето – 63-64% вярват, че те съществуват, докато 54% вярват в свръхестественото лечение, сочат данните на „Тренд“.\r\nПревод и редакция:", "date": "2018.04.01", "title": "Protothema: Българите продължават да вярват в свръхестествени сили"}
{"url": "http://www.focus-news.net/news/2018/04/01/2506498/ria-novosti-ruskoto-mvnr-publikuva-spisak-ot-14-vaprosa-kam-london-i-parizh-po-sluchaya-skripal.html", "text": "Министерството на външните работи на Русия публикува списък от 14 въпроса, които руското посолство е отправило към британското МВнР във връзка с изфабрикуваното против Москва „дело Скрипал“, предава РИА Новости.\r\nКонкретно, Русия иска пояснение защо й отказват правото на консулски достъп до двамата руски граждани, които пострадаха на британска територия. Освен това, Москва зададе въпрос какви противоотрови и в каква форма са дадени на отровените, а също така и как тези противоотрови са се оказали в британските лекари на мястото на инцидента.\r\nРусия се интересува, на основание на какви маркери е установено предполагаемия „руски произход“ на веществото, използвано в Солсбъри и има ли Великобритания контролни образци от бойното отровно вещество, което Лондон нарича „Новичок“. Освен това, Русия чака отговор на въпроса, разработвали ли са се във Великобритания образци от това вещество или негови аналози.\r\nНа Русия също така й е важно да знае, на какво основание е привлечена Франция да сътрудничи в разследване на инцидента, в който са пострадали руски граждани и по какъв начин Париж участва в делото, както и това, дали Великобритания е уведомила Организацията за забрана на химическо оръжие (ОЗХО) за това си решение.\r\nОсвен това от посолството изразиха увереност, че „с постъпването на нова информация ще се появят и нови въпроси“.Въпроси към Франция\r\nРуските дипломати отправиха нота по „делото Скрипал“ и в МВнР на Франция, в която се съдържат десет въпроса.\r\nПосолството се интересува, на какво основание Париж е привлечен да сътрудничи в разследването на Великобритания на инцидента в Солсбъри и отправила ли е френската страна официално уведомление до ОЗХО, че се включва в делото. Русия също така иска да й бъде казано, какви доказателства по делото Лондон е предал на Париж и присъствали ли са френски експерти при взимането на биоматериал от семейство Скрипал и провеждали ли са се изследвания на пробите във Франция.\r\nУспоредно с това, Русия иска да й бъде изяснено, има ли във Франция контролни образи от веществата, наречени във Великобритания „Новичок“, или негови аналози, както и разработвали ли са се образци на вещества от този тип или негови аналози във Франция.\r\nРусия чака отговор и на въпроса как френските специалисти са стигнали до извода, че това вещество е употребено.\r\nОсвен това от руското МВнР биха искали да знаят, с какви експертни знания разполага Франция в областта на изучаването на бойните отравящи вещества от този тип или неговите аналози и на основание на какви признаци френските специалисти са установили „руския характер“ на произхода на веществото, използвано в Солсбъри. „Делото Скрипал“ и неговите последствия\r\nРаботилият за британските специални служби бивш сътрудник на Главното разузнавателно управление (ГРУ) (Военното разузнаване) на Русия Сергей Скрипал и неговата дъщеря Юлия бяха отровени в град Солсбъри на 4 март. Лондон твърди, че към отравянето на Скрипал с вещество А234 е причастна руската държава, а Москва отрича това категорично.\r\nПрез тази седмица редица страни от Европейския съюз, както и САЩ, Канада, Норвегия, Украйна и някои други, решиха да изгонят руски дипломати в солидарност с Великобритания по случая „Скрипал“. Москва предприе аналогични ответни мерки.\r\nПревод и редакция:", "date": "2018.04.01", "title": "РИА Новости: Руското МВнР публикува списък от 14 въпроса към Лондон и Париж по случая „Скрипал“"}
{"url": "http://www.focus-news.net/news/2018/04/01/2506505/kyustendil-vremenno-se-ogranichava-dvizhenieto-po-pat-107-rila-rilski-manastir-poradi-padnali-darveta-v-rayona-na-selo-pastra.html", "text": "Временно се ограничава движението по път III-107 Рила – Рилски манастир поради паднали дървета в района на село Пастра. Това съобщиха от пресцентъра на Агенция \"Пътна инфраструктура\".", "date": "2018.04.01", "title": "Кюстендил: Временно се ограничава движението по път III-107 Рила – Рилски манастир поради паднали дървета в района на село Пастра"}
{"url": "http://www.focus-news.net/news/2018/04/01/2506493/pazardzhik-folklorniyat-praznik-praznichno-horo-na-tsvetnitsa-shte-se-provede-v-selo-malo-konare.html", "text": "Фолклорният празник „Празнично хора на Цветница“ ще се проведе днес в пазарджишкото село Мало Конаре, съобщиха за Радио „Фокус“ – Пазарджик от местното читалище „Просвета“. Празничният ден ще започне с поднасяне на цветя пред паметната плоча на известния кларнетист Георги Коев, където ще бъдат почетени 35 години от смъртта му. В 11.00 часа ще започне празничната програма на площада в селото, където самодейните колективи към читалището и Пенсионерския клуб ще представят песенно-танцови изпълнения от малоконарския край.\r\nАлбена ЖИЛЕКОВА", "date": "2018.04.01", "title": "Пазарджик: Фолклорният празник „Празнично хоро на Цветница“ ще се проведе в село Мало Конаре"}
{"url": "http://www.focus-news.net/news/2018/04/01/2506509/nimh-prez-sledvashtite-tri-dni-rechnite-niva-v-zapadnobelomorskiya-baseyn-shte-se-zadarzhat-visoki.html", "text": "През следващите три дни речните нива в Западнобеломорския басейн ще се задържат високи, сочи справка на сайта на Националния институт по метеорология и хидрология към Българската академия на науките (НИМХ към БАН). От днес, в резултат на валежи ще има краткотрайно повишение на речните нива в басейна. На 2 и 3 април речните нива в басейна ще се понижават, като вследствие оттичане ще има повишения в долните течения на река Струма и река Места. Поради високата почвена влажност, високите нива на подпочвените води и валежи комбинирани със снеготопене има ниска вероятност за поройни наводнения от днес  – във водосбора на река Черна Места (приток на река Места); във водосборите на реките Арката, Джерман и  Струмешница (притоци на река Струма); В сутрешните и обедни часове на 01 април – в долните части от водосбора на река Струма (по основното течение) и във водосбора на притока ѝ река Лебница.", "date": "2018.04.01", "title": "НИМХ: През следващите три дни речните нива в Западнобеломорския басейн ще се задържат високи"}
{"url": "http://www.focus-news.net/news/2018/04/01/2506510/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-april.html", "text": "„Софийска вода” временно ще прекъсне водоснабдяването в някои части на столицата на 2 април. Това съобщиха от пресцентъра на дружеството.\r\nВъв връзка с монтаж на спирателни  кранове на бул. „Александър Стамболийски“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по бул. „Александър Стамболийски“ от ул. „Димитър Петков“ до ул. „Перник“ и карето: бул. „Александър Стамболийски“, ул. „Перник“, бул. „Тодор Александров“ и бул. „Инж. Иван Иванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\nВъв връзка с монтаж на спирателен кран на ул. „Акад. Иван Евстатиев Гешов“ кв. „Крива река“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бул. „Иван Евстатиев Гешов“, ул. „Ами Буе“, ул. „Богдановец“  и  ул. „Захари Круша“; по ул. „Яков Крайков“ от ул. „Св. Георги Софийски“ до ул. „Богдановец“ и бул. „Ген. Тотлебен “№38. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдановец“ ъгъла с ул. „Феликс“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.01", "title": "„Софийска вода” временно ще прекъсне водоснабдяването в някои части на столицата на 2 април"}
{"url": "http://www.focus-news.net/news/2018/04/01/2506508/mvr-5-dushi-sa-zaginali-a-27-sa-postradali-pri-katastrofi-v-stranata-prez-izminaloto-denonoshtie.html", "text": "5 души са загинали, а 27 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 21 тежки пътнотранспортни произшествия. В София са регистрирани една тежка и 101 леки катастрофи, при които е пострадал един човек.", "date": "2018.04.01", "title": "МВР: 5 души са загинали, а 27 са пострадали при катастрофи в страната през изминалото денонощие"}
{"url": "http://www.focus-news.net/news/2018/04/01/2506507/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: Тома Биков от ГЕРБ, кметът на Варна Иван Портних, зам.-председателят на 44-тото НС от \"Обединени патриоти\" Явор Нотев, политическият математик проф. Михаил Константинов, политическият психолог проф. Антоанета Христова и Иван Саздов, президент на Мотоклуб „Джентълмен“ България.\r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.04.01", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/04/01/2506511/blagoevgrad-bez-problemi-se-izvarshva-preminavaneto-na-motorni-prevozni-sredstva-prez-gkpp-kulata.html", "text": "Без проблеми се извършва  преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварен е и трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.04.01", "title": "Благоевград: Без проблеми се извършва  преминаването на моторни превозни средства през ГКПП „Кулата“"}
{"url": "http://www.focus-news.net/news/2018/04/01/2506516/ria-novosti-amerikanski-general-razkri-strategiyata-na-sasht-za-borba-s-islyamska-darzhava.html", "text": "Стратегията на САЩ за борба с терористичната групировка „Ислямска държава“, освен непосредственото участие в операциите в Сирия и Ирак, предвижда оказване на помощ на други страни за борба с тази групировка, заяви командващият на Корпуса на морската пехота генерал Робърт Нелър. Видеозаписът с изявлението на генерала е публикуван на официалния сайт на Министерството на отбраната на САЩ, предава РИА Новости.\r\nВ отговор на въпрос на водещия на конференция в Атлантическия съвет за националната стратегия за борба с „Ислямска държава“ (взимайки предвид разширението на терористичната активност на тази групировка из целия северноафрикански регион), Нелър призна, че САЩ нямат достатъчно възможности да води самостоятелна борба с „Ислямска държава“ в целия регион.\r\nГенералът отбеляза, че Стратегията за национална сигурност предвижда създаването на съюзи с други страни и САЩ имат достатъчно възможности да помагат на други държави да водят по-ефективна борба с тероризма.\r\n„Светът е голям и затова в Стратегията за национална сигурност се говори за необходимостта от създаване на съюзи и партньорства. Ние нямаме достатъчно сили за самостоятелна борба и няма да го правим сами. Но ние можем да оказваме помощ на други държави, за да повишим ефективността на техните антитерористични подразделения и сили за сигурност“, заяви генерал Нелър.\r\nТой добави също, че в момента САЩ вече работят с френските, британските и италианските си партньори за повишаването на възможностите на Нигерия, държавите от Западна Африка и други страни за борба със заплахата от „Ислямска държава“.\r\nНеобходимостта да се помага на други държави Робърт Нелър обясни с това, че „в крайна сметка Въоръжените сили на САЩ ще бъдат принудени да напуснат дадения регион“ и на местните сили за сигурност ще им се наложи да се борят с тероризма самостоятелно.\r\nПо-рано стана известно, припомня РИА Новости, че САЩ ще отделят 60 милиона долара за борба с тероризма в Сахелския район на Африка.\r\nПревод и редакция:", "date": "2018.04.01", "title": "РИА Новости: Американски генерал разкри стратегията на САЩ за борба с „Ислямска държава“"}
{"url": "http://www.focus-news.net/news/2018/04/01/2506499/veska-spasova-etnolog-tsvetnitsa-e-den-na-tsvetyata-na-razhdaneto-na-sveta-za-zhivot.html", "text": "Цветница е ден на цветята, на раждането на света за живот. Това каза пред Радио „Фокус” – Кюстендил Веска Спасова, етнолог към Регионален исторически музей – Кюстендил. По думите ѝ на този ден задължително трябва да се отиде на черква с цветя и върбови клонки. „След службата в храма се взима от върбовите клонки, които се поставят на иконите в дома”, каза Веска Спасова. Смята се, че върбовите клонки пазят дома от зли сили. „Цветница е празник, свързан с разцъфването на природата и се включва към поредицата от дни, носещи новото начало на идващата пролет. Това е празник, на кой то имен ден празнуват всички носещи имена на растения. А по традиция именниците се поръсват с вода за здраве”, каза Веска Спасова.\r\nВенцеслав ИЛЧЕВ", "date": "2018.04.01", "title": "Веска Спасова, етнолог: Цветница е ден на цветята, на раждането на света за живот"}
{"url": "http://www.focus-news.net/news/2018/04/01/2506512/iliana-benovska-g-n-borisov-g-n-radev-g-n-dogan-i-tova-li-shte-minei-kakvo-sledvai.html", "text": "Г-н Борисов, г-н Радев, г-н Доган  – „И това ли ще мине“? Какво следва? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. Преди Великден в Българи се случиха две, наистина, исторически събития в най-новата ни 28-годишна история.\r\nПърво: българският министър-председател Борисов окончателно извоюва правото на България да е територия на разбирателството между ЕС и Турция като събра ръцете на президента на Турция Ердоган, на президента на ЕС Туск , на министър-председателя на ЕС Юнкер и своята в едно. \r\nВторо: България прояви самочувствие да избере политически прагматичната  и желана от повечето българи позиция в конфликта „Скрипал“ между Великобритания, част от ЕС и други държави, и Русия и реши да не пречупва българо-руските отношения докато не се получат безспорни доказателства за вина на Русия в опита за отравяне с „Новичок“. \r\nИ докато президентът Радев продължава да капризничи ,че не е зачетен ,но и продължава  да не заявява ясна своя позиция за отношенията България - Турция и за отношенията България - Русия ,а председателката на БСП Нинова продължава да сънува властта и да критикува външната и вътрешната политика на Борисов, но да не заявява ясно визията на БСП или пък се опитва да яха, както яхна черна кобила, позицията на Борисов за Русия, рожденикът, почетен председател на ДПС д-р Ахмед Доган получи иносказателен подарък - старинен съд с надпис със златни букви, с притчата „И това ще мине“.\r\nПритчата е кратка, но ясна, за онзи който умее да мисли и чувства: „Един ден султан Махмут повикал своите везири и им заповядал да му изработят такъв пръстен, че когато го погледне, ако е тъжен - да се усмихне, а ако е щастлив - да се натъжи. Везирите му пратили хабер по всички краища на империята. И се явили с пръстен пред султан Махмут. Щом го зърнал, той възкликнал: „Ето това е, което търсех!” На пръстена било изписано: „И това ще мине, човече!”\r\nА за ролята на ДПС в България, Доган за пореден път  подчерта, че партията е гарант за сигурността, но и добави, каквото и да значи това: „По природа съм миролюбив човек, но ако някой ми посегне, ще отвърна.“ И пожелал: „Радвайте се на живота, изживейте си го!\r\nГ-н Борисов, г-н Радев, г-н Доган –„И това ли ще мине“? Какво следва?\r\nАз съм Беновска. И питам.", "date": "2018.04.01", "title": "Илиана Беновска: Г-н Борисов, г-н Радев, г-н Доган  – „И това ли ще мине“? Какво следва?"}
{"url": "http://www.focus-news.net/news/2018/04/01/2506496/burgas-bogata-programa-e-podgotvila-obshtinata-po-sluchay-tsvetnitsa.html", "text": "Лошото време малко по малко си отива и иде време за веселие и празнични събития на открито. Община Бургас с подкрепата на местните читалища е подготвила богата програма за малки и големи по случай големия християнски празник Цветница, а метеоролозите прогнозират температури над 20 градуса през идващия уикенд. Това съобщиха от пресцентъра на Община Бургас.\r\nДнес на пл. \"Св. св. Кирил и Методий\" ще се проведе атрактивен фолклорен концерт, който ще започне от 11.00 часа. В него ще участват танцови състави от местните читалища, а в 12.00 часа на сцената ще се качат Жечка Сланинкова и оркестър \"Странджа\".\r\nЗа най-малките са подготвени много забавления. Фолклорно състезание \"Цветна въртележка\" ще предизвика малчуганите да отговарят на гатанки от народния фолклор, да скачат на въже, както и да познават предмети, които са били част от бита на прадедите ни - вретено, бъклица, окарина, паламарка и др. За всяка изпълнена задача децата ще получат специална книжка с печат. Преминалите през всички етапи ще заслужат подарък и възможност да участват в предстоящо Великденското състезание.\r\nМалките сръчковци могат да се изявят и в творчески  ателиета \"Цветна градина\", където собственоръчно да украсят дървени предмети и големи картички, както и да изплетат красиви цветни кошници и венци.\r\nЗа посрещането на празника ще има разположени открити сцени на още няколко места в града.\r\nВ ж.к. \"Меден рудник\", от 11.00 часа до ОУ \"Петко Росен\", ще започне фолклорен концерт \"Пъстра Цветница\", с участието на ДФГ \"Чинките\", ДФТС \"Слънчо\", ДФТС \"Младост\", ТС \"Ритъм\", Радостина Йовкова - певица в НФА \"Филип Кутев\" и оркестър. Посетителите ще имат възможност да се включат и в забавни арт работилници. Организатор на събитието е НЧ \"Св. св. Кирил и Методий 1985\".\r\nОтново в \"Меден рудник\", от 11.30 часа пред параклиса \"Св. Димитър\", ще се проведе концерт под надслов \"Цветно ни е на Цветница\", организиран от НЧ \"Паисий Хилендарски 1928\".\r\nВ комплекс \"Братя Миладинови\", пред храм \"Св. Иван Рилски\", от 11.00 часа НЧ \"Асен Златаров 1940\" ще представи празничен концерт \"Цветница\", с участието на ВГ \"Ретро Бургас\", ФГ \"Канатица\", ФТГ \"Звездички\", ФГТ \"Зорница\", ФГ \"Шарени гайтани\" ДХ \"Трепетлика\", ФТК \"Миладина\".\r\nКато част от празничната неделя, от 12.00 часа в градинката до Часовника не пропускайте да чуете изпълнения от богатия репертоар на Бургаския духов оркестър.", "date": "2018.04.01", "title": "Бургас: Богата програма е подготвила Общината по случай Цветница"}
{"url": "http://www.focus-news.net/news/2018/04/01/2506517/dimitar-margaritov-kzp-novite-pravila-za-koletnite-pratki-v-es-davat-vazmozhnost-za-po-dobra-informiranost-i-po-izgodni-onlayn-sdelki-za-potrebitelite.html", "text": "Потребителите и бизнесите вече ще имат възможност да сравняват и избират най-добрите условия за доставка на закупени онлайн стоки, особено след отпадането на гео-блокирането през месец декември тази година. Това коментира председателят на Комисията за защита на потребителите (КЗП) Димитър Маргаритов в предаването „Бизнес темите” по ТВ „Европа” по повод новите правила за колетните пратки в Европейския съюз и специалния сайт на Европейската комисия с тарифите на куриерските фирми за местни и трансгранични пратки, съобщиха от пресцентъра на КЗП. „Европейската комисия си поставя за цел да събере и систематизира една голяма база данни, която ще бъде предоставена от доставчиците на такъв тип услуги. Тя ще съдържа информация за условията и цените, при които се осъществяват доставките на колетни пратки от съответния икономически оператор. Тази база данни ще бъде публикувана в специален сайт в интернет и от там потребителите, но и бизнесите, ще могат да се информират и да сравняват условията”, обясни Маргаритов. Той допълни, че към момента такава информация няма, а доколкото съществува частична, нейното систематизиране от потребителя или търговеца изисква сериозни усилия.  \r\n„Когато един търговец предлага в своя онлайн магазин при условията на отпаднало гео-блокиране стоки на една и съща цена за целия ЕС, той може да избере и съответния доставчик, който най-малко ще оскъпи сделката, за да бъде максимално изгодна и за неговия клиент”, изтъкна Маргаритов. От друга страна, потребителят ще има възможност да направи сравнение и информиран избор на фирмата, която ще му предложи най-изгодни условия, когато реши да се възползва от правото на отказ от покупката в 14-дневен срок, тъй като в този случаи разходите за връщането на стоката най-често са за сметка на клиента. \r\nСпоред председателя на КЗП основният проблем сега е, че „поради естествената диспропорция в териториалната големина на държавите, може да се стигне до там, че за преминаване на много по-голямо разстояние в рамките на една държава да се плати много по-малко, отколкото за трансгранична доставка на територията на ЕС на много по-малко разстояние”.  Маргаритов поясни, че търсеният ефект с новите правила не е да се поставят пределни цени или да се унифицират тарифите, а да се даде възможност на двете страни за информиран и обективен избор по отношение на изгодността. „Това е доста разумен подход, защото той, без да въвежда тежки регулаторни процедури, отваря вратата за конкурентоспособността и за това посредством публичност и информираност да се намерят най-добрите условия, които биха позволили и на двете страни по потребителската сделка да се възползват от услугите на куриерските фирми”, коментира той. Същевременно обаче на национално равнище надзорните органи в съответните държави членки ще могат да изискват всякакъв тип информация, която касае условията, при които тези доставчици предлагат своите услуги и да наблюдават дали те се спазват, както и да предприемат съответните мерки, когато това не е така. „Очаквам преосмисляне на начина на ценообразуване, което до момента са извършвали тези доставчици в условията на неособено голяма прозрачност и на по-скоро национален тип мислене по този въпрос. Също – да се възприемат обективни критерии като например разстояние и  грамаж и те да са основното, върху което се стъпва при формирането цената на доставката”, каза още Маргаритов. Той изрази мнение, че така постепенно ще се стигне до намаляване на цените и до това разходите за куриерската услуга да не са чак толкова съществен компонент от една онлайн сделка, какъвто са сега.\r\nПредседателят на КЗП припомни, че Европейската комисия полага сериозни усилия за отпадането на всички виртуални граници на територията на ЕС, които в някаква степен спират устрема на потребителите да пазаруват онлайн. Освен настоящия пакет от мерки, който включва отпадането на гео-блокирането, по-прозрачните условия за доставката на колетите на територията на ЕС и подобряване контролните функции на националните правоприлагащи органи по отношение спазване новите правила и възможността за сваляне на заблуждаващо онлайн съдържание, той даде пример и с вече въведените регламенти във връзка с роуминга и банковите плащания при пазаруване и резервации в ЕС.", "date": "2018.04.01", "title": "Димитър Маргаритов, КЗП: Новите правила за колетните пратки в ЕС дават възможност за по-добра информираност и по-изгодни онлайн сделки за потребителите"}
{"url": "http://www.focus-news.net/news/2018/04/01/2506519/mvr-granichni-politsai-zadarzhaha-7-nelegalni-migranti-v-rayona-na-reka-tundzha-palnovodieto-na-rekata-nalozhilo-provezhdaneto-na-spasitelna-operatsiya.html", "text": "В хода на специализирана полицейска операция служители на Главна дирекция \"Гранична полиция\" заловиха 7 мигранти, опитали да влязат нелегално в страната. Това съобщиха от пресцентъра на МВР. В действията, проведени в зоната на отговорност на РДГП - Елхово, е участвал и хеликоптер от Специализирания отряд за въздушно наблюдение. Заловените са петима мъже и две жени, самоопределящи се като сирийци. Те опитали да влязат на българска територия в района на р. Тунджа, въпреки пълноводието. Това наложило провеждането на спасителна операция с екипи на Главна дирекция \"Пожарна безопасност и защита на населението\" от Ямбол. Задържани са още каналджията, иракски гражданин, който водел групата и двама българи, които я чакали на наша територия. \r\nСлучаят е докладван на Районната прокуратура в Елхово. Образувани са 3 досъдебни производства - по чл. 279 - на нелегалните мигранти, по чл. 280 - на иракчанина и по чл. 281 - на българските граждани. \r\nДействията по разследването продължават.", "date": "2018.04.01", "title": "МВР: Гранични полицаи задържаха 7 нелегални мигранти в района на река Тунджа, пълноводието на реката наложило провеждането на спасителна операция"}
{"url": "http://www.focus-news.net/news/2018/04/01/2506521/otbelyazvame-mezhdunarodniya-den-na-ptitsite-v-plovdiv-se-sreshtat-nad-220-vida-ptitsi.html", "text": "На 1-ви април отбелязваме Международния ден на птиците. Това съобщиха за Радио „Фокус“ – Пловдив от Дирекция „Екология и управление на отпадъците” в Община Пловдив. Експертите отбелязват, че в Пловдив се срещат над 220 вида птици през цялата година, което нарежда града на едно от челните места в България. “България е една от страните в Европа с най-голямо птиче разнообразие. 70% от всички видове птици в Стария континент могат да се видят и у нас – 409 вида. 26 от тях са световно застрашени. От 38 вида грабливи птици, които населяват Европа, 36 се срещат у нас. А Пловдив е единствен по рода си град в България, изпълнен с множество зелени петна във вътрешността, което благоприятства за навлизането на птиците в градските части. Ние трябва да се гордеем, че сме част от тази уникална земя, щедро надарена от природата с разнообразие от животни и растения“, призовават общинските експерти.\r\nЧаст от птиците могат да се наблюдават целогодишно, включително и около нас, други са толкова редки за нашата страна, че са виждани от малцина късметлии. По време на миграция могат да бъдат забелязани дори някои изключително интересни и нетипични за големите градове видове като черен щъркел, пчелояд, малък креслив орел и други. Птиците са индикатор за състоянието на околната среда и за качеството на живот.\r\nМеждународният ден на птиците се отбелязва по целия свят от 1906 година по силата на Конвенцията за защита на редките птици. Това е една от първите природозащитни дати в международния календар от глобални събития, чрез която хората заявяват своята загриженост за опазването и съхранението на дивата природа на планетата ни.\r\n„Днес продължаваме да отбелязваме тази дата, за да покажем колко красива и същевременно крехка е природата около нас и колко необходими са нашите грижи, за да я запазим и споделим с нашите деца“, подчертават еколозите.\r\nОт дирекция „Екология и управление на отпадъците” са подготвили материали за птиците и начините да бъдат защитени, срещу незаконната им продажба и други важни съвети.", "date": "2018.04.01", "title": "Отбелязваме Международния ден на птиците, в Пловдив се срещат над 220 вида птици"}
{"url": "http://www.focus-news.net/news/2018/04/01/2506497/d-r-iglika-mishkova-etnolog-na-tsvetnitsa-se-e-izpalnyavalo-kumicheneto-ritual-za-provazglasyavane-na-kumitsa-na-lazarkite.html", "text": "В традиционното общество на Цветница се е изпълнявало кумиченето – ритуал за провъзгласяване на кумица на лазарките. Това каза в интервю за Агенция „Фокус” етнологът, д-р Иглика Мишкова. „В утрото на празника всички лазарки са ходели до реката, правели са венчета и малки хлебчета, които са наричали „кукли“ и са носели своите китки до там. След като се наредят една до друга на брега на реката, всяка от тях пускала своята китка или своята кукла по течението. Тази, на която китката или куклата се понесе най-бързо по течението се провъзгласява за кумица на лазарките. Останалите лазарки са я носели обратно към селото на столче и спирали да разговарят с нея до третия ден на Великден“, допълни още тя. „Това е един изключително символичен акт, тъй като по същия начин в нашата традиция, младите невести нямат право да говорят със свекъра, свекървата, девърите, кумовете до 40 дни след сватбата. На третия ден на Великден лазарките ходят на гости на кумицата. Тя ги черпи с боядисани яйца и с всичко, което е приготвила. Кумицата символично им дава прошка и от този миг те могат да разговарят отново като на практика това е завършека на целия лазарски обред“ каза още етнологът Иглика Мишкова.\r\nЦветелин ДИМИТРОВ", "date": "2018.04.01", "title": "Д-р Иглика Мишкова, етнолог: На Цветница се е изпълнявало кумиченето – ритуал за провъзгласяване на кумица на лазарките"}
{"url": "http://www.focus-news.net/news/2018/04/01/2506523/natsionalniya-savet-na-pp-abv-sne-politicheskoto-si-doverie-ot-doskoroshniya-oblasten-predsedatel-na-partiyata-za-blagoevgrad-dimitar-atanasov.html", "text": "На 31 март 2018 г. Националния съвет на ПП АБВ сне политическото си доверие от доскорошния областен председател на партията за Благоевград Димитър Атанасов, който от година практически не изпълнява функциите си и не представлява политическата сила в областта. Това съобщиха от пресцентъра на ПП АБВ. За временно изпълняващ длъжността координатор на Алтернатива за българско възраждане в област Благоевград бе избран Росен Николов.", "date": "2018.04.01", "title": "Националния съвет на ПП АБВ сне политическото си доверие от доскорошния областен председател на партията за Благоевград  Димитър Атанасов"}
{"url": "http://www.focus-news.net/news/2018/04/01/2506522/afp-talpa-v-indiya-prebi-do-smart-iznasilvach-na-8-godishno-momichentse.html", "text": "Двама души бяха арестувани в предградията на Ню Делхи, след като разярена тълпа преби до смърт мъж, обвинен в изнасилване на осемгодишно момиченце, предава AFP, като се позовава на местната полиция.\r\nМъжът е бил пуснат на тълпата, след като е получил обвинение, че е изнасилил момиченцето.\r\n„Той беше извлечен от дома му и пребит до смърт“, съобщиха местните полицейски власти, като добавиха, че са арестували двама души във връзка с линча, като единият от тях е член на семейството на момиченцето, а другият е съсед.\r\nПревод и редакция:", "date": "2018.04.01", "title": "AFP: Тълпа в Индия преби до смърт изнасилвач на 8-годишно момиченце"}
{"url": "http://www.focus-news.net/news/2018/04/01/2506518/kyustendil-vazstanoveno-e-dvizhenieto-po-pat-iii-107-rila-rilski-manastir-v-rayona-na-selo-pastra.html", "text": "Възстановено е  движението по път III-107 Рила – Рилски манастир в района на село Пастра. Това съобщиха от пресцентъра на Агенция \"Пътна инфраструктура\".", "date": "2018.04.01", "title": "Кюстендил: Възстановено е  движението по път III-107 Рила – Рилски манастир в района на село Пастра"}
{"url": "http://www.focus-news.net/news/2018/04/01/2506520/gazeta-express-prezidentat-na-kosovo-zayavi-che-ekstradiranite-gyulenisti-sa-zaplashvali-natsionalnata-sigurnost-na-stranata.html", "text": "Президентът на Косово Хашим Тачи излезе в обръщението си пред медиите заяви, че шестимата арестувани и екстрадирани турски граждани, заподозрени във връзки с Фетулах Гюлен, са били замесени в „незаконни дейности“ и са „заплашвали националната сигурност“ на Косово, пише базираното в Прищина албанско електронно издание Gazeta Express.\r\nТачи цитира доклад на Косовската разузнавателна служба (КРС), в който са изложени обстоятелствата и процедурите, които са довели до ареста и депортацията на шестима турски граждани заради предполагаемите им връзки с училищата, финансирани от движението на Гюлен, което турският президент Реджеп Таийп Ердоган обвинява за неуспешния опит за държавен преврат в Турция през юли 2016 година.\r\nСпоред доклада на КРС, единствената причина, поради която те са депортирани е, че докато са били в Косово са били замесени в „незаконни дейности“ и според доклада на КРС, са „представлявали заплаха за националната сигурност“ на Косово.\r\nНо, въпреки че подкрепи депортацията, Тачи заяви, че този случай ще бъде внимателно изследван от Прокуратурата на страната и отговорните за него ще трябва да понесат отговорност, ако се потвърди, че са нарушили закона.\r\nКоментирайки решението на косовския премиер Рамуш Харадинай да уволни министъра на външните работи и началника на КРС за това, че не са го информирали за операцията, Тачи заяви, че действията на министър-председателя са осъществени след консултации, но отказа да коментира дали ще подпише декрета за уволнение на началника на разузнавателната служба, както се предвижда в закона.\r\nКакто Агенция „Фокус“ вече информира, премиерът Харадинай, след спешно заседание на косовския Съвет за национална сигурност обяви, че съответните институции ще започнат разследване по случая. Арестът и депортацията на шестима турски граждани бе осъден от управляващите и опозицията в Прищина, както и от представителите на гражданското общество, които обвиниха властите, че не са успели да защитят чуждите граждани, живеещи легално в Косово и за това, че не са спазили правните процедури за депортация на чужди граждани.\r\nПревод и редакция:", "date": "2018.04.01", "title": "Gazeta Express: Президентът на Косово заяви, че екстрадираните „гюленисти“ са „заплашвали националната сигурност“ на страната"}
{"url": "http://www.focus-news.net/news/2018/04/01/2506514/afp-parviyat-samolet-prevozvasht-izgonenite-ot-sasht-ruski-diplomati-katsna-v-rusiya.html", "text": "Първият самолет, превозващ изгонените от САЩ руски дипломати, кацна на московското летище Внуково в неделя, съобщи кореспондент на AFP от мястото на събитието.\r\nСамолетът Ил-96 превози 46 руски дипломати и техните семейства у дома. Очаква се вторият самолет с руски дипломати да пристигне в руската столица по-късно в неделя.\r\nПревод и редакция:", "date": "2018.04.01", "title": "AFP: Първият самолет, превозващ изгонените от САЩ руски дипломати, кацна в Русия"}
{"url": "http://www.focus-news.net/news/2018/04/01/2506515/plovdiv-desetki-vyarvashti-prisastvaha-na-praznichnata-liturgiya-za-tsvetnitsa-v-mitropolitskiya-hram-sv-marina.html", "text": "Десетки вярващи присъстваха на празничната Литургия за Цветница в митрополитския храм „Св. Марина“ в Пловдив, оглавена от митрополит Николай, предаде репортер на Радио „Фокус“ – Пловдив. Вярващите изпълниха храма, носейки в ръце цветя по случай празника. Те запалиха свещ и се помолиха за здраве и благоденствие на семействата си. Всички присъстващи си взеха осветена върбова клонка, която по традиция ще сложат над иконата, над кръста или над входната вратата в своя дом.\r\nВ празничното си слово митрополит Николай пожела на всички вярващи здраве, вътрешен мир, благоденствие и душевно спасение. Владиката поздрави и миряните, които днес празнуват имен ден.\r\nТони МИХАЙЛОВ", "date": "2018.04.01", "title": "Пловдив: Десетки вярващи присъстваха на празничната Литургия за Цветница в митрополитския храм „Св. Марина“"}
{"url": "http://www.focus-news.net/news/2018/04/01/2506526/gabrovo-vazstanoveno-e-dvizhenieto-po-pat-i-4-sofiya-veliko-tarnovo-v-rayona-na-selo-bogatovo.html", "text": "Възстановено е движението по път I-4 София - Велико Търново в района на село Богатово. Това съобщиха от пресцентъра на Агенция \"Пътна инфраструктура\".", "date": "2018.04.01", "title": "Габрово: Възстановено е движението по път I-4 София - Велико Търново в района на село Богатово"}
{"url": "http://www.focus-news.net/news/2018/04/01/2506530/mvnr-20-avtobusa-s-balgarski-grazhdani-sa-zabaveni-na-gkpp-horgosh-ryoske-zaradi-intenzivni-proverki-za-trafik-na-migranti.html", "text": "След подадени малко преди полунощ срещу първи април сигнали в Министерството на външните работи за забавяне на около 20 автобуса с български граждани на ГКПП Хоргош - Рьоске на сръбско-унгарската граница, посолството на България в Будапеща е оказало незабавно съдействие на чакащите ни сънародници. Това съобщиха от пресцентъра на Министерството на външните работи.\r\nСлед осем разговора с главния дежурен на МВР - Унгария е установено, че от март на граничните пунктове на Унгария се провежда постоянна операция „Сухопътни граници 2018“. Това важи особено за уязвимите за миграционен натиск направления. Операцията включва тотална проверка на всички моторни превозни средства, влизащи в страната от Сърбия. Властите обръщат особено внимание на ТИР-автомобили и автобуси.\r\nТова е причината за забавянето на автобусите с българи, сред които и ученици. МВнР е уведомило своевременно подалите сигнала за операция „Сухопътни граници 2018“.\r\nОтбелязването на католическия Великден, намаленият брой служители на граничен контрол и парламентарните избори в Унгария на осми април също може да утежнят преминаването през страната. ГКПП Хоргош - Рьоске е върху основната пътна артерия, водеща от България към Виена.", "date": "2018.04.01", "title": "МВнР: 20 автобуса с български граждани са забавени на ГКПП Хоргош - Рьоске заради интензивни проверки за трафик на мигранти"}
{"url": "http://www.focus-news.net/news/2018/04/01/2506532/sirennata-sistema-za-izlachvane-na-natsionalnite-signali-za-trevoga-i-kray-na-trevogata-shte-bade-zadeystvana-na-2-april.html", "text": "Министерството на вътрешните работи уведомява жителите и пребиваващите на територията на градовете Бургас, Варна, Кърджали, Монтана, Пазарджик, Плевен, Пловдив, Русе, Смолян, София, Враца и населените места в 30-километровата зона около АЕЦ „Козлодуй“, че на 2 април 2018 г./понеделник/ от 13.00 часа ще бъде задействана сиренната система чрез излъчване на националните сигнали за тревога и край на тревогата, съобщиха от пресцентъра на МВР.\r\nСигналите ще бъдат съпътствани от гласова информация. В тренировките ще участват и интегрираните към НСРПО Локални системи за оповестяване, изградени в обекти, чиято дейност създава опасност от възникване на бедствия. \r\nТренировката ще се извършва за проверка на техническото състояние на националната система и обучение на населението.", "date": "2018.04.01", "title": "Сиренната система за излъчване на националните сигнали за тревога и край на тревогата ще бъде задействана на 2 април"}
{"url": "http://www.focus-news.net/news/2018/04/01/2506527/noviyat-vanshen-ministar-na-frg-hayko-maas-zapadat-se-nuzhdae-ot-rusiya-za-razreshavaneto-na-konfliktite-i-e-gotov-za-dialog.html", "text": "Министърът на външните работи на Германия Хайко Маас подчерта готовността на Запада за диалог с Русия, независимо от взаимното изгонване на дипломати заради случая „Скрипал“. В публикувано в неделя интервю от немското издание Bild am Sonntag, той заяви, че „заради действията на Русия през последните години, без съмнение, е загубено много доверие“, предава ТАСС.\r\n„Едновременно с това, ние се нуждаем от Русия като партньор и по-конкретно за разрешаването на регионалните конфликти, разоръжаването и като важно опора за международния ред“, смята Маас. „Затова ние сме открити за диалог и се надяваме, че ще ни се удаде постепенно да възстановим доверието, ако и Русия от своя страна е готова за това“, подчерта той.\r\nВъпреки това, Маас отбеляза, че смята за правилна реакцията на Европейския съюз на инцидента в Солсбъри, която е трябвало, според неговото мнение“, да бъде „сигнал за единство“.\r\nПо-рано германските власти взеха решение да изгонят четирима руски дипломати в солидарност с Великобритания по случая „Скрипал“. Руснаците трябва да напуснат ФРГ до понеделник. В петък Москва обяви аналогични ответни мерки спрямо всички държави, които изгониха руски дипломати.\r\nПревод и редакция:", "date": "2018.04.01", "title": "Новият външен министър на ФРГ Хайко Маас: Западът се нуждае от Русия за разрешаването на конфликтите и е готов за диалог"}
{"url": "http://www.focus-news.net/news/2018/04/01/2506513/pazardzhik-nad-350-samodeytsi-uchastvat-v-praznichnoto-chestvane-na-tsvetnitsa-na-pl-k-velichkov.html", "text": "Над 350 самодейци от различни населени места в общината участват в празничното честване на Цветница на пл. „К. Величков“ в Пазарджик, предаде репортер на Радио „Фокус“ – Пазарджик. Всеки един от самодейните колективи представя автентични фолклорни песни и обичаи от пазарджишкия край. В празника вземат участие представители от селата Черногорово, Црънча, Братаница, Паталеница, Ивайло, Звъничево, Мало Конаре, Сбор, Юнаците, Гелеменово, Величково, Говедаре, Хаджиево, Огняново, Алеко Константиново, Главиница, Дебръщица, Мокрище, Росен, Цар Асен и читалище ”Виделина” - Пазарджик. Гости на пролетните празници са фолклорни състави от село Левски (община Панагюрище) и село Капитан Димитриево (община Пещера).\r\nАлбена ЖИЛЕКОВА", "date": "2018.04.01", "title": "Пазарджик: Над 350 самодейци участват в празничното честване на Цветница на пл. „К. Величков“"}
{"url": "http://www.focus-news.net/news/2018/04/01/2506534/gabrovo-edin-chovek-e-zaginal-pri-katastrofa-mezhdu-lek-avtomobil-i-avtobus-prevozvasht-detsa-v-rayona-na-selo-bogatovo.html", "text": "Един човек е загинал при катастрофа между лек автомобил и автобус, превозващ деца, на пътя Севлиево-Варна, в района на село Богатово. Това съобщиха за Агенция \"Фокус\" от пресцентъра на МВР.  Сигналът за произшествието е постъпил около 7.00 часа сутринта. В следствие на инцидента е загинал водачът на лекия автомобил. Няма други пострадали. Извършен е оглед на произшествието, а причините за него са в процес на изясняване. Движението в района е възстановено около 12.00 часа.", "date": "2018.04.01", "title": "Габрово: Един човек е загинал при катастрофа между лек автомобил и автобус, превозващ деца, в района на село Богатово"}
{"url": "http://www.focus-news.net/news/2018/04/01/2506536/pregled-na-mezhdunarodnite-novini-do-13-chasa-agentsiya-fokus.html", "text": "„Окончателно“ споразумение за евакуация на бунтовниците и мирните граждани е постигнато за последното гнездо на съпротива в анклава Източна Гута – административният център Дума, предава AFP, като се позовава на информация от базираната в Лондон Сирийска обсерватория за човешки права.\r\nСделката, сключена между съюзника на сирийското правителство – Русия и терористите от „Джайш ал Ислям“, ще позволи на бойците и техните семейства, както и желаещите мирни граждани, да се евакуират в провинция Идлиб, съобщават от Обсерваторията.\r\nПредвижда се също руската военна полиция да влезе в града и правителствените институции да се върнат в района, се казва още в съобщението на лондонския монитор.\r\n***Продължавайки агресивната си риторика от Анкара, премиерът на Турция Бинали Йълдъръм отново нападна Гърция и Кипър, обявявайки, че Турция няма да толерира предизвикателство спрямо суверенитета си, предава електронното издание на гръцкия вестник Kathimerini.\r\n„Турция никога няма да толерира определени кръгове, които нарушават суверенитета ни в Средиземно и Егейско море“, заяви турският премиер.\r\n„Тези, които си играят на пирати в Егейско море не трябва да забравят 9 септември 1922 година“, предупреди той, визирайки възвръщането на град Измир от турските военни ( в рамките на гръцко-турската война (1919 – 1922 г. )на тази дата.\r\nЙълдъръм заяви, че коментарите му са „насочени главно към тези, които се опитват да осуетят борбата на Турция срещу тероризма извън нейните граници“.\r\n„Не хранете празни надежди в Егейско и Средиземно море“, посъветва турският премиер, като добави, че „в учебниците по история пишат за съдбата на тези, които в миналото са имали празни надежди за Егейско море и Кипър“.\r\nТурция не е страна, „която би се предала и казала ‚благодаря ви‘“, сбъдвайки мечтите на тези, които имат амбициозни външнополитически планове, добави той.\r\nКоментарите на Йълдъръм, коментира „Катимерини“, изглежда са в отговор на заявленията на външния министър на Гърция Панос Каменос, че Турция трябва да помни ключови поражения, като това на Османската империя след 1821 година.\r\n*** Министърът на външните работи на Германия Хайко Маас подчерта готовността на Запада за диалог с Русия, независимо от взаимното изгонване на дипломати заради случая „Скрипал“. В публикувано в неделя интервю от немското издание Bild am Sonntag, той заяви, че „заради действията на Русия през последните години, без съмнение, е загубено много доверие“, предава ТАСС.\r\n„Едновременно с това, ние се нуждаем от Русия като партньор и по-конкретно за разрешаването на регионалните конфликти, разоръжаването и като важно опора за международния ред“, смята Маас. „Затова ние сме открити за диалог и се надяваме, че ще ни се удаде постепенно да възстановим доверието, ако и Русия от своя страна е готова за това“, подчерта той.\r\nВъпреки това, Маас отбеляза, че смята за правилна реакцията на Европейския съюз на инцидента в Солсбъри, която е трябвало, според неговото мнение“, да бъде „сигнал за единство“.\r\nПо-рано германските власти взеха решение да изгонят четирима руски дипломати в солидарност с Великобритания по случая „Скрипал“. Руснаците трябва да напуснат ФРГ до понеделник. В петък Москва обяви аналогични ответни мерки спрямо всички държави, които изгониха руски дипломати.\r\n*** Съюзникът на сирийското правителство Русия е постигнал сделка в неделя с „умерената“ опозиция за евакуирането на стотици мирни граждани от град Дума, последното гнездо на съпротива в сирийския регион Източна Гута, предава AFP, като се позовава на информация от базираната в Лондон Сирийска обсерватория за човешки права.\r\n„Постигнато е частично споразумение за евакуирането на стотици мирни граждани, които искат да напуснат района и да отидат в Идлиб“, съобщиха от лондонската обсерватория.\r\nГоворителят й Рами Абдел Рахман е заявил, че „преговорите ще продължат до постигането на окончателно споразумение“.\r\n*** Министерството на външните работи на Русия публикува списък от 14 въпроса, които руското посолство е отправило към британското МВнР във връзка с изфабрикуваното против Москва „дело Скрипал“, предава РИА Новости.\r\nКонкретно, Русия иска пояснение защо й отказват правото на консулски достъп до двамата руски граждани, които пострадаха на британска територия. Освен това, Москва зададе въпрос какви противоотрови и в каква форма са дадени на отровените, а също така и как тези противоотрови са се оказали в британските лекари на мястото на инцидента.\r\nРусия се интересува, на основание на какви маркери е установено предполагаемия „руски произход“ на веществото, използвано в Солсбъри и има ли Великобритания контролни образци от бойното отровно вещество, което Лондон нарича „Новичок“. Освен това, Русия чака отговор на въпроса, разработвали ли са се във Великобритания образци от това вещество или негови аналози.\r\nНа Русия също така й е важно да знае, на какво основание е привлечена Франция да сътрудничи в разследване на инцидента, в който са пострадали руски граждани и по какъв начин Париж участва в делото, както и това, дали Великобритания е уведомила Организацията за забрана на химическо оръжие (ОЗХО) за това си решение.\r\nОсвен това от посолството изразиха увереност, че „с постъпването на нова информация ще се появят и нови въпроси“.Въпроси към Франция\r\nРуските дипломати отправиха нота по „делото Скрипал“ и в МВнР на Франция, в която се съдържат десет въпроса.\r\nПосолството се интересува, на какво основание Париж е привлечен да сътрудничи в разследването на Великобритания на инцидента в Солсбъри и отправила ли е френската страна официално уведомление до ОЗХО, че се включва в делото. Русия също така иска да й бъде казано, какви доказателства по делото Лондон е предал на Париж и присъствали ли са френски експерти при взимането на биоматериал от семейство Скрипал и провеждали ли са се изследвания на пробите във Франция.\r\nУспоредно с това, Русия иска да й бъде изяснено, има ли във Франция контролни образи от веществата, наречени във Великобритания „Новичок“, или негови аналози, както и разработвали ли са се образци на вещества от този тип или негови аналози във Франция.\r\nРусия чака отговор и на въпроса как френските специалисти са стигнали до извода, че това вещество е употребено.\r\nОсвен това от руското МВнР биха искали да знаят, с какви експертни знания разполага Франция в областта на изучаването на бойните отравящи вещества от този тип или неговите аналози и на основание на какви признаци френските специалисти са установили „руския характер“ на произхода на веществото, използвано в Солсбъри. „Делото Скрипал“ и неговите последствия\r\nРаботилият за британските специални служби бивш сътрудник на Главното разузнавателно управление (ГРУ) (Военното разузнаване) на Русия Сергей Скрипал и неговата дъщеря Юлия бяха отровени в град Солсбъри на 4 март. Лондон твърди, че към отравянето на Скрипал с вещество А234 е причастна руската държава, а Москва отрича това категорично.\r\nПрез тази седмица редица страни от Европейския съюз, както и САЩ, Канада, Норвегия, Украйна и някои други, решиха да изгонят руски дипломати в солидарност с Великобритания по случая „Скрипал“. Москва предприе аналогични ответни мерки.\r\n*** Президентът на Русия Владимир Путин прие предсрочната оставка на губернатора на Кемеровска област Аман Тулеев. Това съобщи пресслужбата на Кремъл в неделя, предава ТАСС.\r\nДържавният глава назначи за временно изпълняващ длъжността ръководител на региона вицегубернатора Сергей Цивилев. Указът влиза в сила в дена на неговото подписване.\r\n*** Шестдесетте руски дипломати от три руски дипломатически мисии на Русия в САЩ – посолството във Вашингтон, генералното консулство в Ню Йорк и постоянното представителство при ООН – бяха принудени да напуснат в събота територията на САЩ. Обявените за persona non grata руски дипломати и членовете на техните семейства (общо 171 души) излетяха за своята родина с два специални полета на руския правителствен авиоотряд „Россия“, предава ТАСС.\r\nТова е най-голямото изгонване на руски дипломати за цялата история на отношенията между Москва и Вашингтон. Подобно нещо не се е случвало и при най-сложните етапи на Студената война. Русия отговори на САЩ по аналогичен начин, изгонвайки от страната 60 сътрудници на американските дипломатически мисии. По всичко личи, пише ТАСС, че текущото повишаване на напрежението може и да не се ограничи с тези изгонвания: САЩ вече предупредиха, че си запазват правото да предприемат допълнителни мерки против Русия, а Москва, както се предполага, няма да остави без отговор възможни нови мерки от страна на Вашингтон.\r\n*** Турция отново постави под въпрос гръцкия суверенитет над островите Имия (на турски – Кардак) в Егейско море чрез съобщение от външното си министерство, според което този район не принадлежи на Гърция според нито един международен договор. В своето изявление, Анкара потвърждава, че няма да се съгласи на възможно гръцко решение относно географската формация на Егейско море, чийто статут е спорен, пише електронното издание на гръцкия вестник Protothema.\r\nВъншното министерство на Турция, пише гръцкият вестник, пусна изявлението във връзка с новоприетия гръцки закон № 4519 относно 446 новообявени места, включени в програмата „Натура 2000“. Анкара обвинява Атина, че се възползва от международните програми, за да затвърди позициите си и предупреди Европейския съюз „да не става инструмент в усилията на Гърция да се възползва политически от програмите за околната среда“.\r\nОт гръцкото външно ведомство последва светкавичен отговор. От там излязоха с комюнике, в което Турция се предупреждава да внимава, тъй като нарушаването на международното право в Егейско море ще има последствия и се отправя съвет към Анкара „да мери думите си“.\r\n„Прототема“ пише, че турският президент Реджеп Таийп Ердоган, който е бил в „Света София“ в Истанбул, за да открие изложба в рамките на „Истанбулското биеннале“, не е пропуснал възможността да отправи нова провокация към Гърция.\r\nТурският държавен глава е, според гръцкото издание, атакувал Европа, твърдейки, че европейците унищожават турската култура и че са превърнали джамиите в конюшни и музеи.\r\n***", "date": "2018.04.01", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/04/01/2506529/grozdelina-georgieva-regionalen-etnografski-muzey-plovdiv-za-tsvetnitsa-e-harakterno-izpalnenieto-na-lazarskiyat-obichay-kumichene.html", "text": "За Цветница е характерно изпълнението на лазарският обичай „кумичене“. Това каза за Радио „Фокус“ – Пловдив Грозделина Георгиева, уредник в Регионален етнографски музей – Пловдив. По думите ѝ обичаят се изпълнява от момичетата, лазарували в събота. „Те носят своите върбови венчета и обреден хляб – пита, наречена „куклици“, и отиват с тях край реката. Лазарките нареждат венчетата или парчета от хляба дъсчица, белязват ги и ги пускат по течението на реката. Момичето, чиято дъсчица излезе най-напред, се избира за „кума“ за следващата година и повежда моминското хоро към своята къща“, обясни Грозделина Георгиева. Етнологът посочи, че до този момент, преди ритуала, лазарките са се бояли изключително много да не похити змей. „Освен за преминаване в друг социален статус, лазаруването е и древен ритуал за предпазване от змей, да не стане момата змейова булка“, уточни Георгиева. По думите ѝ в момента, в който премине обичая „кумичене“, лазарките тръгват след своята избраница и ѝ пеят песни. „След това отиват на гости у „кумата“, като нейната майка трябва да е приготвила богата трапеза и да ги нагости. Това се счита за знак на уважение и почит и е един вид предпазна магия за самите момичета – вече няма опасност да станат змейови булки. Това е много интересно вярване. Затова е толкова дълго пазено и спазвано от всички моми на тази възраст“, каза още уредникът в Регионален етнографски музей. Грозделина Георгиева добави, че яйцата, които събират самите лазарки, се разделят между тях и се боядисват на Велики четвъртък.\r\nТони МИХАЙЛОВ", "date": "2018.04.01", "title": "Грозделина Георгиева, Регионален етнографски музей – Пловдив: За Цветница е характерно изпълнението на лазарският обичай „кумичене“"}
{"url": "http://www.focus-news.net/news/2018/04/01/2506533/binali-yaldarm-tezi-koito-si-igrayat-na-pirati-v-egeysko-more-ne-tryabva-da-zabravyat-9-septemvri-1922-godina.html", "text": "Продължавайки агресивната си риторика от Анкара, премиерът на Турция Бинали Йълдъръм отново нападна Гърция и Кипър, обявявайки, че Турция няма да толерира предизвикателство спрямо суверенитета си, предава електронното издание на гръцкия вестник Kathimerini.\r\n„Турция никога няма да толерира определени кръгове, които нарушават суверенитета ни в Средиземно и Егейско море“, заяви турският премиер.\r\n„Тези, които си играят на пирати в Егейско море не трябва да забравят 9 септември 1922 година“, предупреди той, визирайки възвръщането на град Измир от турските военни ( в рамките на гръцко-турската война (1919 – 1922 г. )на тази дата.\r\nЙълдъръм заяви, че коментарите му са „насочени главно към тези, които се опитват да осуетят борбата на Турция срещу тероризма извън нейните граници“.\r\n„Не хранете празни надежди в Егейско и Средиземно море“, посъветва турският премиер, като добави, че „в учебниците по история пишат за съдбата на тези, които в миналото са имали празни надежди за Егейско море и Кипър“.\r\nТурция не е страна, „която би се предала и казала ‚благодаря ви‘“, сбъдвайки мечтите на тези, които имат амбициозни външнополитически планове, добави той.\r\nКоментарите на Йълдъръм, коментира „Катимерини“, изглежда са в отговор на заявленията на външния министър на Гърция Панос Каменос, че Турция трябва да помни ключови поражения, като това на Османската империя след 1821 година.\r\nПревод и редакция:", "date": "2018.04.01", "title": "Бинали Йълдърм: Тези, които си играят на пирати в Егейско море, не трябва да забравят 9 септември 1922 година"}
{"url": "http://www.focus-news.net/news/2018/04/01/2506524/plovdiv-blizo-11-000-zhiteli-na-grada-praznuvat-imen-den-na-tsvetnitsa.html", "text": "Близо 11 000 жители на град Пловдив празнуват имен ден на Цветница. Това съобщиха за Радио „Фокус” – Пловдив от отдел „Гражданска регистрация и административно обслужване” (ГРАО) в Пловдив. Най-много са жените, носещи името Росица – над 1 700, следвани от Виолета – над 1 500 души, а над 1 000 жителки на града носят името Лиляна. Днес празнуват още кръстените Цветана, Лилия, Детелина, Калина и Елица. Сред мъжете най-много празнуващи носят името Явор, следвани от Ясен и Цветомир.\r\nПравославната църква чества Цветница, наречена още Връбница или Цветна неделя. По този повод във всички епархии на Българската православна църква се отслужва празнична литургия.\r\nТони МИХАЙЛОВ", "date": "2018.04.01", "title": "Пловдив: Близо 11 000 жители на града празнуват имен ден на Цветница"}
{"url": "http://www.focus-news.net/news/2018/04/01/2506525/d-r-desislava-panayotova-bogoslov-strastnata-sedmitsa-e-venetsat-na-velikiya-post.html", "text": "Страстната седмица е венецът на Великия пост. Това каза богословът д-р Десислава Панайотова в интервю за Агенция ,,Фокус” по повод Цветница и Страстната седмица. „Това е седмица, в която трябва по-често да сме в Храма, за да съпреживеем събитията, съпътствали Възкресението на Христа и това е седмица, в която трябва изключително честно и откровено да се покаем за своите грехове и да проливаме покайни сълзи, чрез които поне малко да измолим прошката на Спасителя, та да не се окажем като онези, които са го хулели и приковали на Кръста. А да бъдем като тези, които са били верни с Него докрай, като Неговата майка, която е стояла под кръста, като Неговия верен ученик Св. Йоан богослов, като жените мироносеци, като Йосив Ариматейски и много други християни, които не са се уплашили, а са Му останали верни“, отбеляза д-р Десислава Панайотова. Тя обясни, че седмицата се нарича „страстна“, защото на църквоно-славянски ,,страст” означава и ,,страдание”. „Това е седмицата на Христовите страдания, в които спомняме Неговия доброволен кръстен път, положен и извървян за всички нас, хората от всички времена – живели  преди и след Христа. И Той всъщност със своите страсти, със своите страдания невинни прочиства нашето паднало естество и ни дава пример за саможертва, за себеотдайност и любов, след което идва и Неговата Възкръсна победа“, допълни още д-р Панайотова.\r\nВиктория КРЪСТЕВА", "date": "2018.04.01", "title": "Д-р Десислава Панайотова, богослов: Страстната седмица е венецът на Великия пост"}
{"url": "http://www.focus-news.net/news/2018/04/01/2506535/afp-buntovnitsite-v-iztochna-guta-sklyuchiha-okonchatelno-sporazumenie-za-evakuatsiya-s-rusiya.html", "text": "„Окончателно“ споразумение за евакуация на бунтовниците и мирните граждани е постигнато за последното гнездо на съпротива в анклава Източна Гута – административният център Дума, предава AFP, като се позовава на информация от базираната в Лондон Сирийска обсерватория за човешки права.\r\nСделката, сключена между съюзника на сирийското правителство – Русия и терористите от „Джайш ал Ислям“, ще позволи на бойците и техните семейства, както и желаещите мирни граждани, да се евакуират в провинция Идлиб, съобщават от Обсерваторията.\r\nПредвижда се също руската военна полиция да влезе в града и правителствените институции да се върнат в района, се казва още в съобщението на лондонския монитор.\r\nПревод и редакция:", "date": "2018.04.01", "title": "AFP: Бунтовниците в Източна Гута сключиха окончателно споразумение за евакуация с Русия"}
{"url": "http://www.focus-news.net/news/2018/04/01/2506537/zam-predsedatelyat-na-gerb-tsvetan-tsvetanov-v-rupite-tryabva-da-se-chislim-kam-evroatlanticheskata-obshtnost-a-ne-kam-evraziyskata.html", "text": "Трябва да се числим към евроатлантическата общност, а не към евразийската. Разбира се, че трябва да поддържаме добри отношения с Русия, но това, което те правят в момента, е недопустимо за 21 век. Това коментира пред представители на медиите в местността Рупите председателят на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. Според него, подкрепяйки Великобритания, ние подкрепяме развитите демократични общества. „Ние не сме разследващ орган, затова трябва да сме солидарни с общата европейска позиция“, обясни заместник-председателят на ГЕРБ.\r\n„Живеем в напрегнати времена, но аз вярвам, че разумът ще надделее. Мирът и спокойствието са гаранция за просперитет, но за целта трябва да спазваме демократичните ценности и да зачитаме суверенитета на всяка държава“, подчерта Цветанов.\r\n„От ПГ на ГЕРБ не допуснахме да влезем в тона на БСП. В петък те поискаха парламентът да излезе с обща декларация по случая „Скрипал“, но това щеше да е много грешен ход“, посочи председателят на ПГ на ГЕРБ и уточни, че когато Народното събрание излиза с позиция, връщане назад няма. „Затова ние се противопоставихме на това тяхно искане и на свой ред предложихме ако се приема някаква обща позиция – нека тя да кореспондира изцяло с тази на европейските лидери“, заяви той. По думите му БСП водят антиевропейска политика, която има за цел да изтика България извън евроатлантическата общност. „За разлика от тях, аз ще продължа да защитавам евроатлантическите ценности, каквото и да ми коства това“, категоричен бе Цветанов.\r\nТой каза още, че през годините много хора са напуснали България, но напоследък се наблюдава тенденция някои от тях да се завръщат. „Младите виждат благоприятните условия за развитие у нас и все повече от тях решават да търсят своята реализация именно в България“, обясни Цветанов.", "date": "2018.04.01", "title": "Зам.-председателят на ГЕРБ  Цветан Цветанов в Рупите: Трябва да се числим към евроатлантическата общност, а не към евразийската"}
{"url": "http://www.focus-news.net/news/2018/04/01/2506539/stoyan-mirchev-bsp-svetat-e-pred-nova-studena-voyna-i-nie-ne-biva-da-uchastvame-v-zasilvane-na-tezi-protsesi.html", "text": "„В момента има разделение в ГЕРБ между Бойко Борисов и Цветан Цветанов. Единият държи изпълнителната власт, другият – парламентарната. Видна е позицията на Цветанов, който е твърд атлантик, защитаващ страната на Америка и Англия с всяка капка от своята политическа енергия. Явно постоянните закуски, на които ходи през океана показват силно влияние на това, което прави в държавата. От друга страна- Борисов в момента е в ролята на балансьор”. Това заяви пред БНР народният представител от ПГ на „БСП за България” Стоян Мирчев по повод решението на премиера, да не се гонят руски дипломати от страната ни, съобщиха от пресцентъра на НС на БСП. Той обясни, че Борисов е приел ролята на балансьор по време на европредседателството – първо с Турция, а сега с Русия. „Борисов осъзнава, че за него ще е пагубно, ако заеме солидарната позиция, която заема Цветанов, а именно крайната позиция, и то без никакви доказателства на този етап”, поясни той. Според него въпросът сега е- дали Борисов ще отстъпи пред партньорите от Англия и Америка, или ще намери сили да принизи Цветанов. „Радвам се, че Борисов се съгласи, защото бяхме подготвили декларация, която беше надполитическа и умерена, защитаваща българските национални интереси. ГЕРБ не се съгласиха с нея, но на практика премиерът Борисов се съгласи с нея”, добави Мирчев. Народният представител бе категоричен, че България не може да има крайна позиция по темата, като редица европейски държави, подтикнати от Великобритания, която няма никакви неоспорими доказателства, че Русия има вина по казуса „Скрипал”. „Аз се радвам, че дъщерята на Скрипал се оправя от нервнопаралитичния газ, от който се умира за 60 секунди”, каза Мирчев. „В момента светът се намира на прага на нова студена война и ние не бива да участваме в засилването на тези процеси, а да търсим възможност за затопляне на отношенията и да се предотвратят такива действия”, категоричен бе Мирчев. Той приведе примери с Австрия и Германия, като първата страна отказа да изгони руски дипломати, докато няма твърди доказателства, а втората замени едни дипломати с други.", "date": "2018.04.01", "title": "Стоян Мирчев, БСП: Светът е пред нова студена война и ние не бива да участваме в засилване на тези процеси"}
{"url": "http://www.focus-news.net/news/2018/04/01/2506528/plovdivskiyat-mitropolit-nikolay-tsvetnitsa-e-denyat-v-koyto-v-dushata-i-sartseto-na-vseki-edin-ot-nas-shte-vleze-hristos.html", "text": "Цветница е денят, в който в душата и сърцето на всеки един от нас ще влезе Христос. Това каза в словото си пред събралите се десетки вярващи митрополит Николай след празничната литургия в храм „Св. Марина“, предаде репортер на Радио „Фокус“ – Пловдив. Митрополит Николай призова всички вярващи да отворят дверите на душите и сърцата си и не само с върбови клонки, но преди всичко с вяра, надежда и любов да посрещнат Господ и да го задържат така, не както йерусалимци за няколко дни, а да го задържат в себе си през целия си живот. „Христос хлопа на дверите на човешкото сърце. Нека да му отворим, за да влезе да вечеря с нас, да пребъде с нас и ние с него. Знаейки, че Бог е с нас, да чувстваме, че никой не може да бъде против нас. Отечески и вседушевно ви поздравявам с този велик празник – тържественият Вход Господен в Йерусалим“, каза владиката.\r\nНа литургията за Цветница в храм „Св. Марина“ в Пловдив присъстваха десетки християни. Сред тях бяха областният управител Здравко Димитров и бриг. ген. Явор Матеев,  командир на 68-ма бригада „Специални сили“.\r\nТони МИХАЙЛОВ", "date": "2018.04.01", "title": "Пловдивският митрополит Николай: Цветница е денят, в който в душата и сърцето на всеки един от нас ще влезе Христос"}
{"url": "http://www.focus-news.net/news/2018/04/01/2506531/plovdivskiyat-mitropolit-nikolay-neka-prez-strastnata-sedmitsa-da-se-izkachim-zaedno-s-gospod-na-golgota-i-tam-da-razpnem-grehovete-si.html", "text": "Нека по време на Страстната седмица духовно да съпроводим Господ по пътя на неговите страдания, заедно с него да се изкачим на Голгота и там да разпнем греховете в себе си, за да възкръснем за обновен живот. Това каза в словото си пред събралите се десетки вярващи митрополит Николай след празничната литургия в храм „Св. Марина“, предаде репортер на Радио „Фокус“ – Пловдив. Митрополит Николай посочи, че сълзите, пролети за нас хората от Господ, ни задължават и ни призовават да се опомним, да дойдем на себе си, да се разкаем, да поемем нов живот, да разпнем в себе си плътта със страстите и похотта, да отхвърлим от себе си вехтия според предишното си живеене човек, който изтлява в прелъстителна похот. „Трябва да се обновим и облечем в новия човек, създаден по Бога в правда и святост на истината. Няколко седмици Светата Църква е отделила за тази цел – седмиците на Великия пост, който днес свърши. Дано не сме пропилели това благоприятно време на нашето спасение, на този ден на нашето спасение. Това са дни, в които можехме да помислим за себе си, за своето издигане и спасение. Но Бог е милостив и ни дава още време – дава ни времето на Страстната седмица. Време, в което можем да поплачем за греховете си, защото Спасителят ни утешава“, каза митрополит Николай.\r\nТони МИХАЙЛОВ", "date": "2018.04.01", "title": "Пловдивският митрополит Николай: Нека през Страстната седмица да се изкачим заедно с Господ на Голгота и там да разпнем греховете си"}
{"url": "http://www.focus-news.net/news/2018/04/01/2506545/afp-papata-prizova-za-pomirenie-v-blizkiya-iztok.html", "text": "Папа Франциск в неделя призова за „помирение“ в Близкия Изток и отдели специално внимание на конфликта в Йемен в рамките на великденското си послание към света, предава AFP.\r\n„Нуждаем се от помирение в Светите земи, които в момента страдат от продължаващите конфликти, които не щадят беззащитните, в Йемен и целия Близък Изток“, заяви папата.\r\nПревод и редакция:", "date": "2018.04.01", "title": "AFP: Папата призова за „помирение“ в Близкия Изток"}
{"url": "http://www.focus-news.net/news/2018/04/01/2506546/varna-vav-vissheto-voennomorsko-uchilishte-n-y-vaptsarov-shte-badat-predstaveni-danni-za-dvizhenieto-na-kosmicheskata-stantsiya-tyangun.html", "text": "Началникът на Висшето военноморско училище „Н. Й. Вапцаров“  флотилен адмирал проф. д.в.н. Боян Медникаров ще представи пред журналисти днес от 18.00 часа данни за движението на космическата станция „Тянгун“, която премина над България. Това съобщиха от пресцентъра на Министерство на отбраната. Данните са на Центъра за въздушно и космическо наблюдение на Морското училище в гр. Варна.", "date": "2018.04.01", "title": "Варна: Във Висшето военноморско училище „Н. Й. Вапцаров“ ще бъдат представени данни за движението на космическата станция „Тянгун“"}
{"url": "http://www.focus-news.net/news/2018/04/01/2506544/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Нормално натоварен е  трафикът на ГКПП „Илинден“. Това съобщиха за Радио „Фокус“ – Пирин от Гранична полиция. Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.04.01", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/04/01/2506541/blagoevgrad-vlatko-stefanovski-keli-rakar-vasko-krapkata-big-bend-na-bnr-prevarnaha-vtorata-vecher-na-blagoevgrad-blues-jazz-v-nezabravima.html", "text": "Емоции, настроение, много блус и мостове от музика свързаха изпълнителите от втората фестивална вечер на “Blagoevgrad Blues & Jazz 2018“ с публиката. Новата зала „Орфей“, в парк „Македония“, се оказа тясна, за да събере всички желаещи да станат част от магията на блус музиката, съобщиха от пресцентъра на Общината. Почитателите на стила пяха, танцуваха и не спряха да аплодират звездите, които оставиха сърцето си в Благоевград. \r\nНа сцената на “Blagoevgrad Blues & Jazz 2018” първи излезе артистът, човекът с блус в сърцето- Васко Кръпката. Заедно с него се появиха и София Блус Бенд- едни от най- добрите блус изпълнители и музиканти в България. Със своите изпълнения на познати парчета и нови такива, групата грабна публиката от първата секунда. Завихри се енергия от музика, танц и настроение, които останаха до последната изсвирена нота. Харизматична, обаятелна и усмихната малката- голяма хармоника Кели Ръкър изпълни сцената в зала „Орфей“. С присъствието си, тя внесе още повече настроение и предизвика публиката да пее и танцува.\r\nФиналът на Международния фестивал „Blagoevgrad Blues & Jazz 2018”, както всяко голямо събитие, бе голям. Влатко Стефановски и Биг Бенд на Българското национално радио създадоха един мост между стилове и музика с проекта си „Sound Bridges“. Присъстващите в зала „Орфей“ успяха да чуят мелодичното послание за човещина, обединеност, приятелство. Това оставиха след себе си всички изпълнители в единствения по рода си “Blagoevgгad Blues & Jazz 2018”фестивал. Публиката не пусна без бис нито един от изпълнителите, които подариха не само гласа и песните си, но и душата си на Благоевград.", "date": "2018.04.01", "title": "Благоевград: Влатко Стефановски, Кели Ръкър, Васко Кръпката, Биг Бенд на БНР превърнаха втората вечер на “Blagoevgrad Blues & Jazz” в незабравима"}
{"url": "http://www.focus-news.net/news/2018/04/01/2506549/pazardzhik-17-nelegalni-migranti-sa-zadarzhani-sled-presledvane-ot-politseyski-sluzhiteli.html", "text": "Днес, преди обед, на разклона за с. Симеоновец, автопатрул на РУ-Септември е засякъл микробус с чужда регистрация. След кратко преследване бусът е бил спрян и при извършената проверка униформените са установили в него общо 17 чужди граждани без документи за самоличност. Това съобщиха от пресцентъра на МВР. 13 от тях се определили като афганистанци, останалите четирима като иракчани.\r\nЗа срок до 24 часа е задържан водачът на микробуса. Работата по случая продължава от служители на група „Миграция“ към ОДМВР- Пазарджик.", "date": "2018.04.01", "title": "Пазарджик: 17 нелегални мигранти са задържани след преследване от полицейски служители"}
{"url": "http://www.focus-news.net/news/2018/04/01/2506551/balgariya-komentari-v-svetovnite-medii-agentsiya-fokus.html", "text": "Дипломатическото противопоставяне между Русия и Запада заради „делото Скрипал“ достигна своята кулминация. В четвъртък, 29 март, Министерството на външните работи на Русия обяви за персона нон грата 60 американски дипломати и оттегли разрешението за функциониране на Генерално консулство на САЩ в Санкт Петербург. А в петък на Смоленския площад (където се намира руското МВнР – бел. ред.) бяха привикани посланиците на страните, обявили, че ще изгонят руски дипломати. В сградата на МВнР пристигнаха представители на Германия, Франция, Полша, Италия, Нидерландия, Албания, Румъния, Украйна, Латвия, Литва, Австралия, Дания и Македония, както и на всички други страни. Всички те бяха уведомени за огледалните мерки на Русия спрямо тях.\r\nВ руските медии най-много се обсъжда именно закриването на американското консулство в Петербург. С оттенък на траур в гласовете, телевизионните водещи съобщават, че е дошъл края на света, защото да се получи американска виза вече ще бъде почти невъзможно. Като че ли тази виза е мечта на всеки руснак.\r\nВ същото време се премълчава друга, значително по-важна тема – отказът на редица славянски държави в Европа да участват в антируската кампания, организирана от САЩ и ЕС. Независимо от строгите указания от страна на еврокомисарите, Словакия и Словения отказаха да гонят руски дипломати. А в петък сутринта същото принципно и много сложно за себе си решение прие и България. Позицията на София е особено важна за Москва, тъй като нашите страни са свързани чрез историята, а руския и българския народ могат без уговорки да се нарекат братски.\r\nРазбира се, сега не са съветските времена. България е член на ЕС и това я натоварва със съответните задължения. Това прави още по-ценно решението, което прие Съветът за национална сигурност при Министерския съвет на тази страна. Успоредно с това, че формално изрази солидарност с Великобритания по „делото Скрипал“, България заяви, че няма да гони руски дипломати. Нещо повече, посланикът на България в Русия, който бе отзован преди това, ще се върне в Москва в най-скоро време.\r\n„Към момента ние не виждаме необходимост да гоним от България руски дипломати или технически персонал“, заяви премиерът на страната Бойко Борисов.\r\nТрябва да е ясно, че това е истинско предизвикателство срещу еврокомисарите. Но пред българското правителство, като цяло, нямаше друг избор, защото, съгласно анкетите, 75% от населението на тази страна вижда в Русия приятел, а не враг.\r\nЗа настроенията в днешна България кореспондентът на „Интересант“ поговори с архитекта Венелин Жечев и предприемача Атанас Карагеоргиев.\r\nГосподин Жечев в момента ръководи известна частна архитектурна фирма, а по-рано беше кмет на град Добрич, заместник-кмет на град Варна по градустройството и арйитектурата и главен архитект на Варна.\r\nТой се радва, че Съветът за сигурност към Министерскяи съвет взе решение да не се присъединява към кампанията за изгонване на руски дипломати.\r\n„Това е умно решение на премиера, решение, демонстриращо независимостта на българската държава – каза ни господин Жечев – Добре е, че решиха да не довеждат ситуацията до скандал, да съхранят каналите за комуникация с Русия. Искам да отбележа, че българският народ – хуманитарната и инженерно-техническата интелигенция, бизнесмените и простите хора – през всички тези дни призоваваше властите да не се поддават на британската провокация и да не развалят отношенията с братска Русия“.\r\nРазбира се, ясно е, че в България има и такива, които са настроени прозападно, но те, според думите на Венелин Жечев, са абсолютно малцинство.\r\n„Аз, например, съм осъзнат русофил. Моите внуци учат руски език. А такива като мен има изключително много. Ние не сме просто братски народи, ние сме християни. Трябва да направим всичко за това, не само ние, днешните българи и руснаци, но и нашите деца да бъдат в добри отношения. Вчера звънях на генералния консул на Русия и му казах всичко това, което ви казвам сега. Мисля си, че то е много важно“.\r\nКрупният български предприемач Атанас Карагеоргиев, занимаващ се, включително, с бизнес в сферата на недвижимите имоти, също приветства решението да не се гонят руски дипломати.\r\n„Сега всички разнасят този Скрипал и се опитват да обвинят Русия. Но той е предател. Защо целият „цивилизован свят“ така се загрижи за съдбата на един обикновен предател? – възмущава се господин Георгиев – Разбира се, единствената причина за това са президентските избори в Русия. Искаха да компрометират Путин, а се получи така, че народът, напротив, сплоти се около него“.\r\n„В България хората са мислещи. Те разбират прекрасно какво се случва – продължи бизнесменът – Влизайки в Европейския съюз нашата държава пое определени задължения. И какво виждаме сега? Да, стана възможно свободното придвижване на капитали, но точно толкова свободно – само че в едностранно направление, по посока на Германия – се местят и нашите образовани младежи. В крайна сметка, Германия, за сметка на нашите човешки ресурси, увеличава технологическото си производство – производството на „Мерцедеси“, а ние продължаваме да гледаме грозде и домати. Справедливо ли е това? И на второ място – на нас ни писна от западната култура. Запада няма никакви ценности – по-точно това са „ценности“ за хомосексуалисти. През 90-е години много малко хора гледаха руска телевизия, руски филми. Навярно се бяха уморили от тях по време на съветския период. А сега те са като глътка свеж въздух. В много български семейства телевизорите са настроени на руски канали и се стига чак до там, че хора гледат записи на театрални постановки на руски език. Ние усещаме, чувстваме, че нашите два народа имат едни и същи ценности и те не съвпадат със западните“.\r\nОгромна роля в приятелството и разбирателството между двата народа играе и това, че в България живеят много руснаци. И в апартаменти по крайбрежието и в големите градове постоянно се чува руска реч, Според оценките на експертите, 320 хиляди руснаци притежават недвижима собственост в България.\r\n„Не всички се намират в България на постоянна основа, много идват само за летния сезон – уточнява Атанас Карагеоргиев – Ние гледаме на тях като на наши“.\r\nОгромен е и туристическият поток. Само през 2017 година 600 хиляди руски граждани са посетили България.\r\nСега, когато Русия се намира в противостояние с много страни, е много важно да имаме съюзници. За главен и едва ли не, единствен наш съюзник в последно време се сочи Кутай. Но не трябва да забравяме, че освен да засилваме връзките си на Изток, на Русия  е жизнено необходимо да има съюзници и на Запад, в Европа. България даде ясно да се разбере, че тя е приятел на Русия.\r\n*** Много българи все още вярват на магии, суеверия и теории на конспирацията, според данните от анкета, проведена от агенция „Тренд“, публикувана в четвъртък, пише електронното издание на гръцкия вестник Protothema.\r\nСъгласно данните от проучването, 40% от възрастните българи вярват, че тайно общество управлява света, 75% вярват на предсказанията на покойната „пророчица“, известна като Баба Ванга и 73% чукат на дърво, за да предотвратят нещастията.\r\nЩо се отнася до извънземните, почти една трета от българите вярват, че те съществуват.\r\nНещо повече, 19% мислят, че хората вече са осъществили контакт с тях и 14% са сигурни, че извънземните вече са на земята и живеят сред нас.\r\nВярата в тайните общества и конспирациите е горе-долу на същото ниво. „Тренд“ откриха, че: 66% от българите мислят, че се измислят нови видове заболявания, за да се увеличат продажбите на лекарства и 40% мислят, че светът се контролира от тайно общество.\r\nПочти половината от участвалите в изследването имат висше образование, посочват от „Тренд“.\r\nЕдна трета от българите са ходили на „гледачки“ или магьосници, което обяснява високите нива на вяра в свръхестествените сили или способностите за предсказване на бъдещето – 63-64% вярват, че те съществуват, докато 54% вярват в свръхестественото лечение, сочат данните на „Тренд“.", "date": "2018.04.01", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/04/01/2506548/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.04.01", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/04/01/2506538/adelina-stefanova-hram-vavedenie-bogorodichno-blagoevgrad-narodat-naricha-dneshniya-praznik-vrabnitsa-tay-kato-varbata-e-parvoto-darvo-razlistvashto-se-prez-proletta.html", "text": "Преди появата на Иисус, народът вярвал, че спасителят ще дойде, възседнал мирно животно, а пътят му ще бъде застлан с палмови клонки, което ще се случи на Цветница. Това каза за Радио „Фокус“ – Пирин Аделина Стефанова, уредник в благоевградския храм „Въведение Богородично“. По думите ѝ понеже в нашата страна няма палмови клонки, ние постиламе първото разлистило се дърво през пролетта, а това са върбовите клонки. Стефанова каза, че именно от тук идва народното име на днешния празник – Връбница. „Българският народ нарича днешния празник Връбница, тъй като това е първото дърво, разлистващо се през пролетта“, коментира тя.  Стефанова отбеляза, че на този ден празнуват всички, които носят имената Върбан, Върбинка, защото по народно празника се нарича Връбница, както и Цветан, Цветана, Цветелина, Цветомир и всички носещи имената на цветя. „На този ден Иисус Христос влезнал в Йерусалим на магаре, народът, който го признал за Божий син, след чудото което извършил да възкреси Лазар, го посрещнал с поздрава „Осана на сино Давидово“, обясни тя. Уредникът в храм „Въведение Богородично“ – Благоевград добави, че след което Христос изгонил търговците от храма и започнал да лекува всички болни.\r\nКристина МИТКОВА", "date": "2018.04.01", "title": "Аделина Стефанова, храм „Въведение Богородично“ – Благоевград: Народът нарича днешния празник Връбница, тъй като върбата е първото дърво, разлистващо се през пролетта"}
{"url": "http://www.focus-news.net/news/2018/04/01/2506552/zam-predsedatelyat-na-gerb-tsvetan-tsvetanov-v-rupite-mnogo-e-hubavo-kogato-edna-partiyna-initsiativa-se-prevrashta-v-obshtestveno-sabitie-i-ima-obshtestvena-polza.html", "text": "За десети път младежите от ГЕРБ - Благоевград и от цялата страна заявиха желанието си да останат в България, като проведоха и тази година инициативата \"Да пуснем корени в България\". Това съобщиха от пресцентъра на ПП ГЕРБ. Много е хубаво, когато една партийна инициатива се превръща в обществено събитие и има обществена полза. Това каза заместник-председателят на ГЕРБ и председател на ПГ на партията Цветан Цветанов по време на десетата юбилейна инициатива на Младежи ГЕРБ-Благоевград „Да пуснем корени в България“, която се провежда в местността Рупите. \r\nВ инициативата взеха участие още кметовете на ГЕРБ в Благоевградска област, кметът на Перник Вяра Церовска, народните представители от ГЕРБ - Благоевград Даниела Савеклиева, Александър Мацурев и Георги Динев, административният секретар на ГЕРБ и областен координатор на ГЕРБ - София Цветомир Паунов, евродепутатът от ГЕРБ/ЕНП Андрей Новаков, зам.-министърът на външните работи и председател на Младежи ГЕРБ Георг Георгиев, зам.-министърът на икономиката Александър Манолев, областният управител Бисер Михайлов, общинските ръководства на ГЕРБ в областта и младежи от цялата страна. За юбилейното издание на инициативата бяха засадени нови 40 дръвчета в парка зад храма на баба Ванга.\r\nСпоред Цветан Цветанов ГЕРБ като системна партия подкрепя всички ежегодни инициативи, които оставят трайна следа. \"Хубаво е, че това събитие дава възможност на младите хора да създават приятелства, тук се създадоха семейства. Това е доказателство, че ще бъдем заедно в добри и трудни моменти. Не такива празници като Цветница и предстоящия Великден е време да направим равносметка, да се извиняваме, когато допускаме грешки\", каза още Цветан Цветанов. Той уточни, че ПГ на ГЕРБ е осигурила финансиране и е дарена беседка, която вече е монтирана в парка, за да се чувстват хората уютно и удобно по повод Цветница и предстоящите Великденски празници. Цветан Цветанов \r\n„Изключително съм горда, че тази инициатива тръгна от МГЕРБ-Благоевград и от Калин Каменов. На хубавия празник – Цветница, си пожелавам на това място да се събираме все повече хора, а тази инициатива да се превърне в национална кауза”, посочи областният координатор на ГЕРБ-Благоевград и народен представител Даниела Савеклиева.\r\nОснователят на инициативата и кмет на Враца Калин Каменов припомни как се е създала инициативата преди 10 години от група ентусиазирани младежи. \"Добрината ни събра тогава и съм горд, че след 10 години, въпреки всички промени и трудности, ние оставаме заедно и продължаваме това добро дело\", заяви Калин Каменов. \r\nПредседателят на Младежи ГЕРБ и зам.-министър на външните работи подчерта, че инициативата \"Да пуснем корени в България\" е една силна заявка, че в бъдеще младите хора ще останат и ще работят в интерес на по-доброто развитие на държавата. \r\nЕвродепутатът от ГЕРБ/ЕНП Андрей Новаков отбеляза, че преди 10 години, водени от амбицията и желанието да съградят нещо хубаво, младите хора от Благоевград дават начало на инициативата, вследствие на която днес на Рупите има една здрава и голяма гора от над 1000 дръвчета. \r\nМладежите от Благоевградска област подариха на Цветан Цветанов по случай имения му ден огромна торта със снимки от предишни негови участия в инициативата. На свой той им пожела здраве и късмет. Първи от сладкиша опитаха всички деца, които се включиха в десетото юбилейно издание.", "date": "2018.04.01", "title": "Зам.-председателят на ГЕРБ Цветан Цветанов в Рупите: Много е хубаво, когато една партийна инициатива се превръща в обществено събитие и има обществена полза"}
{"url": "http://www.focus-news.net/news/2018/04/01/2506553/liderat-na-bsp-korneliya-ninova-shte-uchastva-v-balkanska-konferentsiya-v-cherna-gora-i-albaniya-patyat-kam-evropeyska-balkanska-sreshta.html", "text": "Председателят на БСП Корнелия Нинова ще проведе срещи с лидери на социалистите от Европа. Това съобщиха от пресцентъра на партията. Конференцията трябва да подготви срещата в София на 16 Май, в която ще участват председатели на партии, премиери и комисари, организирана от ПЕС и домакинствана от БСП. Акцент на лидерската среща са Западни Балкани.\r\nС председателя на Демократическата партия на социалистите на Черна гора Мило Джуканович, Нинова ще подпише Меморандум за сътрудничество. На 4 април тя ще участва в Тирана на заседание на конференцията: „По какъв начин могат гражданското общество и икономическият сектор да допринесат към процеса на присъединяване?”", "date": "2018.04.01", "title": "Лидерът на БСП Корнелия Нинова ще участва в балканска конференция в Черна гора и Албания \"Пътят към Европейска балканска среща\""}
{"url": "http://www.focus-news.net/news/2018/04/01/2506543/spisanie-interesant-balgariya-pokaza-koy-e-po-vazhen-za-neya.html", "text": "Дипломатическото противопоставяне между Русия и Запада заради „делото Скрипал“ достигна своята кулминация. В четвъртък, 29 март, Министерството на външните работи на Русия обяви за персона нон грата 60 американски дипломати и оттегли разрешението за функциониране на Генерално консулство на САЩ в Санкт Петербург. А в петък на Смоленския площад (където се намира руското МВнР – бел. ред.) бяха привикани посланиците на страните, обявили, че ще изгонят руски дипломати. В сградата на МВнР пристигнаха представители на Германия, Франция, Полша, Италия, Нидерландия, Албания, Румъния, Украйна, Латвия, Литва, Австралия, Дания и Македония, както и на всички други страни. Всички те бяха уведомени за огледалните мерки на Русия спрямо тях.\r\nВ руските медии най-много се обсъжда именно закриването на американското консулство в Петербург. С оттенък на траур в гласовете, телевизионните водещи съобщават, че е дошъл края на света, защото да се получи американска виза вече ще бъде почти невъзможно. Като че ли тази виза е мечта на всеки руснак.\r\nВ същото време се премълчава друга, значително по-важна тема – отказът на редица славянски държави в Европа да участват в антируската кампания, организирана от САЩ и ЕС. Независимо от строгите указания от страна на еврокомисарите, Словакия и Словения отказаха да гонят руски дипломати. А в петък сутринта същото принципно и много сложно за себе си решение прие и България. Позицията на София е особено важна за Москва, тъй като нашите страни са свързани чрез историята, а руския и българския народ могат без уговорки да се нарекат братски.\r\nРазбира се, сега не са съветските времена. България е член на ЕС и това я натоварва със съответните задължения. Това прави още по-ценно решението, което прие Съветът за национална сигурност при Министерския съвет на тази страна. Успоредно с това, че формално изрази солидарност с Великобритания по „делото Скрипал“, България заяви, че няма да гони руски дипломати. Нещо повече, посланикът на България в Русия, който бе отзован преди това, ще се върне в Москва в най-скоро време.\r\n„Към момента ние не виждаме необходимост да гоним от България руски дипломати или технически персонал“, заяви премиерът на страната Бойко Борисов.\r\nТрябва да е ясно, че това е истинско предизвикателство срещу еврокомисарите. Но пред българското правителство, като цяло, нямаше друг избор, защото, съгласно анкетите, 75% от населението на тази страна вижда в Русия приятел, а не враг.\r\nЗа настроенията в днешна България кореспондентът на „Интересант“ поговори с архитекта Венелин Жечев и предприемача Атанас Карагеоргиев.\r\nГосподин Жечев в момента ръководи известна частна архитектурна фирма, а по-рано беше кмет на град Добрич, заместник-кмет на град Варна по градустройството и арйитектурата и главен архитект на Варна.\r\nТой се радва, че Съветът за сигурност към Министерскяи съвет взе решение да не се присъединява към кампанията за изгонване на руски дипломати.\r\n„Това е умно решение на премиера, решение, демонстриращо независимостта на българската държава – каза ни господин Жечев – Добре е, че решиха да не довеждат ситуацията до скандал, да съхранят каналите за комуникация с Русия. Искам да отбележа, че българският народ – хуманитарната и инженерно-техническата интелигенция, бизнесмените и простите хора – през всички тези дни призоваваше властите да не се поддават на британската провокация и да не развалят отношенията с братска Русия“.\r\nРазбира се, ясно е, че в България има и такива, които са настроени прозападно, но те, според думите на Венелин Жечев, са абсолютно малцинство.\r\n„Аз, например, съм осъзнат русофил. Моите внуци учат руски език. А такива като мен има изключително много. Ние не сме просто братски народи, ние сме християни. Трябва да направим всичко за това, не само ние, днешните българи и руснаци, но и нашите деца да бъдат в добри отношения. Вчера звънях на генералния консул на Русия и му казах всичко това, което ви казвам сега. Мисля си, че то е много важно“.\r\nКрупният български предприемач Атанас Карагеоргиев, занимаващ се, включително, с бизнес в сферата на недвижимите имоти, също приветства решението да не се гонят руски дипломати.\r\n„Сега всички разнасят този Скрипал и се опитват да обвинят Русия. Но той е предател. Защо целият „цивилизован свят“ така се загрижи за съдбата на един обикновен предател? – възмущава се господин Георгиев – Разбира се, единствената причина за това са президентските избори в Русия. Искаха да компрометират Путин, а се получи така, че народът, напротив, сплоти се около него“.\r\n„В България хората са мислещи. Те разбират прекрасно какво се случва – продължи бизнесменът – Влизайки в Европейския съюз нашата държава пое определени задължения. И какво виждаме сега? Да, стана възможно свободното придвижване на капитали, но точно толкова свободно – само че в едностранно направление, по посока на Германия – се местят и нашите образовани младежи. В крайна сметка, Германия, за сметка на нашите човешки ресурси, увеличава технологическото си производство – производството на „Мерцедеси“, а ние продължаваме да гледаме грозде и домати. Справедливо ли е това? И на второ място – на нас ни писна от западната култура. Запада няма никакви ценности – по-точно това са „ценности“ за хомосексуалисти. През 90-е години много малко хора гледаха руска телевизия, руски филми. Навярно се бяха уморили от тях по време на съветския период. А сега те са като глътка свеж въздух. В много български семейства телевизорите са настроени на руски канали и се стига чак до там, че хора гледат записи на театрални постановки на руски език. Ние усещаме, чувстваме, че нашите два народа имат едни и същи ценности и те не съвпадат със западните“.\r\nОгромна роля в приятелството и разбирателството между двата народа играе и това, че в България живеят много руснаци. И в апартаменти по крайбрежието и в големите градове постоянно се чува руска реч, Според оценките на експертите, 320 хиляди руснаци притежават недвижима собственост в България.\r\n„Не всички се намират в България на постоянна основа, много идват само за летния сезон – уточнява Атанас Карагеоргиев – Ние гледаме на тях като на наши“.\r\nОгромен е и туристическият поток. Само през 2017 година 600 хиляди руски граждани са посетили България.\r\nСега, когато Русия се намира в противостояние с много страни, е много важно да имаме съюзници. За главен и едва ли не, единствен наш съюзник в последно време се сочи Кутай. Но не трябва да забравяме, че освен да засилваме връзките си на Изток, на Русия  е жизнено необходимо да има съюзници и на Запад, в Европа. България даде ясно да се разбере, че тя е приятел на Русия.\r\nПревод и редакция:", "date": "2018.04.01", "title": "Списание „Интересант“: България показа кой е по-важен за нея"}
{"url": "http://www.focus-news.net/news/2018/04/01/2506540/plovdiv-mitropolit-nikolay-podari-ikoni-s-lika-na-sv-bogoroditsa-na-brig-gen-yavor-mateev-i-na-oblastniya-upravitel-zdravko-dimitrov-koito-praznuvat-imen-den.html", "text": "Митрополит Николай подари икони с лика на Божията майка – Света Богородица на областния управител Здравко Димитров и на бригаден генерал Явор Матеев, командир на 68-ма бригада „Специални сили“, които присъстваха на Литургията за Цветница в храм „Св. Марина“ в Пловдив и днес празнуват имен ден, предаде репортер на Радио „Фокус“ – Пловдив.\r\n„Поздравяваме областния управител Здравко Димитров и бригаден генерал Явор Матеев, които днес празнуват имен ден и на които Бог е поверил тежък кръст  в обществено, държавническо и войнско служение. Искрено сме благодарни и на представителите на държавата, в лицето на областния управител, и на войската, в лицето на генерала, за тяхната християнска добродетел и за тяхното високо християнско православно съзнание. В тези тежки времена на страх и на несигурност, в тези духовно объркани времена, нашият народ не е изоставен. Той има опората на вярата, има покрова на Божията майка Света Богородица. Има, разбира се и грижата на българската държава, има и подвига на българското войнство, което и в мирно време бди на своя пост, за да пази мира и териториалната цялост на нашето отечество и нашия благочестив народ. Уверявам ви искрено от името на Свещения клир и на верния Божи народ, ние се прекланяме пред вашето достойно служение. Ние сме признателни за вашата добродетел и се радвам на вашето съпричастие в живота на Църквата като съработници на Бог. Молим се за вас, благославяме ви, обичаме ви и винаги сме с вас. Бъдете и вие с нас в делото на Светата църква и нека бог да пребъде с всички нас“, каза митрополит Николай и им подари иконите с лика на Божията майка.\r\nВладиката дари с икона и съпругата на бригаден генерал Явор Матеев – Невяна, която днес също празнува своя имен ден.\r\nТони МИХАЙЛОВ", "date": "2018.04.01", "title": "Пловдив: Митрополит Николай подари икони с лика на Св. Богородица на бриг. ген. Явор Матеев и на областния управител Здравко Димитров, които празнуват имен ден"}
{"url": "http://www.focus-news.net/news/2018/04/01/2506542/rumyana-hadzhieva-regionalen-istoricheski-muzey-blagoevgrad-varbovite-klonki-se-zakichvat-na-vratite-na-domovete-za-zdrave-i-kasmet-ili-se-postavyat-pri-brashnoto-i-solta-za-plodorodie.html", "text": "На Цветница широко практикуван е обичаят рано сутринта да се берат върбови клонки, които се носят на голямата служба в църквата, а след това се закичват на вратите на домовете за здраве и късмет или се поставят при брашното и солта за плодородие. Това каза за Радио „Фокус“ – Пирин Румяна Хаджиева, етнограф в Регионален исторически музей – Благоевград. По думите ѝ в състава на днешния празник, наричан още Връбница, са включени елементи, свързани с природния цъфтеж. „Лазарките играят и пеят по Връбница, а празникът добива общоселски характер в редица селища като Пирин, Капатово и Горна Сушица. Привечер на мегдана за последен път се играе Лазарско хоро и ако до този момент то е отворено, а не заключено или се играе по двойки, то сега към него се присъединяват и други млади хора и ергени, за да го затворят в кръг“, каза още Хаджиева. Румяна Хаджиева добави още, че седмицата между Лазаровден и Великден е наричана „Страстна седмица“, тъй като това е последната седмица от земния живот на Иисус Христос.\r\nКристина МИТКОВА", "date": "2018.04.01", "title": "Румяна Хаджиева, Регионален исторически музей – Благоевград: Върбовите клонки се закичват на вратите на домовете за здраве и късмет или се поставят при брашното и солта за плодородие"}
{"url": "http://www.focus-news.net/news/2018/04/01/2506555/pazardzhik-star-voenen-samolet-v-tsentara-na-batak-e-chast-ot-turisticheskite-zabelezhitelnosti-na-grada.html", "text": "Чешки военен самолет L-29, издигнат на три пилона, е един от най-интересните туристически атракциони за посетителите на град Батак, предаде репортер на Радио „Фокус“ – Пазарджик.  Според стара традиция в родопския град всеки набор, който прави 50 години, подарява нещо на съгражданите си и оставя нещо за града. По инициатива на бившия летец Марко Кърлюков, наборите събират пари и през 1999 година самолетът се ситуира на площада до църквата “Косница” в града.  Сивата военна машина има отличителен надпис, на които е опомената годината на набора “1949-та”. За жителите на града самолетът се е превърнал в даденост и не прави особено впечатление, освен на децата, които често си играят пред него. За посетителите и туристите обаче той е нещо уникално и винаги всеки се снема пред него, преди да си тръгне от града.\r\nАлбена ЖИЛЕКОВА", "date": "2018.04.01", "title": "Пазарджик: Стар военен самолет в центъра на Батак е част от туристическите забележителности на града"}
{"url": "http://www.focus-news.net/news/2018/04/01/2506560/makfaks-desetki-dushi-sa-raneni-po-vreme-na-protesti-v-albaniya-sreshtu-vavezhdaneto-na-patni-taksi.html", "text": "Най-малко петима полицаи и 12 демонстранти са ранени на протести край тунела „Калимаш“ на магистралата, която свързва Албания и Косово, поради въвеждането на платен участък от албанските власти, предава македонската медия  „Макфакс“.\r\nПротестиращите са подпалили кабините, водещи към платения участък. Заради няколкочасовата блокада на прохода Морина образувалата се колона автомобили е с дължина от повече от 10 км.\r\nАлбанският министър-председател Еди Рама осъди протестите и заяви, че пред правосъдието ще отговарят тези, които нападат полицаи или нанасят щети върху обществена собственост. Министърът на вътрешните работи Фатмир Джафай заяви, че протестите са организирани от „определени лица от град Кукъс.\r\nОт друга страна председателят на опозицията Лулзим Баша поиска от правителството да промени решението си за събиране на пътна такса от между 5 и 25 евро в зависимост от вида превозно средство.  Виктор Турмаков", "date": "2018.04.01", "title": "„Макфакс“: Десетки души са ранени по време на протести в Албания, срещу въвеждането на пътни такси"}
{"url": "http://www.focus-news.net/news/2018/04/01/2506559/smolyan-velikdenski-kontsert-shte-se-provede-v-rodopskiya-dramatichen-teatar-nikolay-haytov-na-4-april.html", "text": "Великденски концерт ще се проведе в Родопския драматичен театър „Николай Хайтов” на 4 април. Това съобщиха от пресцентъра на Община Смолян. В него ще участват читалище „Екзарх Стефан” – Широка лъка и фолклорен ансамбъл „Манол Радичев” - село Гела. Събитието ще се проведе на 4  април от 18.30 часа в зала 1 на Родопския драматичен театър „Николай Хайтов”. Входът е свободен. Концертът е посветен на най-светлия християнски празник Възкресение Христово. Събитието ще представи автентични народни обичаи, носии и родопски диалект, звуци на родопската гайда и фолклорни танци.", "date": "2018.04.01", "title": "Смолян: Великденски концерт ще се проведе в Родопския драматичен театър „Николай Хайтов” на 4 април"}
{"url": "http://www.focus-news.net/news/2018/04/01/2506561/ministar-valentin-radev-shte-bade-na-rabotno-poseshtenie-v-oblast-vratsa-na-2-april.html", "text": "На 2 април министърът на вътрешните работи Валентин Радев ще направи работно посещение в област Враца, в рамките на което ще се срещне с кметовете на общини и населени места в областта. Това съобщиха от пресцентъра на МВР. Целта на срещата е обсъждане на конкретни въпроси и практики и координиране на взаимодействието между местната власт и полицейските структури за гарантиране на обществения ред и сигурността на хората. В 12.30 часа е предвидено официално откриване на обновената сграда на пожарната служба в Мездра. След срещата с представителите на местната власт министър Валентин Радев ще даде брифинг в Търговско промишлена палата във Враца", "date": "2018.04.01", "title": "Министър Валентин Радев ще бъде на работно посещение в област Враца на 2 април"}
{"url": "http://www.focus-news.net/news/2018/04/01/2506557/georgi-apostolov-natsionalen-tsentar-za-bezopasen-internet-70-ot-horata-u-nas-ne-znayat-kak-da-proveryat-dostovernostta-na-dadena-informatsiya.html", "text": "70% от хората у нас не знаят как да проверят достоверността на дадена информация. Това каза в интервю за Агенция „Фокус“ координаторът в Националния център за безопасен интернет Георги Апостолов. „Ако се върнем към едно национално представително изследване, което ние правихме в края на 2016 г., 40% от интервюираните честно признаха, че те не биха могли да различат вярна от невярна информация. И тук не говорим за познаване на условията – те просто си признават, че това, което виждат не им е ясно дали е вярно или невярно. Аз тук бих добавил още едни 30% отгоре. Тоест поне 70% от хората, според мен не знаят как да проверят за достоверността на дадена информация. По наши наблюдения не мисля, че процентът на хората, които четат условията за ползване превишава 10%“, допълни още той. По думите му изключително тревожно е колко е ниско нивото на дигитално-медийна грамотност на хората по целия свят. „Прекалено лесният достъп до информация прави хората все по-неграмотни и все по-вярващи на фантастични истории, конспирации, заговори и т.н. Когато говорим за случая с „Кеймбридж Аналитика“ ние не говорим за лични данни по смисъла на българския закон, които са 3 имена, ЕГН, номер на лична карта и т.н., там говорим за персонални данни, които са огромно количество и изключително подробни. Всеки потребител, прочел внимателно условията при регистрация, ще види, че „Фейсбук“ си запазва правото да работи със всичко, което потребителят прави в платформата и да го събира като база данни“, допълни още той.\r\nЦветелин ДИМИТРОВ", "date": "2018.04.01", "title": "Георги Апостолов, Национален център за безопасен интернет: 70% от хората у нас не знаят как да проверят достоверността на дадена информация"}
{"url": "http://www.focus-news.net/news/2018/04/01/2506562/makedoniya-nov-diskusionen-klub-ot-polititsi-i-obshtestvenitsi-s-balgarsko-grazhdanstvo-i-saznanie-se-sazdava-v-skopie.html", "text": "Нов дискусионен клуб на македонски политици, общественици и интелектуалци с българско гражданство или с потвърдено българско самосъзнание предстои да се учреди в македонската столица, предава кореспондентът на Агенция \"Фокус\" Зоран Талевски, като се позовава на петиция, разпространена в социалните мрежи.\r\nВ съобщението се казва, че официалното обявяване на новата формация, която не си поставя политически цели, трябва да стане в навечерието на 24 май - Ден на българската писменост и култура.\r\nВ инициативния комитет, издал петицията, присъстват имената на  Любчо Георгиевски - първият председател на ВМРО - ДПМНЕ, вицепрезидент на Македония (1991-1992), министър-председател на страната (1998-2002) и председател на ВМРО-НП, депутатът от Струмица Васил Пишев, Антонио Милошоски - бивш министър на външните работи на Македония (2006-2011) и бивш говорител на правителството (2000-2001), Филип Петровски - бивш депутат от ВМРО-ДПМНЕ и бивш директор на Държавния архив на Македония (2015-2017), академик Блаже Ристовски - филолог, фолклорист и историк, издател на първата \"Македонска Енциклопедия\" и бивш вицепремиер в правителството на Никола Клюсев през 1991 г., Траян Гоцевски - преподавател във Философския факултет на Университета в Скопие и пръв министър на отбраната в правителството на Никола Клюсев, Тито Петковски - лидер на НДСП, депутат в седем състава на парламента и председател на парламента през 1996 г., кметовете на Делчево Горан Трайковски и на Ново село Боро Стойчев, много преподаватели, журналисти и общественици, представители на фамилиите, Ляпчеви, Татарчеви, Мильовски и др. \r\nВ петицията на инициативния комитет се казва още, че като основна цел на неговата дейност се определя укрепването на духовните връзки и задълбочаването на сътрудничеството между двете страни, както и създаване на допълнителни възможности за издирване роднини от двете страни на границата.", "date": "2018.04.01", "title": "Македония: Нов дискусионен клуб от политици и общественици с българско гражданство и съзнание се създава в Скопие"}
{"url": "http://www.focus-news.net/news/2018/04/01/2506556/bdzh-s-bezplatni-bileti-shte-badat-kompensirani-patnitsite-ot-barziya-vlak-sofiya-burgas-koyto-se-zapali-na-30-mart-2018-g.html", "text": "„БДЖ - Пътнически превози” ЕООД ще компенсира всички свои клиенти, които са пътували с бързия влак № 8613 от София за Бургас на 30-и март 2018 г. Това съобщиха от пресцентъра на БДЖ. \r\nПътниците от композицията престояваха в гара Коньово поради възникнал пожар в третия вагон от състава на влака. Националният железопътен превозвач осигури превоз с автобуси за своите клиенти до Бургас. Поради късният час на пристигане в Бургас, пътниците бяха откарани с автобусите до своите домове.\r\n„БДЖ - Пътнически превози” ЕООД ще предостави билет за избран маршрут на пътуване с влак в страната на всички потърпевши от престоя на композицията.\r\nКлиентите на националния железопътен превозвач могат да получат своята компенсация на билетните каси във всяка една гара от утре (2-ри април), като предоставят билета си от пътуването с бързия влак от София за Бургас.", "date": "2018.04.01", "title": "БДЖ: С безплатни билети ще бъдат компенсирани пътниците от бързия влак София-Бургас, който се запали на 30 март 2018 г."}
{"url": "http://www.focus-news.net/news/2018/04/01/2506564/plovdiv-s-kontsert-i-otkrivane-na-izlozhba-prodalzhava-praznichnata-programa-za-velikden-v-asenovgrad.html", "text": "С концерт на НЧ „Св. преп. Паисий Хилендарски”, който ще бъде със специалното участие на Пловдивско певческо дружество „Ангел Букорещлиев”, и откриване на изложбата „От ръката тревненска“ продължава програмата за Великденските празници в Асеновград. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. Концертът ще се проведе на 2 април от 18.00 часа в Градската библиотека „Паисий Хилендарски“ в Асеновград.\r\n„На 4 април в Историческия музей в Асеновград ще се състои откриването на гостуваща изложба от специализирания музей за резбарско и зографско изкуство в град Трявна, озаглавена „От ръката тревненска”. Събитието ще започне в 17.30 часа в музея, като посетителите ще имат възможността да видят много икони, дърворезби, ще чуят и разказ за традициите в тези изкуства“, каза Костова.\r\nВеликденската програма на Община Асеновград продължава на 5 април с трета великденска работилница за яйца. Тя ще започне от 17.00 часа в НЧ „Св. преп. Паисий Хилендарски”, като носи името „Шарено яйце, писано”. Събитията по повод Великденските празници завършват на 9 април, втория ден на Великден, с празничен концерт на централния площад „Акад. Николай Хайтов“.  В 11.00 часа за жителите и гостите на града ще пее народният певец Здравко Мандаджиев. Присъстващите ще се насладят и на танцово шоу „Кабири”.\r\nТони МИХАЙЛОВ", "date": "2018.04.01", "title": "Пловдив: С концерт и откриване на изложба продължава празничната програма за Великден  в Асеновград"}
{"url": "http://www.focus-news.net/news/2018/04/01/2506566/emanyuel-makron-izkustveniyat-intelekt-mozhe-da-zaplashi-demokratsiyata.html", "text": "Френският президент Еманюел Макрон заяви, че изкуственият интелект „може напълно да заплаши демокрацията“, ако не бъде контролиран. Но той допълни, че дигиталните алгоритми трябва да направят публичните и частните услуги по-ефективни. Според него технологията трябва да бъде открита за обществен контрол, за да има доверие към нея, предава Politico.\r\n„Ролята ми не е да блокирам тази промяна, а да обучавам хората да имат възможност в новия свят“, заяви Макрон. „Изкуственият интелект може да направи революция в сферите на енергетиката, отбраната, транспорта, финансите и медицината, но хората могат да отхвърлят иновациите, ако не им вярват“, предупреди той.\r\nПрезидентът заяви, че всичките алгоритми на изкуствения интелект, които правителството му създава ще са открити за обществен контрол, за да се намали заплахата за демокрацията. Това равнище на прозрачност ще се прилага и върху алгоритмите, развивани от компаниите, които получават средства от френските власти.  Виктор Турмаков", "date": "2018.04.01", "title": "Еманюел Макрон: Изкуственият интелект може да заплаши демокрацията"}
{"url": "http://www.focus-news.net/news/2018/04/01/2506563/blagoevgrad-politseyski-patrul-s-blagoevgradska-registratsiya-8979-i-radar-se-namira-sled-otbivkata-na-selo-ploski.html", "text": "Полицейски патрул с благоевградска регистрация 8979 и радар се намира след отбивката на село Плоски, предаде репортер на Радио „Фокус“ - Пирин. Изключително натоварен е трафикът по Е-79.\r\nЛора КАЛЧЕВА", "date": "2018.04.01", "title": "Благоевград: Полицейски патрул с благоевградска регистрация 8979 и радар се намира след отбивката на село Плоски"}
{"url": "http://www.focus-news.net/news/2018/04/01/2506565/pazardzhik-natovareno-e-dvizhenieto-po-patya-velingrad-varvara.html", "text": "Натоварено е движението по пътя Велинград - Варвара, предаде репортер на Радио „Фокус“ – Пазарджик. По-интензивен е трафикът от курорта към Пазарджик. В дефилето се образуват колони от автомобили. На места на шосето има паднали камъни, които налагат инцидентни маневри. На входа на пътя Варвара - Велинград има поставено светещо табло с предупредителен знак за опасност от падащи камъни, както и засилено полицейско присъствие. Пътните настилки са сухи.\r\nАлбена ЖИЛЕКОВА", "date": "2018.04.01", "title": "Пазарджик: Натоварено е движението по пътя Велинград - Варвара"}
{"url": "http://www.focus-news.net/news/2018/04/01/2506558/tass-cheshkata-republika-e-napusnata-ot-trima-ruski-diplomati.html", "text": "Двама сътрудници на посолството и работник на търговското представителство на Русия са напуснали Чешката република след вземането от страна на републиката на решение за изгонване на трима руски дипломати в знак на солидарност с Великобритания до случая с бившия полковник от ГРУ Сергей Скрипал, предава ТАСС.\r\n„Трима руски дипломати – двама сътрудници на посолството и един сътрудник на търговското представителство напуснаха Чешката република“, съобщи прессекретарят на руското посолство в Прага Алексей Колмаков. Дипломатите са се отправили към Русия заедно със семействата си. Те са излетели с различни самолети от Прага.  Виктор Турмаков", "date": "2018.04.01", "title": "ТАСС: Чешката република е напусната от трима руски дипломати"}
{"url": "http://www.focus-news.net/news/2018/04/01/2506554/tass-poslanikat-na-rusiya-v-london-zayavi-che-sluchayat-skripal-e-provokatsiya-na-britanskoto-razuznavane.html", "text": "Случая „Скрипал“ е провокация на британското разузнаване, целяща сдържане на Русия. Такова мнение изрази в неделя, в интервю  пред руския телевизионен канал „НТВ“ посланикът на Русия в Лондон Александър Яковенко, цитиран от ТАСС.\r\n„Преди няколко години Великобритания мислеше активно каква ще бъде ролята й в Западния съюз. И точно тогава, когато беше утвърдена концепцията за национална сигурност („Стратегията за национална сигурност и обзор на стратегическата отбрана и сигурност на Великобритания“, приета през 2015 година) и когато малко след това Тереза Мей потвърди това, британците взеха курс към водещата роля в т.нар. сдържане на Русия“, заяви Яковенко.\r\nСпоред думите на посланика, за „сдържането“ на Русия е била потребна „мощна провокация, за да бъде подкрепена тази позиция от правителството и народа“. „Точно такава провокация, най-вероятно, устроиха британците, за да могат да обвинят Русия за много неща и да я сдържат“, смята той.\r\nПревод и редакция:", "date": "2018.04.01", "title": "ТАСС: Посланикът на Русия в Лондон заяви, че случаят „Скрипал“ е провокация на британското разузнаване"}
{"url": "http://www.focus-news.net/news/2018/04/01/2506547/prestolonaslednikat-na-sauditska-arabiya-sasht-tryabva-da-ostanat-v-siriya-zaradi-regionalnata-stabilnost-asad-zasega-ostava-prezident.html", "text": "Престолонаследникът на Саудитска Арабия принц Мохамед бин Салман заяви, че армията на САЩ трябва да остане в Сирия въпреки последните заявления на Доналд Тръмп, който призова за тяхното изтегляне след края на войната срещу „Ислямска държава“, предава Arab News.\r\nПринц Мохамед даде интервю пред списание Time, в което заяви: „Вярваме, че армията на САЩ трябва да остане в Сирия поне в средносрочна перпсектива“.\r\nКронпринът обясни, че „присъствието на САЩ в Сирия е единственият начин да се ограничи влиянието на Иран в региона“.\r\nТой добави още, че присъствието на ВС на САЩ в Сирия ще позволи на Вашингтон да има по-голяма тежест, когато се решава бъдещето на разкъсваната от войни страна.\r\nМохамед бин Салман предупреди, че Иран и неговите милиции в региона работят, за да открият пътя по земя, който ще свърже Техеран със Средиземно море през Ирак, Сирия и Ливан.\r\nКронпринц Мохамед изрази мнение, че президента на Сирия Башар Асад „вероятно ще остане президент засега“, но добави, че „е в интерес на президента Асад да не позволява на Иран да прави каквото си иска в Сирия“.\r\nПревод и редакция:", "date": "2018.04.01", "title": "Престолонаследникът на Саудитска Арабия: САЩ трябва да останат в Сирия заради регионалната стабилност, Асад засега остава президент"}
{"url": "http://www.focus-news.net/news/2018/04/01/2506569/tehran-times-23-dushi-sa-raneni-sled-zemetresenie-s-magnitud-53-v-iran.html", "text": "Земетресение с магнитуд 5,3 по скалата на Рихтер е регистрирано край западния ирански град Сарпол Захаб. Според сеизмолозите в Техеранския университет трусът е регистриран на осем км. дълбочина в 13:05 часа местно време (11:35 часа българско), пише   Tehran Times.\r\n„Днешното земетресение остави 23 ранени, които биват лекувани“, съобщи Мазиар Техмасеби, служител от здравните служби в иранската провинция Керманшах. Не се съобщава за загинали.\r\nВ града има повредени сгради.  Виктор Турмаков", "date": "2018.04.01", "title": "Tehran Times: 23 души са ранени след земетресение с магнитуд 5,3 в Иран"}
{"url": "http://www.focus-news.net/news/2018/04/01/2506572/georgi-apostolov-natsionalen-tsentar-za-bezopasen-internet-izklyuchvayte-maksimalen-broy-ot-dannite-koito-predostavyate-onlayn.html", "text": "Изключвайте максимален брой от данните, които предоставяте онлайн, особено ако те не са необходими за използването на дадено приложение. Това каза в интервю за Агенция „Фокус“ координаторът в Националния център за безопасен интернет Георги Апостолов. „От 2014 година „Фейсбук“ въведе възможност всеки потребител да си настройва достъпа до личните данни, така че те да не бъдат достъпни до всеки. Много малко потребители, обаче знаят за тази възможност и не я използват. На практика „Кеймбридж Аналитика“ са се възползвали от тази публичност на данните. Това, че потребителите не четат условията, с които се съгласяват, прехвърля вината върху тях“, допълни още той. \r\nПо думите му най-вероятно данните от социалните мрежи се използват от държавни институции. „Както потребителите могат да разглеждат милиони неща вътре във „Фейсбук“, същото нещо могат да правят и държавните институции без да нарушават по някакъв начин правилата за ползване. Дали е възможно да правят и нещо друго освен това, да възможно е. Възможно е по същия начин през една компания, зад която се крие държавна институция, но ние не знаем, да се пусне приложение от същия тип, както това на „Кеймбридж Аналитика“, но това зависи от държавното устройство“, допълни още Апостолов. „Държавни институции биха имали 2 основни интереса – да се извършва наблюдение на населението, там където има цензура или по-диктаторски режим, а второто е да се прави политическа манипулация, особено около избори. Но нищо от това не би станало възможно, ако потребителите са си направили настройките в личните профили и ако внимават с приложенията, които използват“, каза още Георги Апостолов. \r\nЦветелин ДИМИТРОВ", "date": "2018.04.01", "title": "Георги Апостолов, Национален център за безопасен интернет: Изключвайте максимален брой от данните, които предоставяте онлайн"}
{"url": "http://www.focus-news.net/news/2018/04/01/2506550/pernik-s-pesni-i-tantsi-v-grada-beshe-otbelyazan-hristiyanskiyat-praznik-tsvetnitsa.html", "text": "С много песни и танци жителите на града отбелязаха християнския празник Цветница пред Общинския младежки дом. Това съобщиха от пресцентъра на Община Перник. По традиция пред културната институция беше вързана и цветната люлка, на която сядаха и малки, и големи за здраве. За доброто настроение на всички, които празнуваха, пяха и танцуваха децата и младежите от фолклорен ансамбъл \"Чудно оро\" с вокален педагог Силвия Владимирова и хореограф Йовчо Георгиев, както и самодейците от \"Приятели чрез танца\" към Сдружение \"Дай, бабо, огънче\".", "date": "2018.04.01", "title": "Перник: С песни и танци в града беше отбелязан християнският празник Цветница"}
{"url": "http://www.focus-news.net/news/2018/04/01/2506576/plovdiv-mitropolit-nikolay-shte-oglavi-10-bogosluzheniya-po-vreme-na-strastnata-sedmitsa.html", "text": "Пловдивският митрополит Николай ще оглави 10 богослужения по време на Страстната седмица. Това съобщиха за Радио „Фокус“ - Пловдив от Пловдивската митрополия. На 2 април (Велики Понеделник), както и на 3 април (Велики Вторник) от 19.00 часа в храм „Св. Марина“ в Пловдив митрополит Николай ще отслужи Последование на Жениха. На Велика Сряда в 08.00 часа владиката ще оглави Преждеосвещена света литургия в митрополитския храм. На Велики Четвъртък в 08.00 часа митрополит Николай ще отслужи Утреня, Василиева света литургия и Общ маслосвет. На същия ден, но от 19.00 часа той ще оглави Последование на 12-те Евангелия. На 6 април в 08.00 часа митрополитът ще отслужи Царски часове и Вечерня с изнасяне на св. Плащаница, а от 19.00 часа – Опело Христово в храм „Св. Марина“. На Велика Събота сутринта владиката ще оглави Василиева света Литургия.\r\nВечерта, минути преди полунощ, в катедралния храм „Успение Богородично Пловдивският митрополит Николай ще възглави богослужение по повод Възкресение Христово – Пасха.\r\nНа Великден в 11.00 часа владиката ще оглави празничното богослужение в митрополитския храм „Св. Марина“.", "date": "2018.04.01", "title": "Пловдив: Митрополит Николай ще оглави 10 богослужения по време на Страстната седмица"}
{"url": "http://www.focus-news.net/news/2018/04/01/2506567/stara-zagora-nad-400-sastezateli-uchastvaha-v-traditsionniya-maraton-v-grada.html", "text": "Над 400  състезатели участваха в традиционния маратон в града. Това съобщиха от пресцентъра на Общината. Стартът на третата верига от маратони в България бе даден днес в Стара Загора. Състезанията, който се провеждат в Стара Загора, Варна и София са обединени под мотото \"Бягането като начин на живот\". Точно 10.00 часа  зам.-кметът  Красимира Чахова даде старта на първия маратон от веригата. Тя пожела успех на всички състезатели по дългото трасе. \r\nОбщо 440 бяха регистрираните участници в трите дистанции – класическата от 42,195 км, полумаратон 21 км и 10.5 км. Всеки сътезател получи рекламна тениска, а успешно завършилите дистанцията  и медал за участие. Интерес предизвика семейство от Дания, чиито членове се включиха в различни дисциплини на състезанието. Много бяха и аматьорите, пожелали да проверят себе си в изпитанието.\r\nСтартът и финалът бяха дадени на бул.\"Цар Симеон Велики\" 126 - пресечката с ул.Кольо Ганчев\") в началото на парк \"Александър Стамболийски\" (Алана).  Маршрутът продължава на изток по бул.\"Цар Симеон Велики\", след което състезателите преминават по бул.\"Никола Петков\". В района на магазин \"Метро\" правят обратен завой и по същия маршрут се насочват към финала. \r\nНай-напред в надпревара се впуснаха децата, които направиха една обиколка на парк „Александър Стамболийски“. Първи финала пресече 14-годишният Николай Гребчев от Панагюрище.\r\nВ бягането на 10.5 км при мъжете победител стана Гаврил Люлиус от Румъния с време 33:34 мин. При жените за златния медал се пребори Радосвета Симеонова с време 40:17 мин.\r\nВ полумаратона при мъжете с нов рекорд на трасето пръв финишира Хилари Кипахумба от Кения с време 1.04.46 часа. При жените сънародничката му Козгей Чепчирчир не остави никакво съмнение в превъзходството си над останалите бегачки и постигна време от 1:15:21 часа.\r\nНай-очакваното състезание беше класическият маратон. Разстоянието от  42.195 км  пръв премина Ахмед Насеф от Италия с време 2:23:07 часа. Той получи и традиционния лавров венец. Втори финишира Абел Роб от Кения, а трети Тарик Бамкаруф от Мароко.\r\nПри жените миналогодишната победителка във веригата Рут Матебо от Кения се наложи убедително с време 2:48:11 часа. Втора стана Вира Овчарчук от Украйна и Зита Касер от Унгария.\r\nВсички класирали се в призовата тройка получиха медали и парични награди.\r\nУспоредно с Маратон Стара Загора се състоя и Националният шампионат по полумаратон, който събра най-добрите в тази дисциплина у нас.  При жените първа се класира Маринела Нинева от Дряново с време 1:20:20 часа, а при мъжете Исмаил Сенанджи от Варна с време 1:07:04 часа.", "date": "2018.04.01", "title": "Стара Загора: Над 400 състезатели участваха в традиционния маратон в града"}
{"url": "http://www.focus-news.net/news/2018/04/01/2506578/plovdiv-dnite-na-knigata-v-asenovgrad-prodalzhavat-s-bibliotechen-urok-s-detsata-ot-detska-gradina-mir-i-izlozhba-na-ilyustratsii-kam-knigata-razkazi-s-opashki.html", "text": "Дните на книгата в Асеновград продължават с библиотечен урок с децата от Детска градина „Мир“ и изложба на илюстрации към книгата „Разкази с опашки“ на Николай Хайтов. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград.\r\nНа 3 април от 17.30 часа програмата на Дните на книгата в града продължава с представяне творчеството на писателят Филип Марински със събитието „Априлска импресия“. На 5 април библиотечните специалисти заедно с Арт работилница „Домашен театър“ ще гостуват на децата от ДГ „Мир“, а на 12 април в библиотеката ще гостува Тихомир Иванов, който ще представи книгата си „Камино. Пътят на завръщането“. „На 17 април от 11.00 часа ще гостуваме на учениците от СУ „Св. св. Кирил и Методий“, като ще им представим също една много интересна кампания – „Чети и дари“, с цел да ги провокираме да четат повече книги, да бъдат по-активни граждани като четат и по този начин да могат да подкрепят някоя от инициативите на тази кампания, която се извършва посредством електронна платформа. Наш гост по време на програмата „Дни на книгата“ ще бъде и журналистът Георги Тошев с представянето на книгата „Романът на моя живот“ и филма „Монолог“, създадени по повод 75-годишнината на актьора Стефан Данаилов. Датата на това събитие е 19 април, а часът – 17.30 часа“, каза Марковска.\r\nНа 20 април от 13.30 и от 17.30 часа в Градската библиотека ще гостуват Неда Антонова и Румен Леонидов, които ще представят романа за Левски „Първият след Бога – любовта и смъртта на Васил Левски”.\r\nНа 23 април, когато се отбелязва Световния ден на книгата и авторското право, програмата „Дни на книгата“ ще завърши с две събития – среща с детската писателка Радостина Пеева и представяне на книгата на Ася Стефанова „Мисия Камбоджа, обагрена с кръв”.\r\nТони МИХАЙЛОВ", "date": "2018.04.01", "title": "Пловдив: Дните на книгата в Асеновград продължават с библиотечен урок с децата от Детска градина „Мир“ и изложба на илюстрации към книгата „Разкази с опашки“"}
{"url": "http://www.focus-news.net/news/2018/04/01/2506570/stara-zagora-nad-400-detsa-vzeha-uchastie-v-detsko-yunosheskiya-folkloren-praznik-izvorat-da-ne-presahva-tsvetnitsa.html", "text": "В парк „Пети октомври“ талантът и младостта си дадоха среща днес по време на Шестнадесетото издание на Детско-юношеския фолклорен празник „Изворът да не пресъхва – Цветница“. Това съобщиха от пресцентъра на Общината. Празникът е част от Културния календар на Община Стара Загора. Зам.-кметът Иванка Сотирова поздрави участници и гости с големия християнски празник и им пожела здраве и много успехи в опазването на българската традиция.\r\nНа сцената днес се качиха над 400 изпълнители на възраст от 3 до 19 години. В продължение на близо три часа се изявиха певци и танцьори от 6 детски градини, 3 училища, 8 читалища, както и възпитаници на Центъра за подкрепа на личностното развитие в Стара Загора.  \r\nВ пъстрия пролетен празник участваха както състави, така и индивидуални изпълнители, представящи красотата и уникалността на българския фолклор чрез песни, обичаи, приказки, танци и др. По статут той няма конкурсен характер, целта му е приобщаване на децата към националните ценности. Всички участници получиха плакет и грамота.\r\nКато съпътстваща проява организаторите от Народно читалище „Развитие 1878“ - село Дълбоки и Община Стара Загора организираха и пленер по рисуване, в който се включиха всички желаещи да споделят своите най-пъстри мечти и да дадат воля на своето въображение.", "date": "2018.04.01", "title": "Стара Загора: Над 400 деца взеха участие в Детско-юношеския фолклорен празник „Изворът да не пресъхва – Цветница“"}
{"url": "http://www.focus-news.net/news/2018/04/01/2506571/afp-redzhep-tayip-erdogan-nareche-benyamin-netanyahu-terorist.html", "text": "Турският президент Реджеп Тайип Ердоган в неделя обвини Бенямин Нетаняху, че е \"терорист\", след като израелският премиер отхвърли „моралните уроци“ на Турция за смъртоносните сблъсъци, които се състояха в петък на Ивицата Газа, предава  AFP.\r\n„Хей, Нетаняху, вие сте окупатор на тези земи и в същото време сте терорист“, заяви Ердоган в излъчена по национална телевизия реч, изнесена пред негови последователи в южната турска провинция Адана. Виктор Турмаков", "date": "2018.04.01", "title": "AFP: Реджеп Тайип Ердоган нарече Бенямин Нетаняху „терорист“"}
{"url": "http://www.focus-news.net/news/2018/04/01/2506568/adelina-stefanova-hram-vavedenie-bogorodichno-blagoevgrad-na-tsvetnitsa-se-izvarshva-mominski-obred-izvesten-kato-kumichene.html", "text": "На Цветница се извършва момински обред, известен като „кумичене“. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград. По думите ѝ този ритуал няма връзка с християнството, но до ден днешен е запазен в българската обредна традиция. „По време на кумиченето, момичетата пускат по течението на реката, предварително подготвени букети от върба след което ходят по къщите и пеят песни, пожелавайки на всички живот, здраве и спасение“, добави тя. Стефанова обясни, че трапезата е постна, но се разрешава риба като сред другите гозби са погача, качамак, коприва и всичко постно което домакинята може да направи.  „Важно да се знае, че не само на Цветница, но и през останалите дни от годината трябва да се ходи в църквата, да се пали свещичка и да се отправя молитва за здраве и благоденствие към светците“, уточни тя. Аделина Стефанова каза още, че днешният ден освен Цветница е наричан Връбница, като според народните вярвания, върбата има лековита сила, което е доказано от самата медицина. Тя добави, че оттам започва и традицията, през цялата година в дома си да държим върбови клонки, която свещениците разпръсват по време на празничната литургията, за да бъдем живи и здрави.\r\nКристина МИТКОВА", "date": "2018.04.01", "title": "Аделина Стефанова, храм „Въведение Богородично“ – Благоевград: На Цветница се извършва момински обред, известен като „кумичене“"}
{"url": "http://www.focus-news.net/news/2018/04/01/2506581/sport-balgarkite-sas-srebro-i-bronz-vav-finala-na-obrach.html", "text": "С два медала започна участието на българките във финалите на отделните уреди от Световната купа по художествена гимнастика в София. Катрин Тасева спечели сребро на обръч, след като изигра перфектно съчетанието си и получи 17.950 точки. Другата родна представителка в този финал - Боряна Калейн, също беше много стабилна и грабна бронзовото отличие със 17.750 точки.  \r\nТитлата спечели шампионката в многобоя Александра Солдатова с 18.550 точки. Сребърната и бронзовата медалистки от многобоя Екатерина Селезньова (Русия) и Линой Ашрам (Израел) направиха много груби грешки с излизания от килима и останаха седма и осма с 16.250 и 11.700 точки.", "date": "2018.04.01", "title": "Спорт: Българките със сребро и бронз във финала на обръч"}
{"url": "http://www.focus-news.net/news/2018/04/01/2506573/prof-kostadin-dinchev-folklorist-na-tsvetnitsa-vsichki-otnasyat-vkashti-klonki-osvetena-varba-za-koyato-se-vyarva-che-ima-silata-da-predpazva-ot-zlini-i-dava-zdrave.html", "text": "Празникът Цветница е много важен ден, защото е пряко свързан с Лазаруването, но и заради това, че е християнски празник, честван неделята преди Великден. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. По думите му днешният празник е възлов момент в обредността на целия Великденски празничен комплекс. „Тук срещаме митологични представи и обичайни норми. Възловият характер е Лазаруването с буенека и кумиченето. Този обичай „Кумичене“ е основно известен в Източна България, много популярен е и в Софийско, Кюстендилско, в Западна България и към Видин и Северозападна България“, каза още проф. Динчев. Той добави, че в цялата страна е прието на Цветница да се посещават сутрешните църковни служби. „От храма всички отнасят вкъщи клонки осветена върба, за която се вярва, че има силата да предпазва от злини и дава здраве“, подчерта фолклористът. Проф. Динчев отбеляза, че обикновено върбовите колонки, които са вплетени на венец, се поставят пред иконите в дома, а при нужда биват използвани за лек от уроки и уплаха, за захранване на пилета или предпазване от гръм и градушки. „Някъде дори забиват върбовите клонки на гробовете на скоро починали, което всъщност показва и отношението към мъртвите предци. Такова нещо съм наблюдавал в село Игралище в Югозападна България, когато момичетата на Връбница обикалят гробовете на скоро починали хора“, коментира проф. Динчев.\r\nКристина МИТКОВА", "date": "2018.04.01", "title": "Проф. Костадин Динчев, фолклорист: На Цветница всички отнасят вкъщи клонки осветена върба, за която се вярва, че има силата да предпазва от злини и дава здраве"}
{"url": "http://www.focus-news.net/news/2018/04/01/2506575/deutsche-welle-ministarat-na-otbranata-na-izrael-izklyuchva-zapochvaneto-na-razsledvane-otnosno-smartnite-sluchai-v-ivitsata-gaza.html", "text": "Израелският министър на отбраната Авигдор Либерман отхвърли призивите за разследване на убийствата на 15-те палестински протестиращи по време на демонстрация на границата между Израел и Ивицата газа. Според него открилите огън войници са взели правилното решение, предава  Deutsche Welle.\r\n„Израелските войници направиха това, което е необходимо. Нашите войници заслужават медал“, заяви Либерман. „А що се отнася до комисията по разследване – такава няма да има“, допълни той.\r\nОтделно от израелската армия съобщиха, че най-малко осмина от убитите палестинци са били членове на „Хамас“. Израелският министър-председател Бенямин Натяняхе заяви, че благодарение на действията на армията жителите на страната могат да празнуват Пасха безопасно.  Виктор Турмаков", "date": "2018.04.01", "title": "Deutsche Welle: Министърът на отбраната на Израел изключва започването на разследване относно смъртните случаи в Ивицата Газа"}
{"url": "http://www.focus-news.net/news/2018/04/01/2506583/pazardzhik-zasileno-politseysko-prisastvie-ima-po-patya-pazardzhik-plovdiv.html", "text": "Засилено полицейско присъствие има по пътя Пазарджик - Пловдив, предаде репортер на Радио „Фокус“ – Пазарджик. Патрул на „Пътна полиция“ е разположен на разклона за село Мало Конаре. Полицейски патрул има и на изхода на Пазарджик в посока Пловдив. Трафикът и в двете посоки е интензивен.  Пътните настилка са преобладаващо сухи.\r\nАлбена ЖИЛЕКОВА", "date": "2018.04.01", "title": "Пазарджик: Засилено полицейско присъствие има по пътя Пазарджик - Пловдив"}
{"url": "http://www.focus-news.net/news/2018/04/01/2506584/republika-makedoniya-makedonskiyat-vanshen-ministar-se-posheguva-po-sluchay-parvi-april-che-stranata-v-znak-na-solidarnost-s-velikobritaniya-otteglya-kandidaturata-si-za-chlenstvo-v-es.html", "text": "Македонският външен министър Никола Димитров написа на своя профил в социалната мрежа „Туитър“, че страната му оттегля молбата си за членство в Европейския съюз в знак за солидарност с Великобритания, предава македонската медия “Република“.\r\n„След години като страна кандидат, ние сме уморени от чакане. Вдъхновени от Брекзит и в солидарност с Великобритания, Македония реши да оттегли молбата си за членство в ЕС и казва сбогом на европейските си намерения“, написа Димитров но веднага уточни, че всичко това е първоаприлска шега. Виктор Турмаков", "date": "2018.04.01", "title": "„Република“ (Македония): Македонският външен министър се пошегува по случай Първи април, че страната в знак на солидарност с Великобритания оттегля кандидатурата си за членство в ЕС"}
{"url": "http://www.focus-news.net/news/2018/04/01/2506585/plovdiv-intenziven-e-trafikat-po-patishtata-v-oblastta-na-mesta-nastilkite-sa-mokri.html", "text": "Интензивен е трафикът по всички основни направления в Пловдивска област. Това съобщиха за Радио „Фокус“ – Пловдив от Областното пътно управление. Най-натоварено движение се регистрира по пловдивския участък на АМ „Тракия“, както и по пътищата Пловдив - Асеновград - Смолян, Пловдив - Карлово и Пловдив - Пещера. На места пътните настилки в областта са мокри заради валежи от дъжд, в усойните и планински райони са мокри и хлъзгави. Опасност от образуването на свлачища и срутища има по направленията Юговско ханче - Югово - Лъки - Здравец, Кричим - Девин и Бачково - Нареченски бани. Ограничено е движението за камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по третокласния път Кричим - Девин. Движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май. Ограничено е движението за камиони над 5 тона по пътя Плодовитово - Първомай - Асеновград, в района на моста над река Марица. Причината е намален габарит на пътното платно. Обходният маршрут за водачите по пътя път Стара Загора – Поповица и път І-8 София - Пловдив - Свиленград. Проходът Троян - Кърнаре е отворен за движение на всички моторни превозни средства.\r\nТрафикът на територията на град Пловдив също е интензивен. По-засилено автомобилно движение се отчита по булевардите „Христо Ботев“, „Найчо Цанов“, „Цар Борис III Обединител“, „Шести септември“, „Руски“, „Санкт Петербург“, „Пещерско шосе“ и „Васил Априлов“. Пътните настилки в града преобладаващо мокри, но нормално проходими.\r\nТони МИХАЙЛОВ", "date": "2018.04.01", "title": "Пловдив: Интензивен е трафикът по пътищата в областта, на места настилките са мокри"}
{"url": "http://www.focus-news.net/news/2018/04/01/2506588/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в града, пътните настилки са мокри и хлъзгави, предаде репортер на Радио „Фокус“ – Пирин. Шофьорите трябва да карат внимателно, за да бъдат избегнати инциденти. Трафикът по основните улици и булеварди е интензивен.\r\nЛора КАЛЧЕВА", "date": "2018.04.01", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/04/01/2506589/rumyana-stanoeva-obshtina-blagoevgrad-v-grada-shte-se-provedat-bezplatni-sportni-zanimaniya-za-uchenitsite-prez-velikdenskata-vakantsiya.html", "text": "Общината и спортните клубове организират безплатни занимания за учениците през великденската ваканция. Това каза за Радио „Фокус“ - Пирин Румяна Станоева, експерт в направление „Младежки дейности, спорт и туризъм“ в Община Благоевград. „Всеки ден от 2 до 8 април по утвърден график децата ще могат да упражняват любимите си спортни занимания, както и да открият нови такива“, каза Станоева. По думите ѝ в спортен комплекс „Пирин“ ще се провеждат тренировки по самбо, борба, кик бокс, акробатика, естетическа гимнастика, лека атлетика, баскетбол, хокей на трева и хандбал. В зала „Скаптопара“ децата ще имат възможност да посещават тренировки по баскетбол. „В Обсерваторията при парк „Ловен дом“ ще се провежда ориентиране и лека атлетика, а в Младежкия дом - спортни танци. В сградата на бившия Младежки дом децата ще се провеждат тренировки по естетическа гимнастика. Заниманията по спортна стрелба ще бъдат в стрелбището, което са намира на ул. „Антон Чехов“ №1, тренировките по художествена гимнастика – III ОУ „Димитър Талев“, каза Станоева. Заниманията по шахмат ще има в „Шах клуб Виктори“ на ул. „Тодор Александров“ №23, а в IV ОУ „Димчо Дебелянов“ ще има тренировки  по баскетбол и бадминтон.  Тренировките по мотокрос ще се провеждат на мотополигон „Зелен дол“, а във фитнес зала „Голдън джим“ ще се провеждат заниманията по канадска борба.\r\nЛора КАЛЧЕВА", "date": "2018.04.01", "title": "Румяна Станоева, Община Благоевград: В града ще се проведат безплатни спортни занимания за учениците през великденската ваканция"}
{"url": "http://www.focus-news.net/news/2018/04/01/2506579/tass-redzhep-tayip-erdogan-osadi-benyamin-netanyahu-za-dumite-che-sreshtu-zhitelite-na-afrin-se-izvarshvat-prestapleniya.html", "text": "Президентът на Турция Реджеп Тайип Ердоган осъди в неделя израелският  министър-председател Бенямин Нетаняху, обвинил турските въоръжени сили за престъпления срещу цивилното население в сирийския регион Африн, предава ТАСС.\r\n„Нетаняху дава странни и абсурдни заявления. Докато Турция се бори срещу терористични групировки, Израел осъществява политика на терор, а не борба срещу престъпността“, заяви Ердоган. Той отбеляза, че „Нетаняху трябва да проявява искреност и да престане да критикува Турция, иначе израелските сили няма да получат позитивен отклик от Анкара“, подчерта той.\r\nПо-рано днес израелският министър-председател отговори на предишната критика от страна на Анкара по отношение на действията на израелската армия, предприети от израелската армия, при която бяха убити 16 палестинци. Според  Нетаняху „най-моралната армия на света няма да слуша проповеди от тези, които в течение на години безразборно бомбардират гражданско население“.  Виктор Турмаков", "date": "2018.04.01", "title": "ТАСС: Реджеп Тайип Ердоган осъди Бенямин Нетаняху за думите, че срещу жителите на Африн се извършват престъпления"}
{"url": "http://www.focus-news.net/news/2018/04/01/2506587/alsat-m-makedoniya-loshoto-vreme-predizvika-golemi-shteti-v-rayona-na-ohrid-i-struga.html", "text": "Връхлетялата Македония буря „Алексей“ причини невероятни щети в района на Охрид. Местните жители съобщават, че Охридското езеро е наводнило крайбрежните улици и кея на града, както и някои разположени на тях заведения, предава скопският телевизионен канал „Алсат-М“.\r\n\"Снощи бяхме в състояние на готовност заради съобщенията на метеоролозите. Вятърът беше с повишена интензивност и заедно с надигналата се вода причиниха значителни щети на целия бряг, по цялото крайбрежие“, заяви Михаил Мишев, собственик на заведение. \r\nОхридските граждани казват, че са прекарали тежка нощ.\r\n\"Беше доста драматично. Човек не може да бъде хладнокръвен при такива условия. Вятърът и вълните бяха силни“, заяви Димитър Зарчев, собственик на къща до Охридското езеро\r\n Старият път от Охрид до Струга е покрит с кал и боклук от езерото. И в Струга, последиците, които циклонът остави след себе си, са големи. Потопени са платформите, а част  от оборудването на някои от плажовете също е унищожено. \r\n\"Това са огромни щети, каквито не е имало от 40-50 години. Хората, особено онези, които са близо до езерото, се страхуват. Спомням си през 1963 г., когато езерото излезе от басейна си. Същото нещо се случи снощи“, казват местните\r\nЗасега няма опасност за пътя Струга - Дебър, където се намират и ВЕЦ „Шпиле“ и „Глобочица“.  Виктор Турмаков", "date": "2018.04.01", "title": "„Алсат-М“ (Македония): Лошото време предизвика големи щети в района на Охрид и Струга"}
{"url": "http://www.focus-news.net/news/2018/04/01/2506592/pregled-na-mezhdunarodnite-novini-do-18-chasa-agentsiya-fokus.html", "text": "Папа Франциск в неделя призова за „помирение“ в Близкия Изток и отдели специално внимание на конфликта в Йемен в рамките на великденското си послание към света.\r\n„Нуждаем се от помирение в Светите земи, които в момента страдат от продължаващите конфликти, които не щадят беззащитните, в Йемен и целия Близък Изток“, заяви папата.\r\n***  Френският президент Еманюел Макрон заяви, че изкуственият интелект „може напълно да заплаши демокрацията“, ако не бъде контролиран. Но той допълни, че дигиталните алгоритми трябва да направят публичните и частните услуги по-ефективни. Според него технологията трябва да бъде открита за обществен контрол, за да има доверие към нея.\r\n„Ролята ми не е да блокирам тази промяна, а да обучавам хората да имат възможност в новия свят“, заяви Макрон. „Изкуственият интелект може да направи революция в сферите на енергетиката, отбраната, транспорта, финансите и медицината, но хората могат да отхвърлят иновациите, ако не им вярват“, предупреди той.\r\nПрезидентът заяви, че всичките алгоритми на изкуствения интелект, които правителството му създава ще са открити за обществен контрол, за да се намали заплахата за демокрацията. Това равнище на прозрачност ще се прилага и върху алгоритмите, развивани от компаниите, които получават средства от френските власти. \r\n***  Връхлетялата Македония буря „Алексей“ причини невероятни щети в района на Охрид. Местните жители съобщават, че Охридското езеро е наводнило крайбрежните улици и кея на града, както и някои разположени на тях заведения.\r\n\"Снощи бяхме в състояние на готовност заради съобщенията на метеоролозите. Вятърът беше с повишена интензивност и заедно с надигналата се вода причиниха значителни щети на целия бряг, по цялото крайбрежие“, заяви Михаил Мишев, собственик на заведение. \r\nОхридските граждани казват, че са прекарали тежка нощ.\r\n\"Беше доста драматично. Човек не може да бъде хладнокръвен при такива условия. Вятърът и вълните бяха силни“, заяви Димитър Зарчев, собственик на къща до Охридското езеро\r\n Старият път от Охрид до Струга е покрит с кал и боклук от езерото. И в Струга, последиците, които циклонът остави след себе си, са големи. Потопени са платформите, а част  от оборудването на някои от плажовете също е унищожено. \r\n\"Това са огромни щети, каквито не е имало от 40-50 години. Хората, особено онези, които са близо до езерото, се страхуват. Спомням си през 1963 г., когато езерото излезе от басейна си. Същото нещо се случи снощи“, казват местните\r\nЗасега няма опасност за пътя Струга - Дебър, където се намират и ВЕЦ „Шпиле“ и „Глобочица“.\r\n***  Турският президент Реджеп Тайип Ердоган в неделя обвини Бенямин Нетаняху, че е \"терорист\", след като израелският премиер отхвърли „моралните уроци“ на Турция за смъртоносните сблъсъци, които се състояха в петък на Ивицата Газа.\r\n„Хей, Нетаняху, вие сте окупатор на тези земи и в същото време сте терорист“, заяви Ердоган в излъчена по национална телевизия реч, изнесена пред негови последователи в южната турска провинция Адана.\r\n*** Палестинската автономия призова да се проведе извънредно заседание на Арабската лига за обсъждане на ситуацията в Ивицата Газа, на чиято граница имаше сблъсъци между палестинските демонстранти с израелските военни.\r\nСпоред постоянния представител на Палестинската автономия в организацията Дияб ал Лух на тази среща ще се обсъдят „престъпленията на Израел срещу мирните палестински демонстранти“. \r\n„Загинаха 16 души, ранени бяха повече от 1500 палестинци, което е грубо нарушение на международното хуманитарно право от страна на Израел“, заяви палестинският дипломат. \r\n***  Земетресение с магнитуд 5,3 по скалата на Рихтер е регистрирано край западния ирански град Сарпол Захаб. Според сеизмолозите в Техеранския университет трусът е регистриран на осем км. дълбочина в 13:05 часа местно време (11:35 часа българско).\r\n„Днешното земетресение остави 23 ранени, които биват лекувани“, съобщи Мазиар Техмасеби, служител от здравните служби в иранската провинция Керманшах. Не се съобщава за загинали.\r\nВ града има повредени сгради. \r\n***", "date": "2018.04.01", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/01/2506591/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от +5° до + 20°. Времето над страната е предимно слънчево и ясно. Вятър духа в областите Варна, Видин, Кюстендил, Монтана и Хасково. Слаб дъжд вали в област Благоевград и Сливен. Пътните настилки са предимно сухи, на места мокри, частично заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nОбласт Бургас: от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nАМ „Хемус“: няма ограничения.\r\nАМ „Струма“: \r\nобласт Кюстендил: Движение в една лента преди тунел \"Блатино\" при км 56+800 в посока \"Благоевград-София\" поради ремонтни работи в аварийна лента в посока София. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в разстояние на 200 м. Сигнализирано с пътни знаци. Срок до 02.04.2018 г.\r\nДвижение с повишено внимание по АМ Струма при км 61+450 в участъка Джерман - Дупница в посока Благоевград-София поради почистване на свлечени земни маси върху аварийната лента. Сигнализирано е с пътни знаци. Движението се пропуска във вътрешната лента за. Срок до 17:00 часа на 02.04.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Котленски“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\n Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София-Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.;\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 05.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: с. Писанец и гр. Разград от км 37+300 до км 69+599 – частични ремонти в асфалтовата настилка. Движение с повишено внимание. Срок до 07.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево в участъка от село Микре до пътен възел Абланица от км 35+600 до км 51+500 - движение с повишено внимание поради ремонт на мантинели. В работните участъци ще има стеснение на едната лента за движение. Срок: 03.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nобласт Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок -30.03.2018г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; \r\nОбзор – Слънчев бряг от км 168+000 до км 199+100  - частичен ремонт на пътната настилка със студена асфалтова смес. Срок до 05.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\tСъстояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 от км 0+000 до км 20+000 в участъка Бургас -Созопол се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-208: от км 60+000 до км 92+000 в участъка Трънак - Айтос ще се  извършва частичен ремонт на пътната настилка със студена асфалтова смес.Срок до 05.04.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-908:  Движението по път III-908 Баровник – Голямо Буково от км 33+000 до км 39+000 е в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.04.2018 г.\r\nПът III-6009 от км 20+000 до км 28+800 в участъка „Каблешково - Ахелой”  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г.\r\nОПУ-Варна:\r\nВременно са въведени следните ограничения за движение на МПС: \r\nПът III-9004: Временно движението по път III-9004 Аспарухово - Провадия в участъка Белослав - Падина при км 24+159 е ограничено за всички МПС поради подмяна на прелезна настилка. Ограничението важи само тъмната част на денонощието за времевия интервал от 21:00 до 05:00 часа. Движението се отклонява по обходен маршрут през селата Аврен и Синдел. За периода на ремонтните дейности автомобилите със специален режим на движение се пропускат през територията на Фериботен комплекс. Срок до 02.04.2018 г.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nПът III-9004: Движението по път  III-9004 Варна – Разделна – Житница при км 24+159 в района на ж.п. прелез  Разделна се осъществява с повишено внимание поради подмяна на прелезна настилка. Движение в свободната лента. Срок до 02.04.2018 г. за времето от 5.00 часа до 21.00 часа.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път път ІІ-11 Козлодуй – Хърлец от км 90+000 до км 97+000 се осъществява с повишено внимание поради частични ремонти на асфалтовата настилка. Движението се регулира с пътни знаци и сигналисти. Срок 03.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 30.06.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 30.04.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.13.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 с. Радилово – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 02.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23 кариера Тетово и гр. Кубрат от км 31+761 до км 43+813 – частични ремонти в асфалтовата настилка. Движение с повишено внимание. Срок до 07.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 02.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-663 с. Златополе и с. Райново от км 44+000 до км 49+900 – ремонтни дейности на асфалтовата настилка. Движение с повишено внимание. Срок до 03.04.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.01", "title": "Актуална пътна обстановка към 17.30 часа"}
{"url": "http://www.focus-news.net/news/2018/04/01/2506574/tass-benyamin-netanyahu-othvarli-obvineniyata-na-turtsiya-za-neproportsionalno-izpolzvane-na-sila-v-ivitsata-gaza.html", "text": "/. Израелският премиер Бенямин Нетаняху отхвърли критиките на Анкара срещу израелските действия в Ивицата Газа, довели до гибелта на 16 палестинци. Турското външно министерство осъди „непропорционалното използване на сила“ от еврейската държава в палестинския анклав, предава  ТАСС.\r\n„Най-моралната армия в света, тази на Израел няма да слуша забележките на тези, които в продължение на много години безразборно бомбардират цивилни граждани“, заяви Нетаняху, в отговор на критиките на турската страна.  „Явно така в Турция по такъв начин празнуват Първи април, (Деня на лъжата – бел.прев.)“, допълни той. Виктор Турмаков", "date": "2018.04.01", "title": "ТАСС: Бенямин Нетаняху отхвърли обвиненията на Турция за непропорционално използване на сила в Ивицата Газа"}
{"url": "http://www.focus-news.net/news/2018/04/01/2506594/gd-granichna-politsiya-intenziven-e-trafikat-na-gkpp-kapitan-andreevo-gkpp-lesovo-i-gkpp-dunav-most-vidin-na-izhod-za-tovarni-avtomobili.html", "text": "На българо-турската граница, на гранични контролно-пропускателни пунктове \"Капитан Андреево\" и \"Лесово\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост Видин\" също е интензивен за товарни автомобили на изход. \r\nНа българо-сръбската,българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.04.01", "title": "ГД \"Гранична полиция\": Интензивен е трафикът на ГКПП \"Капитан Андреево\", ГКПП \"Лесово\" и ГКПП \"Дунав мост Видин\" на изход за товарни автомобили"}
{"url": "http://www.focus-news.net/news/2018/04/01/2506593/pazardzhik-politseyski-patrul-oborudvan-s-radar-e-razpolozhen-na-km-88-na-am-trakiya-predi-otbivkata-za-pazardzhik-v-posoka-sofiya.html", "text": "Полицейски патрул, оборудван с радар, със софийска регистрация 1634, е разположен на км 88 на АМ „Тракия“, преди отбивката за Пазарджик, в посока София. Това съобщи репортер на Радио „Фокус“.", "date": "2018.04.01", "title": "Пазарджик: Полицейски патрул, оборудван с радар, е разположен на км 88 на АМ „Тракия“, преди отбивката за Пазарджик, в посока София"}
{"url": "http://www.focus-news.net/news/2018/04/01/2506596/predstoyashti-sabitiya-v-stranata-za-2-april-agentsiya-fokus.html", "text": "***\r\nМинистърът на вътрешните работи Валентин Радев ще е на работно посещение в област Враца. Той ще се срещне с кметовете на общини и населени места в областта. В 12.30 часа е предвидено официално откриване на обновената сграда на пожарната служба в Мездра. По-късно министър Радев ще даде брифинг в Търговско промишлена палата във Враца.\r\n***\r\nОт 13.30 часа в приемната на омбудсмана Мая Манолова (ул. „Георг Вашингтон“ 22) ще се проведе пресконференция, на която ще бъдат обобщени резултатите от срещата на обществения защитник с ръководителите на Асоциация на организациите на българските работодатели (АОБР). Повод за срещата е жалбата на Божидар Данев (БСК), Васил Велев (АИКБ), Кирил Домусчиев (КРИБ) и Цветан Симеонов (БТПП), в качеството им на физически лица, срещу т. нар. „американски централи“. \r\n***\r\nОт 9.30 часа 2 състав на Софийския градски съд ще гледа делото срещу прокурор Димитър З. (чл. 143, ал. 1, чл. 338, ал. 1 НК).\r\n***\r\nОт 9.30 часа 18 състав на Софийския градски съд ще гледа делото срещу Веселин П. и др. (чл. 243-250 чл.)\r\n***\r\nОт 10.00 часа в Детския отдел на Столична библиотека (пл. „Славейков“ № 4а) стартира \r\n„Походът на книгите“ - Седма Национална кампания за насърчаване на четенето. \r\n***\r\nОт 10.00 часа в Детския отдел на Столична библиотека (пл. „Славейков“ №4) ще бъдат представени целите, фокуса и инициативите на тазгодишното издание на седмата Национална кампания за насърчаване на четенето „Походът на книгите“.\r\n***\r\nОт 11.00 часа в Национален пресклуб на БТА Сдружение „Всички заедно за една кауза” ще даде пресконференция по повод Предстоящ голям благотворителен концерт /зала „Арена армеец” - София, 11 май 2018 г., от 19.00 ч./, в подкрепа на деца, лишени от родителска грижа и страдащи от различни заболявания като рахитни изкривявания, ДАУН, умствена изостаналост и други.\r\n***\r\nОт 12.00 часа в Литературен клуб „Перото” ще се проведе дискусия, организирана от Сдружение „Аутизъм днес“.\r\n***\r\nОт 18.00 часа в Мраморното фоайе на Столична библиотека, пл. „Славейков“ № 4, Христо Стоянов ще представи публицистичната си книга \"Отворени писма до България\".\r\n***\r\nОт 18.30 часа ще се състои второто събитие от серията лекции в рамките на „Отворения университет” на „Червената къща“, посветена на връзката между наука, изкуство и технологии.\r\n***\r\nОт 19.00 часа ще започне протестното събрание  на жителите на столичния квартал „Банишора“ срещу намерението Центъра по наркомании, намиращ се на ул. „Пиротска“ 117 да бъде преместен в Центъра по вирусология на бул. „Столетов“ №44 в непосредствена близост до Централния софийски затвор. Сборният пункт е срещу 14-то СУ „Проф. Асен Златаров“ на ъгъла на ул. „Коритник“ и ул. „Подп. Калитин“. \r\n***\r\nОт 19.00 часа в зала 1 на НДК Световноизвестното българско сопрано Александрина Пендачанска ще празнува 30 години на сцената с концерт-спектакъл „Това съм аз“.\r\n***\r\nРегионален исторически музей – София организира Пролет в музея 2018.\r\n***\r\nВ 09.30 часа в Градската библиотека „Паисий Хилендарски“ ще се проведе библиотечен урок с децата от ДГ „Мир“, озаглавен „Азбучните приключения на играчките”. Проявата е част от програмата „Дни на книгата“ в Асеновград. \r\n***\r\nВ 16.00 часа в Градската библиотека „Паисий Хилендарски“  ще се открие изложба илюстрации на книгата на Н. Хайтов ”Разкази с опашки”, рисувани от АРТ ателие „Пъстроцвет”. Проявата е част от програмата „Дни на книгата“ в Асеновград.\r\n***\r\nВ 18.00 часа в Градската библиотека „Паисий Хилендарски“ ще се проведе концерт на НЧ „Св. преп. Паисий Хилендарски”, който ще бъде със специалното участие на Пловдивско певческо дружество „Ангел Букорещлиев”. Проявата е част от празничната програма за Великденските празници на Община Асеновград. \r\n***\r\nОт 13.30 часа в Читалня Детски отдел ще се проведе инициативата „Детско утро под надслов Андерсенови приказки”, посветен на тринадесетия Маратон.\r\n***\r\nОт 19.00 часа в зала „Пейо Яворов” ще бъде представена пиесата „Всичко или нищо”.\r\n***\r\nВъв фоайето на Младежки дом – Благоевград ще бъде открита „Великденска работилница“.\r\n***\r\nОт 10.00 часа в офиса на ГЕРБ в гр. Царево на адрес ул. \"Рибарска\"  2, народният представител от ГЕРБ - Бургас Диана Саватева ще има приемен ден за жителите на общината. \r\n***\r\nОт 14.00 часа народният представител от ГЕРБ-Бургас Ася Пеева ще се среща с граждани в офиса на партията в с. Руен.\r\n***\r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 ще се проведе приемен ден на народния представител от ГЕРБ Нели Петрова. \r\n***\r\nОт 13.00 часа в централата на БСП на ул. „Македония” 33 - ще има приемна на народните представители от  ПГ „БСП за България“: Проф. Анелия Клисарова, заместник-председател на комисията по образование и наука и член на комисията по здравеопазване; Иван Иванов - член на парламентарните комисии по регионална политика, благоустройство и местно самоуправление и по транспорт, информационни технологии и съобщения. \r\n***\r\nОт 11.00 часа в конферентната зала на Търговско-промишлена палата – Враца по инициатива на областния управител Малина Николова и по повод на стартираната от Министерство на регионалното развитие и благоустройството дискусия за ново статистическо райониране на страната, Областна администрация – Враца организира обсъждане с широко представителство на граждани и институции.\r\n***\r\nОт 15.00 часа, в конферентната зала на Търговско-промишлената палата, министърът на вътрешните работи Валентин Радев ще даде брифинг за медиите по подов срещата му с кметове на общини и населени места по тема „Мерки за повишаване на сигурността и превенция на битовата престъпност в населените места от област Враца“.\r\n***\r\nОт 11.00 часа в зала „Възраждане“ ще се състои Националното откриване на Седмицата на гората.\r\n***\r\nОт 10.30 часа в клуба на пенсионера в село Върбица ще започне хумористична проява, посветена на Деня на шегата с участието на самодейни колективи. \r\n***\r\nОт 11.00 часа на пл. „Свобода“ ще се проведе Великденски концерти на Духов оркестър – Добрич.\r\n***\r\nОт 19.00 часа в Концертна зала „Добрич“ ще се състои Концерт спектакъл „Бродуей ще полудеЙ“.\r\n***\r\nВ Художествена галерия – Добрич ще се проведе Великденска работилничка.\r\n***\r\nОбщина Добрич организира за трета поредна година кампанията „Бъди здрав“.От 15.00 ч. до 17.00 ч.ще се състои здравен пункт за измерване на кръвно налягане, кръвна захар, индекс телесна маса и диагностика на здравето с биоскенер. Ще бъдат предоставяни и информационни брошури на Алеята на здравето пред Скейт парк в Градски парк. От 16.00 часа ще започне официалното откриване на седмицата на здравето.\r\n***\r\nОт 18.30 часа в залата на Дома на науката техниката ще се проведе семинар за развитието на пчелните семейства, организиран от браншовия съюз „Пчела” – Кюстендил.\r\n***\r\nОт 12.30 часа, пред  сградата на противопожарната служба  в гр. Мездра, министърът на вътрешните работи Валентин Радев, гл. комисар Николай Николов, представители на МРРБ, тържествено ще открият  обновената сграда на пожарната служба в гр. Мездра.\r\n***\r\nОт 18.30 часа в голямата зала на Общински младежки дом - Монтана ще гостува ансамбъл \"Camerata Pontica - класика и фолклор\".\r\n***\r\nОт 14.00 часа в Пресклуб- Пазарджик Организатори и участници в Международния младежки театрален фестивал \"Океан от любов\" ще споделят впечатленията си от тазгодишното издание на форума.\r\n***\r\nБиблиотекари от пернишката Регионална библиотека „Светослав Минков”ще бъдат на гости на деца от ДГ „Калина Малина” в кв. „Проучване“ по повод Международния ден на детската книга.\r\n***\r\nОт 10.00 часа в Пресклуб на БТА – Плевен ще се проведе пресконференция на Мартин Митев,  председател на Общински съвет – Плевен и общински съветник от ПП ГЕРБ.\r\n***\r\nВ 09.00 часа в зала 10 на Окръжния съд ще се проведе заседание по делото срещу Костадин П., бивш кмет на община Куклен, и Надежда М., обвинени в приемане и съответно предлагане на подкуп във връзка с обществени поръчки.  \r\n***\r\nВ 09.30 часа в зала 2 на Окръжния съд ще се проведе заседание по делото срещу Любен Ч., Иван Т. и Ерол Е., собственици на таксиметрова компания, обвинени в укриване на данъци в особено големи размери. \r\n***\r\nВ 10.00 часа в зала 1 на Окръжния съд ще се гледа делото срещу Валери Г., обвинен в притежание на неистински парични знаци в големи количества.\r\n***\r\nВ 10.30 часа в зала 9 на Районния съд ще се проведе заседание по делото срещу Исмаил И. и Димитър П., обвинени в причиняване на имотна вреда на дружество в особено големи размери.\r\n***\r\nВ 11.00 часа в района на блок №258 в район „Тракия“ кметът на града Иван Тотев и районният кмет Костадин Димитров ще дадат старт на поредното разширение на парк \"Лаута\". \r\n***\r\nВ 13.30 часа в зала 2 на Окръжния съд ще се проведе заседание по делото срещу Атанас В., обвинен, че при управление на лек автомобил по непредпазливост е причинил смъртта на друго лице.\r\n***\r\nОт 17.30 часа в Народна библиотека „Иван Вазов“ в Пловдив ще бъде представена книгата на Борислав Костов „Пепел от пеперуди“.\r\n***\r\nВ 19.00 часа в храм „Св. Марина“ Пловдивският митрополит Николай ще отслужи Последование на Жениха на Велики понеделник.\r\n***\r\nОт 13.00 ч. ще се проведе тренировка с цел проверка на техническото състояние на Националната система за ранно предупреждение и оповестяване на населението, както и с цел придобиване на умения от длъжностните лица за работа с НСРПО и обучение на населението за разпознаване на сигналите, излъчвани от акустичните сиренни устройства.\r\n***\r\nОт 9.30 часа в офиса на ГЕРБ в Сливен на ул. \"Цар Освободител\" № 17 общинските съветниците от ГЕРБ – Сливен Георги Николаев и Силвия Маринова ще проведат приемни за граждани. \r\n*** \r\nОт 10.30 часа в сградата на Сливенска митрополия Негово Високопреосвещенство Сливенският Митрополит Иоаникий ще отправи Великденското си послание. \r\n***\r\nОт 9.00 часа народният представител от ГЕРБ Радостин Танев организира приемна за граждани. \r\n***\r\nОт 16.30 часа в РБ „Захарий Княжески“ ще бъде открита изложба с рисунки на деца от център „Алтернатива“. \r\n***\r\nОт 19.00 часа в Драматичен Театър-Стара Загора ще се играе пиесата „Трагедия от грешки“ по „Крал Лир“ от Уилям Шекспир.", "date": "2018.04.01", "title": "Предстоящи събития в страната за 2 април (Агенция „Фокус“)"}
{"url": "http://www.focus-news.net/news/2018/04/01/2506582/hurriyet-spored-turskiya-prezident-izrael-e-teroristichna-darzhava.html", "text": "По време на конгрес на управляващата Партия на справедливостта и развитието президентът на Турция Реджеп Тайип Ердоган заяви, че „Израел е терористична държава“, пише  Hurriyet.\r\n„Турция трябва да се справя с терористи. Но Израел не е загрижен от тях, защото той самият е терористична държава“, заяви Ердоган. „Вие не сте популярни. Спрете да се хвалите, че имате ядрено оръжие. Ще дойде време, когато те няма да свършат работа“, допълни той.\r\n„Ти си окупатор. Ти си окупирал тази земя. Ти си също така терорист“, обърна се Ердоган към израелския министър-председател Реджеп Тайип Ердоган.  Виктор Турмаков", "date": "2018.04.01", "title": "Hurriyet: Според турския президент „Израел е терористична държава“"}
{"url": "http://www.focus-news.net/news/2018/04/01/2506590/ria-novosti-palestinskata-avtonomiya-prizova-da-se-provede-izvanredno-zasedanie-na-arabskata-liga.html", "text": "Палестинската автономия призова да се проведе извънредно заседание на Арабската лига за обсъждане на ситуацията в Ивицата Газа, на чиято граница имаше сблъсъци между палестинските демонстранти с израелските военни, предава РИА Новости.\r\nСпоред постоянния представител на Палестинската автономия в организацията Дияб ал Лух на тази среща ще се обсъдят „престъпленията на Израел срещу мирните палестински демонстранти“. \r\n„Загинаха 16 души, ранени бяха повече от 1500 палестинци, което е грубо нарушение на международното хуманитарно право от страна на Израел“, заяви палестинският дипломат.  Виктор Турмаков", "date": "2018.04.01", "title": "РИА Новости: Палестинската автономия призова да се проведе извънредно заседание на Арабската лига"}
{"url": "http://www.focus-news.net/news/2018/04/01/2506597/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин", "date": "2018.04.01", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/04/01/2506586/poveche-ot-100-dushi-se-vklyuchiha-v-15-ata-natsionalna-kravodaritelska-kampaniya-v-sofiya.html", "text": "„От една единица дарена кръв се получават четири компонента. Добре е на пациентите да се прелива само тази съставка, от която те имат нужда. По този начин, един дарител реално може да помогне на четирима души\". Това каза директорът на Националния център по трансфузионна хематология проф. Фани Мартинова при старата на Националната кампания за насърчаване на безвъзмездното и доброволно  кръводаряване, съобщиха от пресцентъра на Националния център по трансфузионна хематология. Тя благодари на всички, които избраха в днешния празничен ден да се включат в благородната инициатива, особено на онези, които го направиха за първи път. \r\nВ София повече от 100 реални дарители се включиха в кампанията под надслов „Запалете свещичка, дарете кръв, дарете живот сега!”, която всяка година се организира на големия християнски празник Цветница от НЦТХ и БЧК и е с благословението на Негово Светейшество Българския патриарх и Софийски митрополит Неофит. \r\nМобилните екипи на НЦТХ традиционно бяха разположени около големите православни храмове „Св. Неделя”, „Покров Богородичен”, „Св. Седмочисленици” и „Св. Параскева”, а доброволци от Младежкия червен кръст информираха хората за кампанията.\r\nПо последни данни, в България с 85%, трайно преобладава т.нар. родствено кръводаряване, а безвъзмездното, каквато е и целта на днешната кампания, заема едва 25%. Стремежът е чрез неговото популяризиране, доброволното дарителство да достигне 100% в световен мащаб, тъй като е от изключителна важност за осигуряването на достатъчни количества кръв и кръвни продукти, необходими за лечението на хиляди пациенти.", "date": "2018.04.01", "title": "Повече от 100 души се включиха в 15-ата Национална кръводарителска кампания  в София"}
{"url": "http://www.focus-news.net/news/2018/04/01/2506600/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Повишена е опасността от падащи камъни във високопланинските райони на областта. Това съобщи за Радио „Фокус” – Пирин дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са мокри и хлъзгави. Нормален е трафикът по автомагистрала „Струма” и път Е-79.\r\nЛора КАЛЧЕВА", "date": "2018.04.01", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/04/01/2506599/eksperti-na-ministerstvoto-na-turizma-inspektiraha-4-zvezden-hotel-vav-velingrad-sled-signali-ot-turisti.html", "text": "По разпореждане на министър Николина Ангелкова експерти на Министерството на туризма влязоха на проверка в четиризвезден хотел във Велинград след сигнали от туристи за лоша хигиена и услуги, които не отговаряли на категорията на хотела. Това съобщиха от пресцентъра на министерството.\r\nИнспекцията в \"СПА Хотел Селект\" във Велинград показа, че на рецепцията няма обособено място за хора с увреждания, каквото се изисква за 4-звезден хотел. В проверените стаи липсвали някои от нужните консумативи, но не са установени повреди на контакти, каквито оплаквания имаше от туристи.\r\nНа проверка в хотела е бил и екип на Комисията за защита на потребителите (КЗП). Експертите на министерството и комисията не са установили маломерни стаи. По-сериозно нарушение, санкцията за което обаче е в прерогативите на КЗП, е липса на сертификат за СПА центъра на хотела. Този документ е задължителен, за да може обектът да носи в името си СПА. За това нарушение по закон се издава наказателно постановление. \r\nЗа другите установени пропуски мениджмънтът на хотела ще получи предписания и ще трябва да ги отстрани по най-бързия начин. Експертите на Министерството на туризма ще направят контролна проверка на хотела в рамките на 2 седмици, за да се уверят, че условията, предлагани на клиентите, отговарят на изискванията за 4 звезди.", "date": "2018.04.01", "title": "Експерти на Министерството на туризма инспектираха 4-звезден хотел във Велинград след сигнали от туристи"}
{"url": "http://www.focus-news.net/news/2018/04/01/2506595/reuters-sklyucheno-e-sporazumenieto-za-evakuiraneto-na-opozitsiyata-ot-grad-duma-kam-severna-siriya.html", "text": "Според данни на свързана с ливанската шиитска групировка „Хизбулла“ медия е сключено споразумение  за евакуирането на бойците от сирийската опозиционна групировка „Джейш ал Ислам“ от последния контролиран от антиправителствените сили град край Дамаск Дума към град Джараблус в северната част на страната край границата с Турция, предава  Reuters.\r\nСпоразумението е сключено след няколко дни преговори, за да може град Дума да бъде пощаден от кръвопролитие. Той включване на одобрен от сирийското правителство местен съвет, който ще ръководи делата в града, след като силите на опозицията се изтеглят от него.  Виктор Турмаков", "date": "2018.04.01", "title": "Reuters: Сключено е споразумението за евакуирането на опозицията от град Дума към Северна Сирия"}
{"url": "http://www.focus-news.net/news/2018/04/01/2506603/afp-sedem-nadziratelya-sa-zaginali-pri-bunt-v-meksikanski-zatvor.html", "text": "Седем полицейски служителя да загинали, след като са се опитали да потушат бунт в затвор в източната част на Мексико, предава  AFP.\r\nПолицията се опитва да възстанови реда в затвора „Ла Тома“ в щата Веракруз, но „е изтласкана от затворниците, които са откраднали инструменти от работилницата за дърводелство“ и са ги използвали за оръжие, съобщава правителството на щата, описвайки част от затворниците като силно опасни.  Виктор Турмаков", "date": "2018.04.01", "title": "AFP: Седем надзирателя са загинали при бунт в мексикански затвор"}
{"url": "http://www.focus-news.net/news/2018/04/01/2506602/aktsenti-v-sutreshniya-blok-dobro-utro-balgariya-na-radio-fokus-na-2-april.html", "text": "Хиляди мотористи откриха Мотосезон 2018 в редица градове. Шествието се проведе под мотото „Не на агресията на пътя” а в Пловдив - „Спрете войната на пътя! Искам да се прибера Жив!“. Въпреки тези призиви двама мотоциклетисти загинаха, други бяха ранени при различни пътни инциденти. За толерантността и отговорността на пътя ще разговаряме с комисар Алекси Стратиев, експерт по пътна безопасност. Защо ситуацията на запад от българската граница се усложнява, а не се успокоява след декларирането на ЕС с българското посредничество да се засили интеграцията им? Кой какво преследва на Западните Балканите, какво се стремят да постигнат САЩ, ЕС, Турция и Русия? В този контекст на преплитане на интереси каква е ролята на България и какви трябва да са действията на страната ни? Тези и други въпроси ще зададем на ген. Кирчо Киров, началник на Националната разузнавателна служба (2002-2012 г.) От 2 април започва Седмицата на гората. Инициативата се провежда от 1925 г. Тази година тя е под надслов „Децата и гората на България за бъдещето на зелена Европа“. Какви събития ще бъдат включени и защо е важна тази седмица ще разберем от изпълнителния директор на Агенцията по горите инж. Григор Гогов. Последната седмица от земния живот на Иисус Христос се нарича “Велика” или “Страстна седмица”. Това е седмица на страданията, прелюдия към вечния живот и символ на духовното пречистване и смирение на човека. Повече за ритуалността на празника ще научим от колегата от Радио „Фокус” – Кюстендил Венцеслав Илчев. Дни на книгата се провеждат в Асеновград. Те ще продължат до 23 април – Световния ден на книгата и авторското право. Кои са акцентите в програмата и какви изненади да очакват посетителите на многобройните събития? Повече ще научим от репортажа на колегата Тони Михайлов от Радио „Фокус“ – Пловдив.", "date": "2018.04.01", "title": "Акценти в сутрешния блок „Добро утро, България“ на Радио „Фокус“ на 2 април"}
{"url": "http://www.focus-news.net/news/2018/04/01/2506605/washington-post-donald-tramp-prizova-meksiko-da-spre-pritoka-na-migranti-kam-sasht.html", "text": "Президентът на САЩ Доналд Тръмп заяви, че твърде много хора идват от Мексико в страната и че различни програми ги защитават от депортация, пише  Washington Post.\r\nПо-рано миналата година Тръмп прекрати програмата от времената на неговия предшественик Барак Обама, защитаваща от депортиране децата на мигранти, родили се на територията на САЩ.  По-късно федерален съдия нареди администрацията да продължи да издава разрешения за престой.\r\n„Мексико не прави нищо, за да прекрати нелегалната миграция и се присмива на глупавите ни закони за миграцията“, заяви Тръмп. Той допълни, че Мексико „Трябва да прекрати потоците на наркотици и мигранти или ние ще спрем тяхната крава-хранителна НАФТА“. \r\nВ момента САЩ, Канада и Мексико предоговарят Северноамериканското споразумение за свободна търговия (НАФТА), за което Тръмп смята, че вреди на икономиката на САЩ.\r\nСъщевременно президентът настоя, че граничната полиция не може да си свърши добре работата, заради „смешните либерални закони“. Виктор Турмаков", "date": "2018.04.01", "title": "Washington Post: Доналд Тръмп призова Мексико да спре притока на мигранти към САЩ"}
{"url": "http://www.focus-news.net/news/2018/04/01/2506577/yedioth-ahronoth-benyamin-netanyahu-zayavi-che-dumite-na-erdogan-otnosno-sluchvashtoto-se-na-ivitsata-gaza-e-litsemerie.html", "text": "Израелският министър-председател Бенямин Нетаняху разкритикува турския президент Реджеп Тайип Ердоган, който осъди Израел предишния ден заради гибелта на 16-те палестинци по време на протест в Ивицата Газа, пише  Yedioth Ahronoth.\r\n„Най-моралната армия на света няма да търпи проповеди от някой, който от години безразборно бомбардира цивилни“, заяви Нетаняху. \r\nВ петък в Ивицата Газа избухнаха протести при които освен загиналите палестинци, бяха ранени други 1400 души. \r\n„Силно осъждам израелското правителство заради нечовешката му атака“, заяви Ердоган по време на реч в Истанбул, реагирайки на сблъсъците.  Виктор Турмаков", "date": "2018.04.01", "title": "Yedioth Ahronoth: Бенямин Нетаняху заяви, че думите на Ердоган относно случващото се на Ивицата Газа е лицемерие"}
{"url": "http://www.focus-news.net/news/2018/04/01/2506604/toma-bikov-gerb-plitak-pr-beshe-opitat-na-ninova-da-rakovodi-madro-pozitsiyata-na-balgariya-za-rusiya.html", "text": "Плитък ПР беше опитът на Нинова да ръководи „мъдро“ позицията на България за Русия. Това каза Тома Биков, ГЕРБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването. Тома Биков заяви позиции по следните теми: Каква е шегата в неразбирателството между Радев и Борисов по важните национални въпроси?; Радев с нож към гърба на Борисов и с липса на позиция за Турция; Разнобой в позицията за Русия \r\nТома Биков поздрави Беновска и зрителите с празника Цветница, а Беновска попита кое е празник – това, че гостът ѝ си подава оставката ли. Биков каза, че това би било тъжна новина. Беновска обясни, че се е пошегувала, защото днес е 1-ви април. Беновска попита каква шега би могло да се търси в настоящата политика и случващото се между президента Радев и премиера Борисов по въпроса с отношенията между България и Турция и срещата на Върха в Евксиноград между председателя на Европейската комисия Юнкер, председателя на Европейския съвет Туск, президента на Турция Ердоган и премиера на България Борисов, както и позицията на България за конфликта между Великобритания и Русия, скандала с отровения или „злоупотребен от Великобритания“ с новичок Скрипал. Биков отговори, че според него има разминаването, защото правителството се опитва да води цялостна външна политика, а срещата във Варна не се разглежда сама по себе си отделно от позицията на България за международната криза между Великобритания и Русия. Биков отбеляза, че България за пръв път има цялостна външна политика, която приоритизира националния интерес на страна, разглежда България като част от ЕС и НАТО и се опитва да преведе страната през сложните международни отношения. Според госта това са разбиранията на сегашното управление, докато Радев и Нинова „мислят на парче, мислене от среща в среща“. Той обясни, че те не са съгласни със срещата във Варна, защото според тях Туск, Юнкер и Ердоган трябва да обсъждат проблема с бежанците, а планираната тема е съвсем друга – мигрантската криза. Биков подчерта, че резултатът от срещата е добър както за Европа, така и за България, и се надява мигрантският наплив, които преживяхме, да не се повтори. Гостът каза, че Нинова приветства позицията за Русия, но преди това е казала, че санкциите срещу Русия трябва да се намалят, а ГЕРБ са против тяхното намаляване, заради националния интерес и запазването на границите, защото процеса в Европа може да стане верижен, а България няма да има полза от промяна на границите в Балканите. „Ние имаме самочувствието да отстояваме националния интерес и да казваме какво мислим и на Русия, да обясним какво мислим и на западните партньори, които според мен разбират нашето геостратегическо положение, в което се намираме и, което те самите могат да използват в определен момент като комуникационен канал между запада и Русия“ каза Биков. Беновска попита госта си защо „слива“ Радев с Нинова. Биков отговори, че в последните няколко месеца не вижда разлика в говоренето и действията им. Водещата попита как е било по-рано. Гостът каза, че преди се е надявал президентът да бъде президент на всички българи. Беновска припомни изказването на Радев, че Борисов ще е разносвач на шербет на срещата с Ердоган и попита госта си дали това е преобърнало неговото мнение, или това, че се е обидил, че не е бил поканен на срещата, или пък трето – че премълчава президентската позиция по въпросите за Турция и Русия. Биков обясни, че причината да си промени мнението за президента е неговата готовност „да забие нож в гърба на правителството докато то преговаря и на премиера“. Беновска попита госта си кое нарича „забивка на нож“ и дали Радев е успял да го направи. Биков отговори, че се е опитал като е определил срещата във Варна като провалена още преди да се е провела, а от това печелят само най-твърдото ядро от симпатизанти на БСП. Гостът каза, че това е политическата линия на президента и той има това право, защото и други наши президенти са имали ярки позиции срещу управляващите, но никой не е печелил от това. Биков обясни, че ако президентът иска да бъде ефективен като представляващ българската външна политика пред света той трябва „да има елементарна координация с правителството“, а сегашната му политическа линия изисква от него действия и след като не е доволен от срещата във Варна е редно в най-кратък срок да се срещне с Ердоган, Туск и Юнкер, да обиколи всички европейски държави и да постави въпроса за тракийските бежанци. Беновска припомни, че 2016-та година в края на август е била първата важна среща на премиера Борисов с президента Ердоган в Турция, а тогава Радев е бил все още кандидат за президент и е водел своята предизборна кампания, на чиято първа публична изява през запасни офицери тя го е помолила да каже своята позиция за Турция и какво би препоръчал на Борисов относно позицията на страната. Беновска обясни, че тогава той не е отговорил и въпреки че оттогава процесите между двете страни се развиват възходящо – Радев все още не е изразил мнението си. Беновска помоли госта си за анализ отвъд суетата и коремните премятания. Биков обясни, че, за да бъде президентът зачитан – трябва да си изгради авторитет, който да е непоколебим, но разликата между него и правителството е, че управлението не действа на базата на чувствата си към определени държави, а хладнокръвно защитава националния интерес и се съобразява с потребностите на българите. „Аз виждам една много активна позиция на президента, когато става въпрос за Русия, и много пасивна, когато става въпрос за други държави. За мен това е, меко казано, неефективно и нецялостно външнополитическо виждане“ каза Биков и допълни, че въпреки реверансите на президента към Русия, именно той има проблеми с руската държава. Беновска отново попита каква е причината Радев да не изразява своята позиция за отношенията между България и Турция. Биков каза, че не го познава лично и няма как да знае. Беновска го прекъсна и обясни, че политиката и поведението му могат да се анализират и без лични взаимоотношения, а през призмата на това, че Радев е президент на страната от 1 година. Биков отговори, че 1 година е напълно достатъчно да се започнат действия, а не само да се държат речи. Той подчерта, че трябва да се отбележат стратегическите точки, които България трябва да защитава пред Русия. По негови думи Радев е отбелязал 2 – ненамеса в президентските избори и тракийските бежанци и попита дали това са двата най-важни въпроса по отношение на връзката България – Турция. Беновска попита госта си как Радев може да представлява външната политика на правителството, когато липсва съгласието, няма обсъждане, няма размяна на аргументи, няма и единна позиция, която да обедини двете страни. Биков отговори, че по-трудно се води външната политика – „аз чувам едни поздравления от една страна и обвинения от друга за позицията спрямо Русия, но ние няколко пъти поставихме нашия национален интерес в разминаване с руския национален интерес и аз очаквах да получим подкрепа“. Беновска каза, че за Русия се води разнобой и даже днес той продължава пред младежкия ГЕРБ в Рупите с коментар на Цветанов – Борисов изразява умерена позиция в унисон с националните интереси, а от друга страна защитава правото на България да прави своите избори, докато Цветанов иска да сме по-категорични и да се присъединим към държавите, които изгониха своите дипломати. Биков коментира, че е бил в парламента, когато Цветанов е реагирал на предложението на БСП да бъде приета обща декларация, и тогава говоренето му е било насочено срещу БСП, които е нарекъл „лицемери“. Беновска го прекъсна и цитира изказването на Цветанов, че трябва да сме солидарни с общата европейска позиция, защото не сме разследващ орган. Биков каза, че няма разминаване, защото казаното от Цветанов е в синхрон с позицията на страната ни, която гласува във всички европейски органи, че е солидарна с Великобритания. Нинова, позицията на България за Русия и искането на лидера на БСП за „стенограма“ от разговора между Ердоган и Борисов; КСНС и разсекретяването на стенограмата за КТБ \r\n„Нинова опита ли се да яхне като черна кобила позицията на Борисов за Русия?“ попита Беновска. Биков определи това като „плитък ПР“, защото е предусетила, че правителството ще вземе това решение и, за да го изпревари – 20 минути по-рано е предложила същото, за да изглежда, че правителството е решило под неин натиск и „мъдро ръководство“. Беновска каза, че по думите на Нинова тя е говорила повече от час с Борисов в деня, в който се взе решението за позицията на страната ни спрямо Русия. Биков сподели, че се надява Нинова да се е успокоила, защото е много напориста в желанието си да вижда премиера и той да ходи при тях. Беновска попита госта си дали Нинова е права в желанието да иска стенограма от разговора между Борисов и Ердоган. Биков отговори, че това желание говори за доста сериозна неграмотност, защото е искала разсекретяване на стенограма от разговор на 4 очи, което означава, че двамата седят и си говорят. Беновска каза, че Нинова почти е разсекретила своя разговор на „2 уши“ с Борисов по време на преговорите за руската позиция. Гостът каза, че Борисов горе-долу е предал темата на разговора, но ако се разсекрети такъв разговор означава, че в бъдеще Борисов и всеки един премиер много трудно ще организира такива разговори на 4 очи, защото никой няма да иска да провежда разговор, който после ще бъде предаван на трети лица. Биков отбеляза, че подобно нещо се е случило на КСНС и разсекретяването на стенограмата на КТБ и определи това като един от най-големите гафове на Радев. От стенограмата се е разбрало, че няма нищо специално, но гафът е, че оттук нататък КСНС няма да бъде място, на което политиците ще могат свободно да кажат всичко в отсъствието на медиите, какъвто е и смисълът на този съвет. Какво е бъдещето? \r\nБеновска попита Биков – „И това ще мине, но какво предстои после?“. Биков отговори, че той не е позитивен човек и не мисли, че всичко ще е прекрасно и се надява Турция ще бъде стабилна. Според него ЕС и Турция още не са решили проблемите помежду си, но в тази трудна ситуация трябва да се постави базата за преговори. А по отношение позицията на България спрямо Русия Биков каза, че ще устои ако страната ни не получи доказателства, че Русия е участвала в провеждането на държавен тероризъм. Беновска каза, че светът ще получи тези доказателства, а не само страната ни и това би означавало война. Според Биков няма да бъде направена крачката към „гореща война“, но със сигурност това ще усложни международните отношения. За него важното е Европа да бъде единна, защото от това зависи българският стратегически интерес. \r\nТака завърши разговорът между Тома Биков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 1-ви април 2018 година.", "date": "2018.04.01", "title": "Тома Биков, ГЕРБ: Плитък ПР беше опитът на Нинова да ръководи „мъдро“ позицията на България за Русия"}
{"url": "http://www.focus-news.net/news/2018/04/01/2506601/standard-makedoniya-vitsepremierat-na-kosovo-razkritikuva-redzhep-tayip-erdogan-nie-ne-sme-vasali-na-nikogo.html", "text": "Косовският вицепремиер Фатмир Лимай, заяви, че Косово „не е ничий васал“ и че косовския премиер Рамуш Харадинай може да бъде сменен само от хората, които са го избрали, предава македонското електронно издание   „Стандард“ .\r\n„Косово иска добри отношения с всички, но няма да бъде ничий васал“, заями Лимай, в отговор на критиките на турския президент Реджеп Тайип Ердоган срещу Харадинай за това, че я осъдил екстрадирането на шестима турски граждани, за които Анкара твърди, че са гюленисти.\r\n„Никой и нищо не може да ни заплаши, освен косовския народ. Той даде мандат на министър-председателя, той може да го смени. Никоя друга страна не може да му каже как да управлява косовското правителство“,  допълни вицепремиерът.\r\nШестимата турски граждани бяха арестувани в четвъртък в Косово, а след това екстрадирани по искане на Турция заради предполагаеми връзки с движението на Фетхуллах Гюлен, който, според Анкара, стои зад опита за преврат през юли 2016 година.\r\nВ петък Рамуш Харадинай отстрани вътрешния министър и началника на разузнаването, заявявайки, че не е бил информиран за операцията по депортирането на шестимата турски граждани. Виктор Турмаков", "date": "2018.04.01", "title": "„Стандард“ (Македония): Вицепремиерът на Косово разкритикува Реджеп Тайип Ердоган: „Ние не сме васали на никого“"}
{"url": "http://www.focus-news.net/news/2018/04/01/2506608/pazardzhik-detsa-ot-detska-gradina-valentina-tereshkova-iznesoha-velikdenski-blagotvoritelen-myuzikal-v-pomosht-na-bolno-10-godishno-dete.html", "text": "Над 200 деца от детска градина „Валентина Терешкова“ в Пазарджик изнесоха великденски благотворителен мюзикъл, съобщиха за Радио „Фокус“ – Пазарджик от детското заведение. Тържеството е било под надслов „Деца играят за дете“, като малките артисти са танцували за братчето на свой приятел – малкия Димитър Борисов Ганев. 10-годишният Митко е с анапластичен едроклетъчен Неходжинов синдром и се нуждае от трансплантация на костен мозък. Официален гост на тържеството е бил Негово Преосвещенство Константийският епископ Яков, викарий на Пловдивския митрополит Николай и архиерейски наместник на Пазарджишка духовна околия. На сцената е била поканена и майката на Димитър, която през сълзи е благодарила на всички, че приемат детето й като едно от своите деца и съпреживяват техните трудности. Тържеството се е превърнало в истински спектакъл, пресъздавайки приказката за Пепеляшка, преплетена с благата вест за Христовото Възкресение. Създателите му са показали един различен поглед върху класическия сюжет, пречупен през призмата на вярата и християнските добродетели. \r\nАлбена ЖИЛЕКОВА", "date": "2018.04.01", "title": "Пазарджик: Деца от детска градина „Валентина Терешкова“ изнесоха великденски благотворителен мюзикъл в помощ на болно 10-годишно дете"}
{"url": "http://www.focus-news.net/news/2018/04/01/2506606/nimh-utre-vremeto-shte-bade-slanchevo-i-vetrovito-s-maksimalni-temperaturi-mezhdu-11-i-16.html", "text": "Атмосферното налягане в сутрешните часове ще бъда малко по-ниско от средното за април. През деня още ще се повиши и ще бъде близко до средното за месеца. През нощта валежите над цялата страна ще спрат, а облачността над много райони ще се разкъса и намалее. Ще духа предимно умерен вятър от запад-северозапад. Минимални температури, в повечето райони, ще бъдат между 3° и 8°, в София около 2°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\n Утре ще бъде много ветровито - ще духа умерен и силен запад-северозападен вятър. Ще бъде предимно слънчево с временни увеличения на облачността, но само на отделни места ще превали слабо. Ще бъде малко по-хладно с максимални температури между 11° и 16°, в София около 12°. \r\nНад Черноморието ще бъде предимно слънчево с временни увеличения на облачността. Вероятността да превали е малка. Ще духа умерен и селен северозападен вятър. Максималните температури ще бъдат 12° и 15°. Вълнението на морето ще бъде 2-3 бала. Температурата на морската вода е 7-8°.\r\nВ планините ще има променлива облачност и на отделни места ще превали дъжд, над 1800 метра – сняг. Ще духа силен до бурен северозападен вятър. Максималната температура на 1200 метра ще е около 7°, на 2000 метра около минус 1°.\r\nВъв вторник ще е слънчево, след обяд над западните райони с висока облачност. Сутринта ще е студено с минимални температури между 0° и 5°. През деня ще се появи южен вятър и ще започне затопляне, и максималните температури ще бъдат между 15° и 20°. В сряда ще е предимно слънчево. Повишението на температурите ще продължи и максималните ще бъдат между 18° и 23°, по-ниски ще бъдат по Черноморието – между 10° и 15°. В четвъртък ще се задържи топло, температурите ще са с още 1-2° по-високи. Ще преобладава слънчево време, след пладне над Западна България ще се развие купеста облачност и на отделни места ще превали краткотраен дъжд с гръмотевици.", "date": "2018.04.01", "title": "НИМХ: Утре времето ще бъде слънчево и ветровито с максимални температури между 11° и 16°"}
{"url": "http://www.focus-news.net/news/2018/04/01/2506609/predstoyashti-mezhdunarodni-sabitiya-za-2-april-agentsiya-fokus.html", "text": "Очаква се руските дипломати да напуснат Германия, след като бяха изгонени във връзка със \"Случая Скрипал\".\r\n*** Френските железопътни работници започват тримесечна стачка.\r\n*** Руският външен министър Сергей Лавров ще приеме своя бангладешки колега Абул Хасан Махмуд Али.\r\n*** ЦИК на Египет ще обяви официалните резултати от президентските избори в страната.\r\n***\r\n​", "date": "2018.04.01", "title": "Предстоящи международни събития за 2 април (Агенция \"Фокус\")"}
{"url": "http://www.focus-news.net/news/2018/04/01/2506625/rumyana-glavcheva-ekspert-seizmolog-zemetresenieto-v-zapaden-iran-e-poreden-aftershok-na-moshtno-zemetresenie-prez-noemvri-2017.html", "text": "На 12 ноември 2017 в граничен район между Иран и Ирак стана мощно земетресение с магнитуд 7.2-7.3 според оценки на световни сеизмологични центрове. Епицентърът му бе локализиран на територията на иранската провинция Керманшах. Продуциран в земната кора на дълбочина от около 20 километра (км), трусът атакува района около епицентъра си с интензивност от VIII степен по 12-степенната скала. Така, той причини смъртта на около 600 жители на Иран и Ирак, също ранявания на около 8000 души. Без подслон останаха над 70 хиляди.  Спасителните усилия бяха забавяни от свлачища и срутища. Около 50% от тежките последици бяха в град Сарпол Захаб (почти 52 хиляди жители), разположен на близо 15 км от границата с Ирак и в селата наоколо, където къщите са изградени от глинени тухли или кал и слама (местни медии). Най-малко 14 провинции в Иран бяха засегнати. Земетресението беше силно усетено на юг до Багдад (220 км от епицентъра), коментира Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)\r\nДнес в 13:05 време в епицентъра (11:35 в Ирак-Багдад и у нас) в района, активиран от земетресението с магнитуд 7.3, се реализира поредният афтершок с магнитуд 5.3 (Ирански сеизмологичен център, Евросредиземноморски център). Иранският сеизмологичен център съобщава за 9 по-слаби земетресения, станали след него. Две от тях са с магнитуд 3.4 и 3.5, а останалите – между 2.5 и 2.8. Характерна за досегашния облик на серията трусове, последвали катастрофалното земетресение от 12 ноември, е нискомагнитудната му наситеност. Днешното максимално земетресение е едва трето сред умерено-силните вторични трусове – трус с магнитуд  5.4 на 11 декември, с магнитуд 5.1 на 6 януари и днес с магнитуд 5.3. Необичайно за коровите земетресения е отсъствие на афтершок (-ове) с магнитуд 6 и по-голям. Информационната агенция ISNA съобщава, че поне 37 души (38, Ройтерс от Дубай) са с леки наранявания след днешния трус, като 27 от тях са обработени в болнично заведение и освободени; някои от нараняванията са по главата от падащи предмети. Според Асошиейтед Прес от Техеран трусът не е причинил нови повреди и жертви.\r\nЗоната на земетръсна активност в Западен Иран с начало на 12 ноември 2017 година е зона на континентална колизия между Арабската и Евразийската плочи. Резултат от колизията е зона на деформации, съответно на сеизмична активност, която следи Загроските планини. Тя се простира в направление юг-югоизток – север-северозапад през целия западен Иран до североизточен Ирак.", "date": "2018.04.01", "title": "Румяна Главчева, експерт сеизмолог: Земетресението в Западен Иран е пореден афтершок на мощно земетресение през ноември 2017"}
{"url": "http://www.focus-news.net/news/2018/04/01/2506626/boyana-kirilova-obshtina-velingrad-na-5-april-gradat-shte-stane-nay-golyamata-v-balgariya-rabotilnitsa-za-pisane-na-velikdenski-yaytsa.html", "text": "На 5 април (Велики четвъртък) от 11.00 часа Велинград ще стане най- голямата в България работилница за писане на великденски яйца. Това каза за Радио „Фокус“ – Пазарджик Бояна Кирилова от общинската администрация. Тя обясни, че за трета поредна година на централния площад „Николай Гяуров“ ще се проведе „Голямото писане на великденски яйца от Чепинския край“. Ще бъде изписано и третото „Голямо яйце” изработено от учениците на ПГД ,,Иван Вазов” като подарък за празника. „Месните майсторки ще показват, а всеки желаещ ще има възможността да се учи и да изпише своето яйце с восък по стара техника с типичните за Чепинския край орнаменти. Водещи на събитието ще бъдат Иван Звездев – кулинар, и Ана-Мария – фолклорна изпълнителка. Във великденската празнична програма участие ще вземат Мариам Маврова, възпитаниците на ЦПЛР-ОДК, ПАНПТ „Здравче-Венче”, ДЮВИШ „Звънче”, Ансамбъл „Драгиново”, ВГ „Караоке” и  ПАНПТ ,,Чепино”, уточни Кирилова.\r\nВаня ВИКОЛОВА", "date": "2018.04.01", "title": "Бояна Кирилова, Община Велинград: На 5 април градът ще стане най-голямата в България работилница за писане на великденски яйца"}
{"url": "http://www.focus-news.net/news/2018/04/01/2506580/prof-kostadin-dinchev-folklorist-vsichki-obichai-i-rituali-na-tsvetnitsa-sa-tyasno-svarzani-s-zhivota-na-choveka-i-negovoto-zdrave-i-blagopoluchie.html", "text": "Обичаите на Цветница имат за цел да покажат, че започва пролетното възраждане. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. Според него тези обичаи са свързани и с плодородието и възпроизвеждане на човешкия род. „Действията с върбови клонки на този ден имат значение на имитативна магия, при която първата свежа зеленина продуцира вегетацията и плодородието, а с любовно-женитбения си характер моминските обичай са въведение към сватбата и бъдещата репродукция на социума, на общността“, каза още проф. Динчев. Той добави, че всички обичаи и ритуали, които се изпълняват на Цветница, са тясно свързани с живота на човека и неговото просъществуване, добруване и добри пожелания за здраве и благополучие.\r\nКристина МИТКОВА", "date": "2018.04.01", "title": "Проф. Костадин Динчев, фолклорист: Всички обичаи и ритуали на Цветница са тясно свързани с живота на човека и неговото здраве и благополучие"}
{"url": "http://www.focus-news.net/news/2018/04/01/2506629/bbcstesnyava-se-vremeviyat-prozorets-kogato-kitayskata-kosmicheska-stantsiya-mozhe-da-padne-na-zemyata.html", "text": "Стеснява се времевият прозорец, когато китайската космическа станция може да пaдне на земята, пише BBC.\r\nПадането на космическия обект е насрочено за 4:07 часа понеделник 2 април,. Очаква се по-голямата част от станцията да изгори при навлизане в атмосферата, като само отделни фрагменти могат да достигнат земята. Точното място, където ще паднат евентуално части от станцията не може да се предскаже, но според специалисти вероятността да паднат върху населени места е нищожна.: Министерство на отбраната на Република България предупреди хората да не докосват евентуално паднали на наша територия фрагменти от станцията. Според специалисти не се очаква те да  представляват опасност за населението. Юлиян Марков", "date": "2018.04.01", "title": "BBC:Стеснява се времевият прозорец, когато китайската космическа станция може да пaдне на земята"}
{"url": "http://www.focus-news.net/news/2018/04/01/2506628/april-zapochna-s-24-zadarzhani-nelegalni-migranti-v-yambolsko-i-pazardzhishko-obzor.html", "text": "През първия ден на месец април бяха задържани общо 24 нелегални мигранти в страната. В хода на специализирана полицейска операция служители на Главна дирекция \"Гранична полиция\" заловиха 7 мигранти, опитали да влязат нелегално в страната. В действията, проведени в зоната на отговорност на РДГП - Елхово участва и хеликоптер от Специализирания отряд за въздушно наблюдение. Заловените са петима мъже и две жени, самоопределящи се като сирийци. Те опитали да влязат на българска територия в района на р. Тунджа, въпреки пълноводието. Това наложило провеждането на спасителна операция с екипи на Главна дирекция \"Пожарна безопасност и защита на населението\" от Ямбол. Задържани са още каналджията, иракски гражданин, който водел групата и двама българи, които я чакали на наша територия. \r\nСлучаят е докладван на Районната прокуратура в Елхово. Образувани са 3 досъдебни производства - по чл. 279 - на нелегалните мигранти, по чл. 280 - на иракчанина и по чл. 281 - на българските граждани. Действията по разследването продължават. \r\nМалко по-късно от МВР оповестиха и втори случай със заловени нелегални мигранти, този път в Пазарджишко. Малко преди обед в неделния ден на разклона за с. Симеоновец, автопатрул на РУ-Септември засякъл микробус с чужда регистрация. След кратко преследване бусът бил спрян и при извършената проверка униформените са установили в него общо 17 чужди граждани без документи за самоличност. 13 от тях се определили като афганистанци, останалите четирима като иракчани.\r\nЗа срок до 24 часа е задържан водачът на микробуса. Работата по случая продължава от служители на група „Миграция“ към ОДМВР- Пазарджик.", "date": "2018.04.01", "title": "Април започна с 24 задържани нелегални мигранти в Ямболско и Пазарджишко (ОБЗОР)"}
{"url": "http://www.focus-news.net/news/2018/04/01/2506632/shumen-izlozhba-za-konkursi-na-imeto-na-pancho-vladigerov-shte-gostuva-prez-april-v-regionalna-biblioteka-stiliyan-chilingirov.html", "text": "Изложбата „Международните и национални конкурси на името на Панчо Владигеров в Шумен“, която беше експонирана във фоайето на ДКТ „Васил Друмев“ на 13 март за концерта, отбелязващ 25-ата годишнина от създаването на Фондация „Панчо Владигеров“, ще бъде представена и в Регионална библиотека „Стилиян Чилингиров“ от 2 до 20 април. Това съобщиха от Фондация „Панчо Владигеров“. Към показаните вече 15 табла, всяко едно от които е посветено на отделен конкурс от проведените за периода 1995-2017 година, ще бъдат добавени и 6 табла, представящи проведения в Шумен през 1986 година Първи международен конкурс за пианисти „Панчо Владигеров“. Снимковият материал, включен в изложбата, е от архива на фондация „Панчо Владигеров“ и показва основните моменти на всеки един конкурс, свързани с журито, отличените участници и гостите. Текстовете само го допълват. Представени са и участниците от Шумен в конкурсите. Авторът на снимките от първия Международен конкурс – 1986 г. не е известен, те са предоставени от архива на бившия Окръжен съвет за култура в Шумен. Първият национален конкурс за пианисти и цигулари „Панчо Владигеров“ от 1995 година е заснет от фотографа Огнян Блъсков, а автор на снимковия материал на останалите 14 конкурса е Красимир Кънев. На 2 април от 18.00 часа във фоайето на Регионална библиотека „Стилиян Чилингиров“ на първия етаж ще бъде първото цялостно представяне на изложбата. В началото ще прозвучат изпълнения на двама цигулари от музикалната школа „Анастас Стоянов“ от Центъра за подкрепа за личностно развитие – ОДК - Шумен.", "date": "2018.04.01", "title": "Шумен: Изложба за конкурси на името на Панчо Владигеров ще гостува през април в Регионална библиотека „Стилиян Чилингиров“"}
{"url": "http://www.focus-news.net/news/2018/04/01/2506631/nimh-vyatarat-v-razgrad-e-bil-nay-silen-s-porivi-do-20-ms.html", "text": "Вятърът в Разград е бил най-силен през последните 12 часа - с пориви до 20 м/с. Това съобщиха за Агенция „Фокус“ от Националния институт по метеорология и хидрология (НИМХ) при БАН. В Добрич вятърът също е бил силен – с пориви до 17 м/с, следван от Враца – с пориви до 17 м/с и Кърджали – с пориви до 15 м/с. В планините също вятърът е бил поривист. Метеоролозите очакват през нощта постепенно той да започне да отслабва. \r\nЛюба АЛЕКСИЕВА", "date": "2018.04.01", "title": "НИМХ: Вятърът в Разград е бил най-силен - с пориви до 20 м/с"}
{"url": "http://www.focus-news.net/news/2018/04/01/2506630/blagoevgrad-za-dvadeseta-poredna-godina-v-grada-shte-se-provede-natsionalniyat-uchenicheski-praznik-za-hlyaba-nash.html", "text": "За двадесета поредна година в Благоевград ще се проведе националният ученически празник „За хляба наш“. Това каза за Радио „Фокус“-Пирин Цветанка Гаврилова, директор на Центъра за личностно и творческо развитие на децата на Благоевград. Инициативата ще се проведе на 20 и 21 април, като тази година тя ще бъде посветена на Деня на земята, който се отбелязва на 22 април. „Събитието е включено в Националния календар на Министерството на образованието и науката за изяви по интереси на децата и учениците за учебната 2017/2018 година. Организатори на празника са Министерство на образованието и науката, Националният дворец на децата, Регионално управление на образованието – Благоевград и Центърът за личностно и творческо развитие на децата на Благоевград и Община Благоевград“, каза Гаврилов.  \r\nЛора КАЛЧЕВА", "date": "2018.04.01", "title": "Благоевград: За двадесета поредна година в града ще се проведе националният ученически празник „За хляба наш“"}
{"url": "http://www.focus-news.net/news/2018/04/01/2506635/violeta-ilieva-ruo-burgas-otlivat-ot-uchitelskata-profesiya-se-dalzhi-na-povedenieto-na-mladoto-pokolenie-i-na-rabotata-sas-samite-roditeli.html", "text": "Комплексни са причините за отлив от учителската професия. Това за Радио „Фокус“-Бургас Виолета Илиева, началник на РУО-Бургас. „Справяме се всяка година, но все по-трудно и по-трудно. Към този момент, в по-голямата си част училищата са окомплектовани с педагогическа колегия, която отговаря на изискванията за заемане на длъжността. В по-малките населени места се наблюдава това явление – един учител, който преподава по няколко предмета, да е правоспособен по първия предмет, по който е назначен, а по останалите, с които допълва своя норматив, да е неправоспособен. Но както в цялата страна, така и в област Бургас картината е почти една и съща. Средната възраст на колегите е 53-55 години и нагоре“, допълни Илиева. По думите ѝ от една страна, отливът от учителската професия се дължи на поведението на младото поколение, от друга страна, работата със самите родители. Според нея несправедливо е заплащането на труда на учителя, въпреки че вече през тази учебна година възнаграждението се увеличи. Тя изрази надежда, че в близките месеци отново ще има увеличение.\r\nИлиева каза още, че училищата в област Бургас по проект „Иновативни училища“ са 19. По думите ѝ в момента се провежда и мониторинг на територията на областта от страна на МОН, заедно с експерти от РУО-Бургас за тези училища, които провеждат иновацията си. За тази година вече е приключил срокът за кандидатстване. До 10 април ще се разглеждат подадените документи.\r\nМария РУСЕВА", "date": "2018.04.01", "title": "Виолета Илиева, РУО-Бургас: Отливът от учителската професия се дължи на поведението на младото поколение и на работата със самите родители"}
{"url": "http://www.focus-news.net/news/2018/04/01/2506627/lovech-dvama-dushi-sa-zaginali-sled-chelen-udar-na-patya-lovech-troyan.html", "text": "Двама души са загинали в катастрофа на пътя Ловеч-Троян, след разклона за село Хлевене в посока Троян. Това съобщиха за Агенция „Фокус“ от пресцентъра на ОДМВР-Ловеч. В 19.20 часа е станал пътният инцидент. Ударът е бил челен между два леки автомобила „Тойота“ с варненска регистрация и „Пежо“ с ловешка регистрация. По първоначални данни са пътували само водачите на двете коли, не е имало други пътници. Загинали са двамата водачи. Пътят е затворен. Има обходни маршрути за пътуващите в посока Троян и в посока Ловеч. \r\nЛюба АЛЕКСИЕВА", "date": "2018.04.01", "title": "Ловеч: Двама души са загинали след челен удар на пътя Ловеч-Троян"}
{"url": "http://www.focus-news.net/news/2018/04/01/2506633/time-trima-skiori-sa-zaginali-pri-padane-na-lavina-v-shveytsarskite-alpi.html", "text": "Трима скиори са загинали, а двама са ранени при падане на лавина в Швейцарските Алпи, пише списание Time.  \r\nПолицията съобщава, че лавината е застигнала група от петима скиори в швейцарския кантон Вале събота след обяд. Те са тръгнали от хижа по-рано през деня, за да прекосят известния Алечки ледник, намиращ се в южна Швейцария. Друга група е видяла падането на лавината и е подала сигнал до планинските спасители, които са успели да извадят двама от скиорите живи. Спасителната операция е била затруднена от метеорологичните условия и лошата видимост. Юлиян Марков", "date": "2018.04.01", "title": "Time: Трима скиори са загинали при падане на лавина в Швейцарските Алпи"}
{"url": "http://www.focus-news.net/news/2018/04/01/2506637/afp-boytsi-na-islyamska-darzhava-sa-ubili-19-pravitelstveni-voenni-v-siriya.html", "text": "Бойци на „Ислямска държава“ са убили 19 правителствени военни в Сирия, предава AFP.\r\nПравителствените  сили са били атакувани в района на източния сирийски град Албу Камал по данни на базираната в Лондон Сирийска обсерватория за човешките права. Напомня се, че „Ислямска държава“ е почти унищожена на територията на Сирия и контролира едва около  пет процента от територията й, но все още владее отделни анклави в Източна Сирия, които й позволяват да извършва смъртоносни атаки. Районът около град Албу Камал е бил крепост на джихадистите преди да бъдат прогонени от правителствените сили, подкрепени от Русия през 2017 година. Юлиян Марков", "date": "2018.04.01", "title": "AFP: Бойци на „Ислямска държава“ са убили 19 правителствени военни в Сирия"}
{"url": "http://www.focus-news.net/news/2018/04/01/2506639/anadolu-agency-dvama-egipetski-voynitsi-sa-zaginali-na-sinayskiya-poluostrov.html", "text": "Двама египетски войници са загинали на Синайския полуостров в Египет по време на продължаващата операция  на силите за сигурност на размирния полуостров, предава турската Anadolu Agency.\r\nВ изявление на военните се казва, че шестима въоръжени екстремисти са убити, като при операцията са загинали двама войници и са ранени други двама по време на две акции на полуострова.\r\nОперацията срещу въоръжени бойци, обвинени за серия от атаки в страната започна от египетските власти на 9 февруари. От началото  й са убити 24 правителствени войници и общо 513 екстремисти са задържани. Юлиян Марков", "date": "2018.04.01", "title": "Anadolu Agency: Двама египетски войници са загинали на Синайския полуостров"}
{"url": "http://www.focus-news.net/news/2018/04/01/2506636/afp-italiya-zapochva-razsledvane-na-operatsiyata-na-frenskite-mitnitsi-na-neyna-teritoriya.html", "text": "Италия започва разследване на операцията на Френските митници на нейна територия, предава AFP.\r\nИталианските власти ще разследват нахлуването на френски митнически служители на италианска територия в мигрантски център в градчето Бардонечия в италианския регион Пиемонте.\r\nФренските митнически служители са влезли в мигртантския център, за да вземат проба от урината на нигерийски пътник , пътуващ във влак за Франция. Акцията е предизвикала дипломатически скандал между Италия и Франция. Италианското външно министерство е извикало френския посланик, като е определило нарушаването на италианския суверенитет като „неприемливо“.\r\nПрокуратурата в Торино е започнала разследване за превишаване на правомощията, насилие и незаконно преминаване на границата. Френският министър на бюджета Жералд Дарманен , който отговаря за митниците е заявил, че френските митнически служители са следвали процедурите, съгласувани между двете страни през 1990 година. За да успокои напрежението той е разпоредил подобни операции да не се провеждат в бъдеще. Очаква се Дарманен да направи посещение в Италия следващите дни за да обясни лично ситуацията, ако това е необходимо.  Юлиян Марков", "date": "2018.04.01", "title": "AFP: Италия започва разследване на операцията на Френските митници на нейна територия"}
{"url": "http://www.focus-news.net/news/2018/04/01/2506640/afp-pilotite-ot-er-frans-obyavyavat-nova-dvudnevna-stachka-na-10-i-11-april.html", "text": "Пилотите от Ер Франс обявяват нова двудневна стачка на 10 и 11 април, предава AFP.\r\nТези две дати се добавят към вече планираните стачни действия за 3 и 7 април, в същата седмица когато и служителите на френския държавен железопътен оператор SNCF планират също стачни действия.\r\nПилотите от Ер Франс вече стачкуваха на 22 февруари и 23 и 30 март. Те настояват за шест процентно  увеличение на заплатите заедно с профсъюзите на стюардите и наземния персонал.\r\nФренската авиокомпания планира 0.6-процентно увеличение на заплатите от 1 април и още 0.4 процента от 1 октомври. Юлиян Марков", "date": "2018.04.01", "title": "AFP: Пилотите от Ер Франс обявяват нова двудневна стачка на 10 и 11 април"}
{"url": "http://www.focus-news.net/news/2018/04/01/2506634/d-r-antoaneta-petrova-botanicheskata-gradina-na-ban-e-izpravena-pred-mnogo-predizvikatelstva-glavnoto-e-nedostatachnoto-finansirane.html", "text": "Ботаническата градина е изправена пред много предизвикателства и главното е всъщност недостатъчното финансиране. Това заяви в интервю за Агенция ,,Фокус’’  директорът на Ботаническата градина на БАН д-р Антоанета Петрова. Тя отбеляза, че основното предизвикателство пред работещите в градината през този сезон е свързано и с големия обем работа, който трябва да се свърши, тъй като това е сезонът с най-активно развитие на растенията. Във връзка с редките видове, с които разполага Ботаническата градина, д-р Петрова разказа, че там могат да се намерят и такива, които са много редки в световен мащаб. \"Имаме един вид от кокичевите, един кринум, който е изчезнал от природата и ние сме го получили от Ботаническата градина в Брест, която се занимава с най-редките растения в света. Много рядък ни е и един вид от древните цикасови растения, които са имали своя разцвет по времето на динозаврите и това е кубинският микроцикас, който всъщност е с популация в природните условия. Преди 20 години бяха по – малко от 600 растения, сега вероятно са станали малко повече. В рамките на колекцията, която не е достъпна за посетители имаме един от много редките български видове растения, като лопен на цар Борис и други видове\", обясни д-р Петрова.\r\nВиктория КРЪСТЕВА", "date": "2018.04.01", "title": "Д-р Антоанета Петрова: Ботаническата градина на БАН е изправена пред много предизвикателства, главното е недостатъчното финансиране"}
{"url": "http://www.focus-news.net/news/2018/04/01/2506638/bbc-severnokoreyskiyat-lider-prisastva-na-kontsert-na-yuzhnokoreyski-izpalniteli.html", "text": "Севернокорейският лидер Ким Чен-ун присъства на концерта на южнокорейски изпълнители, предава  BBC.\r\nКонцертът под надслов „Пролетта идва“ се проведе в 1500-местната зала на Източният пхенянски голям театър. Това е първата музикална делегация от Южна Корея в комунистическата страна от повече от десетилетие. В представлението участват 11 състава и изпълнители на корейски поп, рок , и други стилове. Лидерът се срещна и се снима с изпълнителите зад кулисите. Насрочено е още едно представление за вторник.\r\nКонцертът е част от инициативите за затопляне на отношенията между двете Кореи след Зимните олимпийски игри в Пьончан, Южна Корея. Юлиян Марков", "date": "2018.04.01", "title": "BBC: Севернокорейският лидер присъства на концерт на южнокорейски изпълнители"}
{"url": "http://www.focus-news.net/news/2018/04/01/2506607/lokalno-makedoniya-novata-sreshta-mezhdu-zoran-zaev-i-aleksis-tsipras-shte-bade-v-atina.html", "text": "Очаква се новата среща между министър-председателите на Македония и на Гърция Зоран Заев и Алексис Ципрас да се проведе в Атиина, разбира се, ако се постигне напредък в преговорите за разрешаване на спора за името, коментира македонското електронно издание   „Локално“.\r\nСпоред гръцката държавна информационна агенция АНА-МПА по време на последната среща между външните министри на двете страни - Никола Димитров и Никос Кодзиас с посредника Матю Нимиц във Виена е  постигнат известен напредък. Двамата дипломати са се  съгласили на ново събрание след Великден.\r\n„Ако има положителни резултати, ще има нова среща между двамата министър-председатели“, заявиха дипломатическите източници пред АНА-МПА. Държавната телевизия ЕРТ съобщи също, че е възможна нова среща между Заев и Ципрас.\r\nСпоред „Антена“ и „Скай“, властите в Атина са направили някои отстъпки по време на последните преговори. Тя  се е отказала да иска новото име да е само в македонски и една дума. Но в замяна те искат пълното използване на новото име - на международно и вътрешно ниво и промяна на Конституцията. Виктор Турмаков", "date": "2018.04.01", "title": "„Локално“ (Македония): Новата среща между Зоран Заев и Алексис Ципрас ще бъде в Атина"}
{"url": "http://www.focus-news.net/news/2018/04/01/2506598/ria-novosti-izrael-zaplashva-da-deystva-po-tvardo-ako-palestinskite-bezreditsi-se-povtoryat.html", "text": "Министърът на отбраната на Израел Авигдор Либерман заплаши, че ще действа още по-твърдо, ако безредиците с палестинските протестиращи в Ивицата Газа се повторят, предава  РИА Новости.\r\nТой определи като „лицемерна“ позицията на международната общност, където мнозина обвиняват израелските военни, че са открили огън по участниците във вълненията, в „несъразмерна употреба“ на сила.\r\n„Армията на Израел няма да сътрудничи с никакви следствени комисии. Нека разследват убийствата на половин милион души в Сирия и на десетки хиляди в Либия, Судан и Йемен“, заяви Либерман. \r\n„Войниците действаха в съответствие със заповедите. Задачата им е да защитават гражданите на Израел и границите на страната и те я изпълниха. Ако безредиците се възстановят, то ние ще действаме още по-твърдо“, подчерта министърът.  Виктор Турмаков", "date": "2018.04.01", "title": "РИА Новости: Израел заплашва да действа по-твърдо, ако палестинските безредици се повторят"}
