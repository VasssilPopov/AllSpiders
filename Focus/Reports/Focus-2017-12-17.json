{"url": "http://www.focus-news.net/news/2017/12/17/2468312/referendumat-v-general-toshevo-zavarshi-s-aktivnost-5778.html", "text": "„Избирателната активност на референдума за проблемите, свързани с добива на природен газ, достигна 57,78%“. Това съобщи за Радио „Фокус“ председателят на ОИК Генерал Тошево - Красимира Митева. Според нея от имащите право на глас 12,654 души, вота си са дали 57,78% или 6,571 души. На въпроса: Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?, с „да“ са отговорили 96,91%, а 2,58% са казали „не“. \r\nАнна Ангелова", "date": "2017.12.17", "title": "Референдумът в Генерал Тошево завърши с активност 57,78%"}
{"url": "http://www.focus-news.net/news/2017/12/17/2468291/tass-premierat-na-irakski-kyurdistan-prizova-parlament-da-nasrochi-data-za-obshti-predsrochni-izbori-v-avtonomnata-oblast.html", "text": "Премиерът на Иракски Кюрдистан Нечирван Барзани призова парламента в срок до три месеца да определи дати за провеждани на президентски и парламентарни избори в автономната област, предава ТАСС, като се позовава на данни от местни медии. \r\nВ писмо, отправено до народните представители, министър-председателят е заявил, че „изборите са най-добрият вариант за връщането на властта на народа.“ \r\nАгенцията припомня, че на 25 септември се проведе референдум за независимост на автономния район, обявен за незаконен от Багдад. В края на октомври президентът на автономния регион Масуд Барзани също подаде оставка. Парламентарни избори в Иракски Кюрдистан трябваше да се проведат в началото на ноември.  Цанко Цолов", "date": "2017.12.17", "title": "ТАСС: Премиерът на Иракски Кюрдистан призова парламент да насрочи дата за общи предсрочни избори в автономната област"}
{"url": "http://www.focus-news.net/news/2017/12/17/2468292/uchenite-ot-ban-planirat-protesti-po-vreme-na-balgarskoto-predsedatelstvo-obzor.html", "text": "Ръководството на Общото събрание на Българската академия на науките (БАН) представи на пресконференция в неделя програмата си за протестни действия на учените по време на Българското председателство на Съвета на Европейския съюз. Проф. Бойко Георгиев, председател на оперативния щаб на протеста на БАН представи основните искания на учените. Първото искане е целево финансиране от правителството в размер на 38 млн. лв. По думите му учените искат тези средства, за да бъде изравнено възнаграждението в системата на БАН с другите системи в Министерство на образованието. Вторo искане  - от БАН настояват месечната стипендия на докторантите да бъде увеличена на 765 лв. Проф. Георгиев уточни, че следващата година стипендията е определена до 500 лв.  На трето място от Академията поискаха поощрително финансиране за институтите, които са получили добра оценка през годината от МОН за институти. Проф. Георгиев заяви, че БАН не се състои от калпаци, а от учени, които имат най-високо образование. \r\n„Ще уведомим председателите на Европейския парламент и Европейската комисия за унизителното отношение на Министерски съвет към научната общност на страната“, каза още той и допълни, че  ще бъде изпратено и писмо до комисаря по изследванията, науката и иновациите, както и че ще се сезира омбудсмана на Република България Мая Манолова. „БАН ще стартира и международна електронна петиция с молба за подкрепа от сродни организации и учени от целия свят“, поясни проф. Бойко Георгиев.  \r\nПо време на пресконференцията учените определиха субсидията като „ликвидационна“ и заявиха, че ще излязат на протест по време на европредедателството. Проф. Георгиев заяви, че протестите няма да спрат, ако правителството не промени варварското си отношение към науката и не бъдат изпълнени исканията им.\r\nПредседателят на Общото събрание на БАН проф. Евелина Славчева заяви, че на 8 януари ще се проведе ново заседание. По думите й учените не биха искали по време на председателството на страната на Съвета на ЕС да има протести, но и това не е изключено, ако другите им средства са изчерпани. Тя уточни, че за 2017 г. учените от БАН могат да се „похвалят” със средна заплата от 755 лв. – по-малко от 400 евро, по-малко с 300 лв. от средната заплата за страната и почти наполовина от средната работна заплата в София. По думите й през последните 10 г. тенденцията за изтичане на „мозъци” се е засилила, като намалява и броят на постъпващите млади учени в БАН. Проф. Славчева поясни, че  докторантите са намалели наполовина, дори напускат доценти и професори, които отиват във високотехнологични компании. По думите й отчетът на БАН тази година е бил приет без нито една забележка от депутатите, а всичко това е породило надежда, че най-после учените ще получат дължимото отношение и по-висока бюджетна субсидия за следващата година. „Тези надежди прераснаха в реални очаквания, когато Съветът на настоятелите на БАН, в който членове с право на глас са вицепремиерът Томислав Дончев и началникът на кабинета на премиера Румяна Бъчварова, излезе с единодушно решение, че екзистенц-минимумът за БАН е 98 млн. лв. на година“,  уточни тя. Проф. Славчева обяви, че напрежението в БАН  е ескалирало, тъй като  Бюджет 2018 г. е поредният шамар за учените. Тя заяви, че учените няма да търпят повече. По думите й Академията е в състояние на самопредизвикан разпад и в най-скоро време този процес ще стане необратим. Проф. Евелина Славчева допълни, че са поискали диалог с премиера, но до този момент няма получен отговор. \r\nОт БАН опровергаха и твърденията, че Академията не се е реформирала и няма проекти, от които да се повишат заплатите на учените.", "date": "2017.12.17", "title": "Учените от БАН планират протести по време на Българското председателство (ОБЗОР)"}
{"url": "http://www.focus-news.net/news/2017/12/17/2468293/die-welt-v-germaniya-e-varnat-bezhanets-deportiran-v-balgariya-prez-septemvri.html", "text": "Бежанец от Афганистан, който през месец септември е бил депортиран от германските власти в България, отново е върнат във ФРГ, пише националният ежедневник Die Welt.\r\nХасматулах Ф. е кацнал на летището във Франкфурт на Майн, потвърди за медиите говорителят на правозащитната организация „Про Азил“. Съгласно информацията, представена от активистите, в България върху афганистанеца е оказван натиск да се върне в родината си.\r\nАдминистративният съд на Зигмаринген задължи Федералната служба по миграцията и бежанците да върне афганистанския бежанец обратно в Германия. От службата на свой ред поясниха, че след завръщането си в Германия, афганистанците не са застрашени от ново депортиране в България, както предвижда Дъблинския регламент. Тереза Герова", "date": "2017.12.17", "title": "Die Welt: В Германия е върнат бежанец, депортиран в България през септември"}
{"url": "http://www.focus-news.net/news/2017/12/17/2468294/afp-savetat-za-sigurnost-shte-glasuva-proektorezolyutsiya-za-othvarlyaneto-na-reshenieto-na-sasht-za-erusalim.html", "text": "В понеделник, 18 декември, Съветът за сигурност на ООН ще гласува проекторезолюция за отхвърлянето на решението на американския президент Доналд Тръмп да признае Ерусалим за столица на Израел, предава AFP, като се повозва на източници от дипломатическите кръгове.\r\nПредложението за вота е внесено от Египет, уточнява агенцията. Тереза Герова", "date": "2017.12.17", "title": "AFP: Съветът за сигурност ще гласува проекторезолюция за отхвърлянето на решението на САЩ за Ерусалим"}
{"url": "http://www.focus-news.net/news/2017/12/17/2468295/varna-712-ot-domakinstvata-v-oblastta-imat-dostap-do-internet.html", "text": "Резултатите от проведеното през 2017 година изследване за използването на информационно-комуникационни технологии (ИКТ) в домакинствата и от лицата показват, че 71.2% от домакинствата в област Варна имат достъп до интернет, като е отбелязан спад от 2.6 процентни пункта спрямо предходната година. Това съобщиха от Териториално статистическо бюро – Североизток. Областта е на шесто място в страната по този показател, след областите Шумен – 77.9%, Пловдив – 76.2%, София (столица) – 75.6%, Русе – 73.0% и Силистра – 71.7% и над средната стойност за страната, която е 67.3%. Въпреки регистрирания спад през 2017 година, разпространението на информационно-комуникационни технологии в домакинствата се е увеличило значително през последните години, като в сравнение с 2010 година се наблюдава ръст от 43.1 процентни пункта на домакинствата в областта с достъп до глобалната мрежа.", "date": "2017.12.17", "title": "Варна: 71.2% от домакинствата в областта имат достъп до интернет"}
{"url": "http://www.focus-news.net/news/2017/12/17/2468296/snegonavyavaniya-i-ogranichena-vidimost-zatrudnyavat-dvizhenieto-po-patya-dobrich-silistra.html", "text": "Снегонавявания и ограничена видимост затрудняват движението по пътя Добрич – Силистра. Това съобщи слушател на Радио „Фокус“. \"Фокус\" призовава водачите да шофират със съобразена скорост и повишено внимание.", "date": "2017.12.17", "title": "Снегонавявания и ограничена видимост затрудняват движението по пътя Добрич – Силистра"}
{"url": "http://www.focus-news.net/news/2017/12/17/2468297/kanal-5-makedoniya-spored-mediyni-dokladi-osadeniyat-v-germaniya-svetoslav-stoykov-e-prebit-v-zatvora.html", "text": "Българинът от ромски произход Светослав Стойков, който бе осъден на две години и 11 месеца лишаване от свобода заради атака срещу жена в берлинското метро, е бил пребит в затвора, предава македонският телевизионен канал „Канал 5“, като се позовава на медийни доклади.\r\nСъгласно представената информация, след като пазачите в затвора „Хайдеринг“ в Берлин са отворили килията на Светослав Стойков, останалите затворници са му се нахвърлили и са го пребили. Не се съобщава какви наранявания е получил, но според данни на медиите е плачел от болка часове наред.\r\nВестник  има публикация по темата.Агенция „Фокус“ припомня:\r\nРазвръзката на случая, който привлече вниманието на цяла Германия, настъпи през юли тази година. Берлинският районен съд призна за виновен българина от ромски произход Светослав Стойков по обвинения за нанасяне на тежка телесна повреда и постанови 28-годишният мъж да бъде лишен от свобода за период от две години и 11 месеца. Съдиите бяха по-снизходителни, отколкото прокурорите по делото, които настояваха българинът да бъде осъден на три години и девет месеца затвор. \"Това е изключително коварна атака\", припомни обвинението, докато на свой ред защитата \"моли за лека присъда, която да бъде в рамките на изпитателен срок\", или казано по друг начин - две години лишаване от свобода. Магистратите обаче не уважиха искането. \r\nПредставена бе и съдебно-психологическата експертиза, в която експертите допуснаха, че българинът може да страда от патологично психическо разстройство. Самият Стойков пледира невменяемост и в съдебната зала призна, че няма представа как би могъл да извърши нападението. \r\nБруталната атака, която не бе предизвикана с нищо от жертвата, бе извършена на 27 октомври 2016 г. в станция на метрото във федералната германска столица – Берлин, когато мъж нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. Извършителят, Светослав Стойков, е българин от ромски произход, роден в Добрич. Месеци по-късно 28-годишният нападател се сблъска челно с германското правосъдие в процес, който започна в четвъртък, 15 юни.\r\nВластите успяха да идентифицират нападателя на жената чрез записи от охранителните камери, които бяха направени публично достояние. Благодарение на германската полиция арестува тогава 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда, максималната присъда за която, съгласно германското законодателство, е лишаване от свобода до десет години. Тереза Герова", "date": "2017.12.17", "title": "„Канал 5“ (Македония): Според медийни доклади осъденият в Германия Светослав Стойков е пребит в затвора"}
{"url": "http://www.focus-news.net/news/2017/12/17/2468298/darzhavniyat-glava-rumen-radev-zapali-osnovnata-svesht-na-praznika-hanuka-v-sofiyskata-sinagoga-obzor.html", "text": "В дните на Ханука свещниците, поставени на прозорците, не озаряват единствено еврейските домове. Тяхната светлина ни показва, че най-голямото чудо да живеем заедно в мир, взаимност и разбирателство е в ръцете ни. Това заяви президентът Румен Радев, който заедно със съпругата си Десислава Радева участва в церемонията в Централната софийска синагога за запалване на свещите на Ханука – Празника на светлината. Държавният глава запали основната свещ на Ханукалния свещник, с която се отправя послание за мир, разбирателство и успех.  Румен Радев заяви, че вярва, че само след броени дни отново заедно ще отправим молитва идващата 2018 година да донесе на нашата родина повече спокойствие и благоденствие, а на всички нас здраве, семейно щастие и уют.   \r\n„Щастливи сме с моята съпруга да бъдем тази вечер заедно с вас в Софийската синагога и заедно да отбележим Ханука. За мен е чест да запаля една от свещите в Ханукалния свещник и да продължа институционалната традиция българският държавен глава да отбележи съвместно с еврейската общност в България този красив празник на светлината“, каза още президентът и  подчерта, че българската нация умее да отбелязва съвместно празниците на всички свои общности. \r\nРумен Радев припомни, че именно нашият народ не даде своите евреи и българското чудо на спасението в мрачните дни на Втората световна война не са случайност и изрази общата скръб за онези, които са били изпратени на сигурна смърт. „Ако днес крайният национализъм и екстремистките политически разбирания се опитват да се прокраднат в нашето ежедневие, да пренапишат нашата история и да заразят с омраза децата ни, то, уверявам ви, ние ще бъдем отново заедно в борбата за доброто и справедливостта“, допълни държавният глава.", "date": "2017.12.17", "title": "Държавният глава Румен Радев запали основната свещ на празника Ханука в Софийската синагога (ОБЗОР)"}
{"url": "http://www.focus-news.net/news/2017/12/17/2468299/zdf-parvata-zadgranichna-vizita-na-noviya-avstriyski-kantsler-shte-bade-v-bryuksel.html", "text": "Новият канцлер на Австрия ще даде ясен проевропейски сигнал – само ден след встъпването си в длъжност, 31-годишният Себастиан Курц (АНП) ще отпътува към Брюксел за първата си задгранична визита, отбелязва германският телевизионен канал ZDF.\r\nВъв вторник, 19 декември, в белгийската столица Курц ще проведе срещи с председателя на Европейската комисия Жан-Клод Юнкер и с председателя на Европейския съвет Доналд Туск. \r\nСамо в условията на силна Европа може да има силна Австрия, в която да бъдат използвани възможностите на XXI-то хилядолетие. Това е текстът, заложен в коалиционната програма на новото черно-синьо правителство, което бе съставено във Виена в петък, 15 декември, припомня телевизията.Тереза Герова", "date": "2017.12.17", "title": "ZDF: Първата задгранична визита на новия австрийски канцлер ще бъде в Брюксел"}
{"url": "http://www.focus-news.net/news/2017/12/17/2468300/plovdiv-mazhkata-obredna-grupa-ot-selo-seltsi-i-tazi-godina-shte-izpalnyava-obichaya-koleduvane.html", "text": "Мъжката обредна група от садовското село Селци и тази година ще изпълнява обичая „коледуване”. Това каза за Радио „Фокус“-Пловдив Петрана Илиева, секретар на читалището. В селото има и фолклорна група „Тракийски напеви”, както и формация „Дъга“. Те също активно се включват в културния живот по време на новогодишните празници – с украси, и с изпълнения. „Подготвили сме сценка за децата с пресъздаване на Рождество Христово”, каза Илиева. „Споменават се традицията за Бъдни вечер, постните ястия, питка, приготвянето на трапеза със шарените черги, с трикраките столчета. И на фона на това посрещаме и Дядо Коледа”, добави тя. В селото се прави и седянка за Коледа. „Ние я правим малко по-рано, не точно по празниците, но пак е свързана с тях. „Събираме се, всеки донася каквото има – пуканки, ябълки, орехчета. Слагаме ги на трапезата, пеем си, разказваме си преживяното през годината и е много весело. Най-младата ни участничка в седянката е в девети клас. Много ентусиазирано момиче, учи хореография. Тя ни помага с разучаването на традиционните хора”, каза още Петрана Илиева. Към читалището има и работни групи, които издирват стари предмети за музейната сбирка, която е открита преди 2-3 години. Според Илиева в селото се забелязва тенденция много от младите хора да си оформят собствени битови кътове в къщите – механи. Най-внушителна е колекцията на председателката на читалището Катя Колева.\r\nЦветана ТОНЧЕВА", "date": "2017.12.17", "title": "Пловдив: Мъжката обредна група от село Селци и тази година ще изпълнява обичая „коледуване”"}
{"url": "http://www.focus-news.net/news/2017/12/17/2468301/veliko-tarnovo-koledniyat-kontsert-na-hudozhestvenite-sastavi-kam-td-trapezitsa-1902-shte-se-provede-na-18-dekemvri.html", "text": "Коледният концерт на художествените състави към Туристическо дружество „Трапезица 1902“ – Велико Търново ще се проведе на 18 декември. Това съобщи за Радио „Фокус“ – Велико Търново Георги Димитров, секретар на Дружеството. Той посочи, че събитието е последното, заложено в календарния план на ТД „Трапезица 1902“. Участие в него ще вземат Детска вокална група „Патиланци“ и ученици от класа по акордеон на Станимир Демирев при СУ „Емилиян Станев“, Дамски хор „Света гора“ и Смесен хор „Еделвайс“ към дружеството, както и Дамски хор „Божур“ при Туристическо дружество, „Камъка“ – град Горна Оряховица. Концертът е с начален час 18.00 часа, в Голяма зала на Община Велико Търново. Входът е свободен.\r\nНадежда КРЪСТЕВА", "date": "2017.12.17", "title": "Велико Търново: Коледният концерт на художествените състави към ТД „Трапезица 1902“ ще се проведе на 18 декември"}
{"url": "http://www.focus-news.net/news/2017/12/17/2468302/emanyuel-makron-voynata-sreshtu-islyamska-darzhava-v-siriya-shte-bade-spechelena-do-fevruari-2018-godina.html", "text": "Държавният глава на Франция Еманюел Макрон изрази увереност, че до февруари 2018 г. близкоизточната групировка „Ислямска държава“ ще бъде сразена в Сирия, предава AFP.\r\n„Току-що с коалицията спечелихме войната (срещу „Ислямска държава“ – бел.р.) в Ирак. И мисля, че между средата и края на февруари ще победим и в Сирия“, заяви Макрон в интервю за телевизионния канал France 2. \r\nСъщевременно френският президент настоя сирийското правителство и опозицията да седнат на масата за преговори още в началото на новата, 2018 г. Макрон описа Башар Асад като „враг на сирийския народ“, но настоя, че „трябва да разговаряме с него и неговите представители“. \r\nВъпреки колапса на мирните преговори в Женева по-рано тази седмица, Макрон настоя „процесът да бъде възобновен в началото на следващата година с представителите на Асад, но и надявам се и с представители на цялата опозиция\".\r\nТой подчерта, че най-важният приоритет на Франция като част от водената от САЩ международна коалиция срещу „Ислямска държава“ е „унищожаването\" на джихадистката групировка, а не свалянето на Асад от власт, както твърдят в Дамаск. \r\nМакрон сподели мнение, съгласно което дори и след поражението на „Ислямска държава“ в Сирия Башар Асад няма да се оттегли. „Той ще остане там, защото е защитен от онези, които са спечелили войната по земя – било то Иран или Русия“. \r\nРано или късно обаче Асад „ще трябва да отговаря за престъпленията пред своя народ, пред международните съдилища\", увери френският държавен глава.Тереза Герова", "date": "2017.12.17", "title": "Еманюел Макрон: Войната срещу „Ислямска държава“ в Сирия ще бъде спечелена до февруари 2018 година"}
{"url": "http://www.focus-news.net/news/2017/12/17/2468303/vasil-sedyankov-kmet-na-shiroka-laka-na-100-e-zaeta-leglovata-baza-v-selata-shiroka-laka-gela-i-solishta-za-nova-godina.html", "text": "На 100 % е заета легловата база в селата Широка лъка, Гела и Солища за Нова година. Това каза за Радио „Фокус“ – Смолян кметът на Широка лъка Васил Седянков. По думите му само в Широка лъка все още може да се намерят места в по-големите хотели, тъй като тази години резервациите са индивидуални – от семейства, а предишните години са били от по-големи групи от по 20 – 30 души. „В селата Гела и Солища местата за настаняване са запазени още от лятото след Гайдарското надсвирване в Гела“, подчерта кметът Седянков. „Резервациите за Коледа в селата са по-малко, тъй като Рождество Христово е семеен празник и повечето българи го празнуват в къщи със семействата си“, поясни той. На Нова година вече по традиция всички жители и гости на Широка лъка заедно ще се съберат на центъра на селото и край голям огън и ще играят родопски хора. В новогодишната нощ за тях ще има осигурено вино и сухи мезета. Васил Седянков изрази надежда да се получи запомнящ се празник за всички живеещи в селото и за неговите гости, както става на всяка Нова година.\r\nНели ГЕРГЬОВСКА", "date": "2017.12.17", "title": "Васил Седянков, кмет на Широка лъка: На 100 % е заета легловата база в селата Широка лъка, Гела и Солища за Нова година"}
{"url": "http://www.focus-news.net/news/2017/12/17/2468304/bild-na-spirka-na-gradskata-zheleznitsa-v-hamburg-e-zadeystvano-vzrivno-ustroystvo-nyama-postradali.html", "text": "По данни на вестник BILD на спирка на градската железница в свободния ханзейски град Хамбург е задействано взривно устройство.\r\nИнцидентът се е случил около 17.35 часа (местно време). Мъж е поставил пластмасова тръба на линията, която е избухнала малко по-късно. \r\nПроизшествието е предизвикало паника сред присъстващите на спирката, но не се съобщава за пострадали. Нанесени са щети единствено на линията. \r\nЗадействана е операция по залавянето на отговорния. Раследването е поето от Федералната криминална служба. Тереза Герова", "date": "2017.12.17", "title": "BILD: На спирка на градската железница в Хамбург е задействано взривно устройство, няма пострадали"}
{"url": "http://www.focus-news.net/news/2017/12/17/2468305/fsk-rusiya-turski-potok-mozhe-da-premine-prez-balgariya.html", "text": "Европейското отклонение на главния газопровод на „Турски поток“ може да премине през България, изрази увереност премиерът на страната Бойко Борисов, предава „Фонд Стратегической Культуры“.\r\nПо-рано вестник Habertürk съобщи за промени в предварителния маршрут на „Турски поток“, съгласно които от турската част на Тракия газопроводът ще продължи към България, а не към Гърция. \r\nПо думите на Борисов, схемата вече е съгласувана с Русия, Турция и Европейския съюз. „Единият тръбопровод ще отиде в Истанбул, а другият – в България. За това знаят и Туск, и Юнкер. В кабинета на Юнкер е оставена точна тази схема“, заяви българският министър-председател. \r\nКакто поясни Борисов, от Турция горивото ще постъпва в газовия хъб край Варна, откъдето ще бъде транспортирано към свързани с България страни и по-навътре в Европа. \r\nВ „Газпром“ обаче все още не са направили изявление за окончателния вариант за продължаването на трасето на „Турски поток“ в Европа. От географска гледна точка България е най-удобната площадка за свързване на газопровода с Европа, отбелязват от редакцията.Тереза Герова", "date": "2017.12.17", "title": "ФСК (Русия): „Турски поток“ може да премине през България"}
{"url": "http://www.focus-news.net/news/2017/12/17/2468068/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американските власти са изискали от „Дойче Банк“ информация за транзакции, които вероятно са свързани с бившия съветник на президента Доналд Тръмп за националната сигурност Майкъл Флин или имащи отношение към него структури, съобщава изданието The Wall Street Journal, като се позовава на източници, започнати със случая. Данните са изискани в рамките на разследването, водено от специалния прокурор Робърт Мюлер във връзка с предполагаемата намеса на Руската федерация в президентските избори в САЩ от 2016 г. \r\nВ началото на декември няколко различни медии съобщиха, че представители на „Дойче Банк“ са призовани да дадат свидетелски показания. Публикациите по темата обаче бяха противоречиви. Една от версиите, споменавана от медиите, бе за връзка на германската финансова институция с Доналд Тръмп, както и с бившия шеф на предизборния му щаб Пол Манафорт.\r\nБелият дом отрече слуховете, че лица от американското представителство на „Дойче Банк“ са получили призовки за явяване в съда заради предполагаемата връзка с Тръмп и възможно изпиране на получени от Русия пари през германска банка, припомня изданието.\r\n*** В събота, 16 декември, турският съд разпореди освобождаването на седмина заподозрени по делото за терористичната атака в популярния истанбулски нощен клуб „Рейна“, извършена в новогодишната нощ, съобщава вестник Hurriyet.\r\nСъдът в Силиври в близост до Истанбул постанови 44-ма заподозрени, включително направилият самопризнания извършител, узбека Абдулкадир Масхарипов, да останат в затвора. Седмината освободени ще останат под съдебен контрол, което означава, че ще бъдат задължени да се явяват редовно пред властите. \r\nПодсъдими по делото са 57 заподозрени. Част от тях все още не са заловени от турските власти. Процесът срещу тях започна на 11 декември, като през първите пет дни преминаха изслушванията и показанията. Следващото заседание по делото ще бъде проведено на 26 март 2018 г. \r\nПри смъртоносната атака в клуб „Рейна“ загинаха 39 души, повечето от които чужденци, дошли в Истанбул за посрещането на 2017 г. Масхарипов, който бе заловен след 17 дни издирване, е изправен пред 40 присъди за доживотно лишаване от свобода, по едно за всяка от жертвите и една за неговите действия.\r\n*** През изминалите няколко месеца Израел е поразявал ирански военни заводи в Сирия, включително такива, намиращи се в цивилни индустриални зони, според доклад, публикуван в кувейтски вестник, пише The Jerusalem Post.\r\nВестникът цитира източници на разузнаването и военни експерти, които хвърлят светлина върху атаките, извършени от израелските ВВС в Сирия. Съгласно приведената информация, по-голямата част от обектите, за които се твърди, че са поразени, имат нещо общо помежду си. Привидно те са цивилни индустриални обекти, но всъщност са ирански военни заводи, построени в Сирия в периода след избухването на гражданска война през 2011 г.\r\nВ доклада се споменава обектът Джамария, който включваше научен център, преди да бъде разрушен от Израел в началото на сирийската криза. Близките разузнавателни центрове, трансформирани във военни бази също са подлагани на атаки многократно. \r\nОбектът и околностите му включват радарни бази, които Израел вярва, че се използват за разрушаване на бойните самолети, в допълнение към заводите, произвеждащи ракети „земя-въздух\", разработени от Иран под ръководството на „Хизбула“.\r\nИзточници твърдят, че Израел е предприел определени действия в Сирия, за да проучи отбранителните й способности преди стартирането на голяма военна операция в сътрудничество със САЩ.\r\n*** Най-малко трима души са загинали при разрушителното земетресение с магнитуд от 6,5 по скалата на Рихтер, което удари остров Ява в Индонезия малко преди полунощ в петък (местно време), съобщава сингапурският вестник The Straits Times.\r\nПо данни на Геологическа топографска служба на САЩ трусът е бил с епицентър на 52 км югозападно от Тасикмалая, с дълбочина от 92 км под земната кора. \r\nИндонезийската Национална агенция за преодоляване на бедствията предупреди, че земетресението е предизвикало опасност от цунами в южната част на острова, което наложи евакуацията на крайбрежните му райони. В последвалите часове обаче не бе регистрирано цунами. \r\nМестните власти съобщиха за трима загинали и седмина ранени. Трусът е причинил щети по десетки сгради в централната и западната част на Ява, включително училища, болници и административни сгради.", "date": "2017.12.17", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/17/2468069/predstoyashti-sabitiya-v-stranata-za-17-dekemvri-agentsiya-fokus.html", "text": "***\r\nОт 17.00 часа  В Централната софийска синагога президентът Румен Радев ще участва в тържествената церемония за запалване на свещите на Ханука – Празникът на светлината. \r\n***\r\nОт 09.00 часа в храм „Св. Св. Кирил и Методий” ще бъде отслужена св. Божествена Иаковова Литургия (Яковова).\r\n***\r\nНа ул. „Оборище“, между бул. „Васил Левски“  и храм-паметника „Св. Александър Невски“ ще се проведе Традиционният коледен фермерски пазар в София.\r\n***\r\nОт 11.00 часа в зала 207 на Българската академия на науките (ул. „15-ти ноември“ 1) ръководството на Общото събрание на БАН ще представи на пресконференция програма за протестни действия на учените по време на българското председателство на Съвета на Европейския съюз.\r\n***\r\nОт 11.00 часа на Ларгото Направление „Архитектура и градоустройство“ – СО съвместно с преподавателите и учениците от 143 – то ОУ „Георги Бенковски“, под патронажа на Главния архитект на Столична община арх. Здравко Здравков, организират изложба-базар на детски рисунки и сурвакници „София - магията на Коледа“.\r\n***\r\nОт 17.00 часа в Tab 12 Blues Bar Светослав Димитров представя дебютния си роман „Ангелска страст”.\r\n***\r\nОт 20.30 часа в зала 1 на НДК ще бъде представен филмът „Формата на водата“.\r\n***\r\nОт 21.00 часа в ДНК – Пространство за съвременен танц и пърформанс ще се проведе концерт на Стругаре, част от програмата на Софийски международен литературен фестивал.\r\n***\r\nОт 09.00 часа в зала „Скаптопара“ ще се проведе втори ден от Коледен благотворителен турнир по минифутбол.\r\n***\r\nОт 11.00 часа в сградата на Младежки дом Благоевград отваря врати Коледен панаир. \r\n***\r\nВ РИУ Правец ще се проведе семинар на тема: „Проект за бюджет на Столична община за 2018 година“. \r\n***\r\nОт 11.00 часа в Държавен куклен театър – Бургас ще се състои спектакълът“Коледа с приятели“.\r\n***\r\nОт 11.00 часа Неделното училище към храм „Св. Пимен Зографски“ ще представи  Рожденственски концерт. \r\n***\r\nОт 18.00 часа в НХК майки организират благотворителен концерт „Коледният огън“ в помощ на едногодишната Велина.\r\n***\r\nОт 09.00 часа в спортна зала „Скаптопара“ ще се проведе благотворителен Коледен турнир по мини футбол.\r\n***\r\nОт 08.30 часа от гара „Септември“ Родопската теснолинейка организира празнично пътуване по повод 90-годишнината на участъка Велинград – Велинград-юг и 80 години от откриването на участъка Велинград-юг – Якоруда.\r\n***\r\nЩе се проведе втория ден от Събора „Да развеем знамената“. От 12.30 часа в зала НТС пък ще се състои концерт на Поли Паскова и местни изпълнители.\r\n***\r\nВ Община Генерал Тошево ще се проведе референдум за добив на шистов газ.\r\n***\r\nОт 11.00 часа в Арт център „Палитра“ ще се проведе Коледно неделно матине на Музикално студио при Арт център „Палитра“.\r\n***\r\nОт 11.00 часа в Държавен куклен театър „Дора Габе“ ще се проведе кукления спектакъл  „Коледата е за всички“.\r\n***\r\nОт 19.00 часа в салона на театър \"Иван Радоев\" ще се проведе „Парад на модата\"- Плевен. \r\n***\r\nОт 11.00 часа в баскетболната зала на ул. „Ясна поляна“, Гребна база ОП „Младежки център Пловдив“ организира Благотворителен Коледен базар\r\n***\r\nОт 19.00 часа в Голяма зала на Доходно здание Коледен концерт ще изнесе Биг Бенд – Русе с диригент Димчо Рубчев, със специалното участие на Орлин Горанов. От 18.00 часа на площада пред Общината концерт ще изнесе Веселин Маринов. \r\n***\r\nОт 13.00 часа на стадион „Септември“ ще се играят футболни срещи в рамките на Коледен турнир по футбол. \r\n***\r\nОт 11.00 часа в Куклен театър ще се проведе Коледата на Мечо“ - Куклен спектакъл за деца.\r\n***\r\nОт 19.00 часа в Оперен театър ще се състои „Нощта преди Коледа“ – танцов спектакъл на балетна школа „Па де Кре“.\r\n***\r\nОт 11.00 часа в село Хитрино ще се състои отслужване на курбан по християнски и мюсюлмански обичаи, с който ще се отбележи годишнината от инцидента с влакова композиция в селото, отнел живота на 7 души. В 11.30 часа ще се състои връчване на ключове на собственици на новопостроени къщи. От 12.00 часа ще бъде излъчен документален филм за Хитрино. В 12.45 часа са предвидени приветствия на официалните гости, а в 13.00 часа - обяд за гостите и жителите на Хитрино.", "date": "2017.12.17", "title": "Предстоящи събития в страната за 17 декември (Агенция „Фокус“)"}
{"url": "http://www.focus-news.net/news/2017/12/17/2468070/badeshteto-na-lyavoto-dvizhenie-v-balgariya-obsadiha-chlenove-na-bsp-i-predstaviteli-na-drugi-levi-i-patriotichni-partii-obzor.html", "text": "Бъдещето на лявото движение в България обсъдиха членове на БСП и представители на други леви и патриотични партии по време на конференция на тема „Лявото: вчера, днес и утре“. Събитието беше посветено на 126 години от създаването Софийската градска организация и 150 години от рождението на Георги Кирков. \r\nКонференцията беше открита от лидера на БСП – София Калоян Паргов, който изрази позицията си, че всички леви трябва да се обединят и заедно да намерят начина, по който България да тръгне по правилния път. „Поводът, заради който сме тук, показва, че левите идеи са живи. Амбициите ни са свързани с това, че дискусиите ни ще се превърнат в реална политика и така да се даде перспектива за бъдещето на България през призмата на лявата политика“, каза той и обясни, че не е тайна, че в лявото пространство и в БСП съществуват редица противоречия дори и на историческа основа, свързани с бъдещето на лявото движение в България. Паргов коментира, че трябва да се търсят отговори на въпроси като тези, защо е намаляла през годините електоралната подкрепа към партията, как да се привлекат млади хора, как БСП да не се превърне от масова в парламентарна партия, защо от дълго време София няма червен кмет и др.\r\nБившият министър на културата Георги Йорданов уточни, че умните хора са полезни за средите, в които действат, или за обществата, които ръководят, ако умеят да изведат преди всичко поука от предишните си грешки. „А това означава да се действа активно за отвоюване на социалните права и социалните придобивки на гражданите. Това ще помогне на нашата партия да бъде изключена от всички други, които сега са обект на отрицание от хората. Тъгувам, че в момента се казва „всички“, а не „всички без БСП“, каза той и обясни, че още Ботев е развил обръщението „другари“ като най-свидно между тези, които изповядват една вяра. \r\nПо време на дискусията проф. Искра Баева, преподавател по нова и съвременна история в Историческия факултет на СУ „Св. Климент Охридски”, обясни, че днешната партия е тръгнала от комунизма, а в момента се намира в социалдемокрацията. „Но какво виждаме сега? Безпътица и обърканост. Очевидно състоянието, в което се намираме, е кризисно и нашият проблем е не толкова как да продължим да се доказваме като социалдемократическа партия, а накъде вървим – не само ние, а накъде върви светът и какъв е шансът това бъдеще да бъде по-добро за по-големия брой от хората“, коментира проф. Баева.\r\nНародният представител от „БСП  за България“ проф. Румен Гечев изказа своята позиция, че за да се подобри положението в България, повече средства трябва да се отделят за образование и наука. „Ние изоставаме 7-8 пъти от средните показатели на Европейския съюз по този показател. България се движи в обратна посока на това, което правят страните в Европа и извън нея, за да реализират по-голяма социална справедливост – а тя е по-близо до принципите на социализма, отколкото до дивия капитализъм“, каза още Гечев.\r\nВ дискусията участие взеха и преподавателят по „Геополитика“ в УНСС  чл.-кор. проф. Васил Проданов, поетът проф. Минчо Минчев, акад. Васил Сгурев, проф. Димитър Генчев, проф. Минчо Минчев и др.\r\nЦветилена СИМЕОНОВА", "date": "2017.12.17", "title": "Бъдещето на лявото движение в България обсъдиха членове на БСП и представители на други леви и патриотични партии (ОБЗОР)"}
{"url": "http://www.focus-news.net/news/2017/12/17/2468071/afp-dvama-datski-grazhdani-naragani-v-gabon.html", "text": "Двама датски граждани бяха ранени в събота, след като бяха нападнати от мъж, въоръжен с нож, в столицата на Габон – Либервил. Основната версия на следствието по случая е, че те са били нападнати в отговор на „атаките на САЩ срещу мюсюлманите“, предава AFP, като се позовава на информация от местните власти.\r\nДвамата мъже, репортери от списание National Geographic, са наръгани, докато са пазарували в популярна туристическа зона, според думите на министъра на отбраната на страната Етиен Масард.\r\n„Според първите свидетелства от мястото на инцидента, нападателят, 53-годишен нигериец, е крещял ,Аллах Акбар‘, по време на нападението. Той е арестуван на мястото на престъплението“, заяви още Масард.\r\nМъжът, който живее в Габон от 19 години, „в първоначалните си показания заявява, че е действал в отговор на атаките на САЩ срещу мюсюлманите и решението на Вашингтон да признае Ерусалим за столица на Израел“.\r\nПревод и редакция:", "date": "2017.12.17", "title": "AFP: Двама датски граждани наръгани в Габон"}
{"url": "http://www.focus-news.net/news/2017/12/17/2468072/reuters-donald-tramp-shte-zayavi-che-kitay-e-konkurent-na-sasht-v-rech-za-natsionalnata-sigurnost-na-stranata.html", "text": "Президентът на САЩ Доналд Тръмп ще изложи новата стратегия за националната сигурност на Съединените американски щати в понеделник, която ще бъде основана на политиката „Америка на първо място“ и, освен другото, ще официализира статута на Китай като конкурент на САЩ, предава Reuters, като се позовава на информация от двама служители на администрацията на Белия Дом.\r\nСтратегията за националната сигурност, която ще бъде изложена в речта на Тръмп, не трябва да се възприема като опит за сдържане на Китай, а по-скоро като обективен възглед за предизвикателството, което представлява Китай, според думите на американските служебни лица, пожелали да останат анонимни.\r\nОще една промяна от предходната стратегия, според източниците, ще е отмяната на декларацията на Барак Обама от септември 2016-а година, че промяната в климата представлява заплаха за националната сигурност на САЩ.\r\nТръмп, избран от редиците на Републиканската партия на САЩ, ще постави като приоритети във външната политика на страната модернизирането на американската армия, противопоставянето на международния тероризъм и преразглеждането на търговските договори на Съединените американски щати, потвърждавайки ангажимента си към прилагането на политиката „Америка на първо място“, твърдят източниците.\r\nПревод и редакция:", "date": "2017.12.17", "title": "Reuters: Доналд Тръмп ще заяви, че Китай е конкурент на САЩ, в реч за националната сигурност на страната"}
{"url": "http://www.focus-news.net/news/2017/12/17/2468073/tass-ministerstvoto-na-otbranata-na-rusiya-saobshti-che-prez-2018-godina-sa-planirani-12-puska-na-mezhdukontinentalni-raketi.html", "text": "Ракетните войски със стратегическо предназначение (РВСН) планират да изпълнят през настъпващата година 12 пуска на междуконтинентални балистични ракети (МБР), в частност, с цел потвърждаването на правилността на приетите конструкторски решения за развитието на перспективните разработки. Това съобщиха в неделя пред ТАСС от Министерството на отбраната на Русия, във връзка с отбелязването в този ден на 58-ата годишнина от образуването на РВСН. През изминалата година РВСН са изпълнили пет пуска на ракети, съобщават още от военното ведомство.\r\nНа 17 декември 1959 година излиза постановление на Съвета на министрите на СССР, в съответствие с което е учредена длъжността командващ Ракетните войски и е образуван Главен щаб на РВСН и други органи на военното управление.\r\n„От момента на образуването на РВСН са проведени повече от 5 хиляди пуска, включително около 500 учебно-боеви, в хода на оперативна и боева подготовка на войските“, информираха от министерството на отбраната.\r\nВ РВСН са съсредоточени повече от две трети от ядрените носители на стратегическите ядрени сили на Русия, способни да решат задачи за поразяването на обекти на територията на противника. Всекидневно на пост в състава на дежурните сили се намират около 6 хиляди души.\r\nВ състава на РВСН днес има около 400 пускови установки с МБР. Делът на новите ракетни комплекси ще нараства постоянно, подчертават от руското военно ведомство.\r\nПревод и редакция:", "date": "2017.12.17", "title": "ТАСС: Министерството на отбраната на Русия съобщи, че през 2018 година са планирани 12 пуска на междуконтинентални ракети"}
{"url": "http://www.focus-news.net/news/2017/12/17/2468074/reuters-vanshniyat-ministar-predupredi-che-obedinenoto-kralstvo-nyama-da-stane-vasalna-darzhava-na-evropeyskiya-sayuz.html", "text": "Великобритания трябва да постигне добра търговска сделка с Европейския съюз за периода след Брекзит и да избегне превръщането си във „васална държава“ на Съюза, заяви министърът на външните работи на страната Борис Джонсън, в интервю пред The Sunday Times, предава Reuters.\r\nАко Обединеното кралство не отхвърли върховенството на европейските закони, то ще се превърне във „васална държава“, според думите на Джонсън пред авторитетното британско издание. Правителството трябва да си постави за цел „максимализирането на придобивките от Брекзит“, като се откаже от правилата на Съюза, за да може да сключва „истински договори за свободна търговия“ с другите страни.\r\nПремиерът на Великобритания Тереза Мей осигури сделка с ЕС за придвижването на преговорите за Брекзит към бъдещите търговски отношения тази седмица. Но сега тя трябва да обедини дълбоко разделеното си правителство за постигането на договорка по втория кръг от разговорите.\r\nПревод и редакция:", "date": "2017.12.17", "title": "Reuters: Външният министър предупреди, че Обединеното кралство няма да стане „васална държава“ на Европейския съюз"}
{"url": "http://www.focus-news.net/news/2017/12/17/2468075/ria-novosti-ministarat-na-vatreshnite-raboti-na-germaniya-podkrepi-ideyata-za-vavezhdane-na-dlazhnost-komisar-po-antisemitizma.html", "text": "Министърът на вътрешните работи на Германия Томас де Мезиер подкрепи идеята за въвеждане на длъжност Комисар по антисемитизма в новото правителство на страната, предава РИА Новости.\r\n„Мисля, че въвеждането на длъжността Комисар по антисемитизма е правилно и то не само заради последните инциденти“, заяви той пред немското издание Bild am Sonntag. По-рано германското правителство осъди антисемитските и антиизраелските акции, които се проведоха в градовете из цялата страна във връзка с признаването на Ерусалим за столица на Израел от американското правителство. В акция в окръг, в близост до столицата Берлин, демонстрантите изгориха няколко знамена на Израел в протест срещу решението на Вашингтон.\r\nМярката за въвеждане на подобна длъжност, според информацията на изданието, е одобрена и от независимите експерти в германското МВР.\r\n„Става дума за пренебрежителни забележки, неуместни шеги и дискриминационно поведение по отношение на нашите еврейски съграждани. Няма да позволим антисемитизмът да обхване Германия никога повече“, отбеляза министърът.\r\nПревод и редакция:", "date": "2017.12.17", "title": "РИА Новости: Министърът на вътрешните работи на Германия подкрепи идеята за въвеждане на длъжност Комисар по антисемитизма"}
{"url": "http://www.focus-news.net/news/2017/12/17/2468076/tereza-mey-dokazah-che-tezi-koito-se-samnyavat-v-men-greshat.html", "text": "Министър-председателят на Великобритания Тереза Мей изпрати своя статия до редакцията на консервативното британско издание The Telegraph, в която декларира, че е накарала критиците си да замълчат, договаряйки сделка за първата фаза от преговорите за Брекзит.\r\nСлед шест турболентни месеца, в които лидерството й бе поставено под въпрос редица пъти, премиерът изтъкна собствените си заслуги за убеждаването на европейските лидери да се съгласят да продължат преговорите към следващата им фаза.\r\nВ материала, изпратен до Телеграф, Мей настоява, че е успяла, въпреки тези, пречили на усилията й. Тя е категорична, че няма да бъде разколебана в опитите си да договори ключовите условия за окончателното излизане на страната от ЕС.\r\nНейната декларация идва след месеци на съмнения в нейните способности да изведе страната през най-тежкото й изпитание след Втората световна война.\r\n„Въпреки шума, ние си вършим работата. В лицето на тези, които искат да провалят Брекзит, ние осигурихме най-добрата и най-амбициозна сделка за цялото Обединено Кралство“, пише британският премиер.\r\n„И моето съобщение днес е просто и ясно: няма да бъдем разколебани от фундаменталния ни дълг да изпълним демократичната воля на хората във Великобритания“.\r\nМей отбелязва, че се е „заела решително“ със задачата да защити правата на британските граждани в чужбина, както и с исканията за правата на европейските граждани в Обединеното кралство.\r\n„Брекзит ни позволява да се възползваме от примамливите възможности, които предлага света извън ЕС – взимайки контрола над границите над Великобритания и установявайки наши собствени закони – докато изграждаме новите връзки с Европа, в областта на икономиката и сигурността, които вече предложих“, добавя британският премиер.\r\n„Това е правителство, което се справя със задачите си“, категорична е Мей.\r\n„Ние доказахме, че критиците ни грешат и ще продължим да изпълняваме задачата си: постигането на възможно най-добрата сделка за Брекзит и изграждането на една Великобритания, готова да се справи с предизвикателствата на бъдещето“, пише в заключение министър-председателят на Обединеното кралство.\r\nПревод и редакция:", "date": "2017.12.17", "title": "Тереза Мей: Доказах, че тези, които се съмняват в мен грешат"}
{"url": "http://www.focus-news.net/news/2017/12/17/2468077/mail-on-sunday-naydzhal-farazh-tvardi-che-e-skasan-i-che-v-politikata-nyama-pari.html", "text": "Найджъл Фараж, бившият лидер на Партията на независимостта на Обединеното кралство(ЮКИП), се е оплака, че е „на 53, разведен и скъсан“, в интервю пред британския таблоид Mail on Sunday и констатира, че “в политиката няма пари“.\r\nВ разговор с журналист от таблоида, Фараж обсъди личния си живот и 24-годишната си кариера като политик и разкри, че „презрението му към политиците от кариерата е безгранично“.\r\n„В политиката няма пари, особено по начина, по който я правих аз – 20 години харчих повече, отколкото изкарвам“, заяви той.\r\nФараж, един от основателите на ЮКИП през 1993 година, неуспешно се кандидатира за депутат в Камарата на представителите (долната камара на британския парламент) – пет пъти на парламентарни избори и два пъти на частични. Три пъти си подаде оставката като лидер на ЮКИП, последният през юли 2016 година, но се завърна като действащ лидер, след като наследникът му, Диан Джеймс, се отказа след само 18 дни на поста.\r\nСпоред неговите думи, Фараж „е дълбоко загрижен за страната“ и е „един от най-успешните политици на своето поколение“, като интервюиращият отбелязва, че „душевността му е неочаквана“.\r\nВ края на разговора, британският политик отбелязва, че „2016-а не е просто фойерверк (за издигането на евроскептичните партии – бел. ред. ), а качествена промяна в политическите предпочитания на хората и в осъзнаването на същината на това, което им казват от т.нар. елит“.\r\nТой констатира, че „статуквото се съпротивлява, доколкото може, но напразно“.\r\nПревод и редакция:", "date": "2017.12.17", "title": "Mail on Sunday: Найджъл Фараж твърди, че е „скъсан“ и че „в политиката няма пари“"}
{"url": "http://www.focus-news.net/news/2017/12/17/2468078/otkriha-ofitsialno-zimniya-sezon-v-bansko-obzor.html", "text": "В Банско официално бе открит зимният сезон. На церемонията по откриването на сезона присъстваха министърът на туризма Николина Ангелкова и спортният министър Красен Кралев.  Кметът на Община Банско Георги Икономов приветства и официалните гости на събитието – Марк Жирардели, австрийски скиор, петкратен носител на световната купа и Кристиян Гедина, легендарен италиански скиор, постигнал 13 победи за Световната купа и качил се на 33 подиума. \r\nГостите на града се насладиха на изпълнен с емоции ден, който започна с играта „Ловци на съкровища”, в която един късметлия откри злато в лифта. Празникът продължи със звезден урок, проведен от Марк Жирардели и Кристиян Гедина. В следобедните часове Ути Бъчваров направи невиждано кулинарно шоу на централния градски площад. Гостите в курорта бяха почерпени със 100 метра бански суджук, гигантско барбекю и три прасенца.\r\nПо време на официалното откриване на сезона кметът на Банско Георги Икономов заяви, че курортът продължава да се развива, а хотелите продължават да печелят награди. Икономов допълни, че е искал на днешния ден да съобщи новината, че решението за изграждане на втора кабинка е факт.  „За съжаление все още не е - близо сме но все още не е. Въпреки всичко Банско продължава да се развива и отново сме определяни за едни от най-добрите“, добави той. По думите му Банско става все по-желана туристическа дестинация. „Това се случва само заради вас - туристическия бранш и усилията, които полага концесионерът. Пожелавам ви една много успешна зима и много усмихнати гости на града ни, както и сезонът да завърши без инциденти”, каза още Георги Икономов. \r\nОт своя страна министърът на туризма Николина Ангелкова заяви, че се очаква ръст между 5 и 10% на туристите в страната. Тя уточни, че статистиките сочат, че за периода на най-активните месеци декември 2016 г. – февруари 2017 г. в община Банско са пренощували общо над 116 хил. туристи. „Реализираните нощувки надхвърлят 376 хил., а приходите от тях са близо 20,6 млн. лв. Банско трябва да продължи да се развива. Ще работим за по-лесното изграждане на ски писти и съоръжения в съответствие с българските и европейските закони“, каза още министърът на туризма.", "date": "2017.12.17", "title": "Откриха официално зимния сезон в Банско (ОБЗОР)"}
{"url": "http://www.focus-news.net/news/2017/12/17/2468079/postoyanniyat-predstavitel-na-izrael-pred-oon-erusalim-shte-bade-nasha-stolitsa-nezavisimo-ot-resheniyata-na-organizatsiyata.html", "text": "Ерусалим ще бъде столица на Израел независимо от резултатите на гласуването и дискусиите по този въпрос. Това заяви в събота постоянният представител на еврейската държава пред ООН Дани Данон, коментирайки обсъжданията в Съвета за сигурност на ООН по проекторезолюцията против признаването на Ерусалим за столица на Израел, която се предприема в отговор на съответстващото решение на американския президент Доналд Тръмп, предава ТАСС.\r\n„Никакво гласуване няма да промени очевидната реалност, която се състои в това, че Ерусалим е бил и завинаги ще бъде столица на Израел. Заедно с нашите съюзници ние ще продължим борбата за историческа справедливост“, се казва в писмено заявление на дипломата. Той изрази и недоволството си от това, че проекторезолюцията се разглежда, докато в Израел празнуват Ханука – празник в памет на освобождението на Ерусалим през II в. преди Христа и обвини палестинците в опит „да пренапишат историята“.\r\nКакто Агенция „Фокус“ вече информира, арабските страни планират да предложат своята проекторезолюция за гласуване в понеделник, 18 декември, разчитайки да получат подкрепата на всички 14 члена на СС на ООН, с изключение на САЩ. Целта на документа се състои в това, да все закрепят съществуващите принципи на израелско-палестинското урегулиране, съгласно което статутът на Ерусалим трябва да бъде определен в хода на директни преговори между страните. В проекторезолюцията не се споменават САЩ, но се изразява „дълбоко съжаление във връзка със скорошното решение, относно статута на Ерусалим“. Освен това, в текста се съдържа искане към страните „да не признават никакви действия или мерки“ противоречащи на резолюциите на СС на ООН и призив за „въздържане от създаване на посолства в Ерусалим“.\r\nПревод и редакция:", "date": "2017.12.17", "title": "Постоянният представител на Израел пред ООН: Ерусалим ще бъде наша столица независимо от решенията на организацията"}
{"url": "http://www.focus-news.net/news/2017/12/17/2468080/the-sunday-express-zhan-klod-yunker-se-sheguva-kak-e-nalozhil-sanktsii-na-tereza-mey-za-da-se-saglasi-da-prieme-sdelkata-za-brekzit.html", "text": "Председателят на Европейската комисия Жан-Клод Юнкер се пошегува, че е наложил „санкция“ на британския премиер Тереза Мей да приеме сделката за Брекзит в 7 сутринта, в петък, пише британското евроскептично издание The Sunday Express.\r\n„Това беше санкцията, която наложих на британския премиер“, пошегува се той.\r\nЕврократът, както го наричат от изданието, изсипа голяма доза похвали за способностите на Мей във воденето на преговори.\r\nЮнкер заяви: „Но тя беше твърда, умна, учтива и приятелски настроена, като преговарящ“.\r\n„Имахме среща, като група европейски депутати участваха в нея и успяхме да вземем решение, че е постигнат достатъчен прогрес“, разказа председателят на ЕК.\r\n„Сега остава да съставим споразумението за напускане на Великобритания, заедно с британските ни приятели. И се надявам, че то ще бъде одобрено от Европейския парламент и парламента в Лондон“, добави Юнкер.\r\nПревод и редакция:", "date": "2017.12.17", "title": "The Sunday Express: Жан-Клод Юнкер се шегува как е наложил санкции на Тереза Мей, за да се съгласи да приеме сделката за Брекзит"}
{"url": "http://www.focus-news.net/news/2017/12/17/2468081/toni-blear-da-sprem-brekzit-e-po-vazhno-ot-tova-leybaristkata-partiya-da-specheli-sledvashtite-izbori.html", "text": "Ляво-либералното про-европейско британско издание The Independent публикува пространно интервю на бившия британски премиер Тони Блеър, виден противник на Брекзит, в което той е категоричен, че Лейбъристката партия на Великобритания трябва да си постави като приоритет спирането на Брекзит, пред спечелването на следващите парламентарни избори в страната.\r\nСпоред неговите думи, партията трябва „да казва истината“ и да се обяви срещу излизането на Великобритания от Европейския съюз и предположи, че подобна позиция ще разкрие разделенията в редовете на Консервативната партия.\r\nБлеър добавя, че е убеден, че „спирането на Брекзит лежи по пътя към властта“ на Лейбъристите и отхвърли идеята, че е необходимо резултатът от референдума да бъде приет, за да се избегне риска от загуба на подкрепата за Работническата партия в индустриалните райони на Обединеното кралство.\r\n„Искам да видя Лейбъристко правителство на власт. Но мисля, че ключовият национален приоритет в момента е да спрем Брекзит. Бих го поставил над всичко друго“, категоричен е бившият премиер.\r\nВсе пак, той призна, че разбира „много прагматичната позиция“ на партията, целяща да избегне заклеймяване като анти-Брекзит организация, но, според него, това поставя Лейбъристите в същата позиция като Консервативната партия – одобряване на напускането на Съюза, като същевременно се запазят добрите търговски връзки с него. \r\nПревод и редакция:", "date": "2017.12.17", "title": "Тони Блеър: Да спрем Брекзит е по-важно от това Лейбъристката партия да спечели следващите избори"}
{"url": "http://www.focus-news.net/news/2017/12/17/2468082/intervyuta-na-nyakolko-klyuchovi-figuri-povliyali-na-razvitieto-na-brekzit-publikuvani-v-nedelniya-britanski-pechat-agentsiya-fokus.html", "text": "Министър-председателят на Великобритания Тереза Мей изпрати своя статия до редакцията на консервативното британско издание The Telegraph, в която декларира, че е накарала критиците си да замълчат, договаряйки сделка за първата фаза от преговорите за Брекзит.\r\nСлед шест турболентни месеца, в които лидерството й бе поставено под въпрос редица пъти, премиерът изтъкна собствените си заслуги за убеждаването на европейските лидери да се съгласят да продължат преговорите към следващата им фаза.\r\nВ материала, изпратен до Телеграф, Мей настоява, че е успяла, въпреки тези, пречили на усилията й. Тя е категорична, че няма да бъде разколебана в опитите си да договори ключовите условия за окончателното излизане на страната от ЕС.\r\nНейната декларация идва след месеци на съмнения в нейните способности да изведе страната през най-тежкото й изпитание след Втората световна война.\r\n„Въпреки шума, ние си вършим работата. В лицето на тези, които искат да провалят Брекзит, ние осигурихме най-добрата и най-амбициозна сделка за цялото Обединено Кралство“, пише британският премиер.\r\n„И моето съобщение днес е просто и ясно: няма да бъдем разколебани от фундаменталния ни дълг да изпълним демократичната воля на хората във Великобритания“.\r\nМей отбелязва, че се е „заела решително“ със задачата да защити правата на британските граждани в чужбина, както и с исканията за правата на европейските граждани в Обединеното кралство.\r\n„Брекзит ни позволява да се възползваме от примамливите възможности, които предлага света извън ЕС – взимайки контрола над границите над Великобритания и установявайки наши собствени закони – докато изграждаме новите връзки с Европа, в областта на икономиката и сигурността, които вече предложих“, добавя британският премиер.\r\n„Това е правителство, което се справя със задачите си“, категорична е Мей.\r\n„Ние доказахме, че критиците ни грешат и ще продължим да изпълняваме задачата си: постигането на възможно най-добрата сделка за Брекзит и изграждането на една Великобритания, готова да се справи с предизвикателствата на бъдещето“, пише в заключение министър-председателят на Обединеното кралство.\r\n***Председателят на Европейската комисия Жан-Клод Юнкер се пошегува, че е наложил „санкция“ на британския премиер Тереза Мей да приеме сделката за Брекзит в 7 сутринта, в петък, пише британското евроскептично издание The Sunday Express.\r\n„Това беше санкцията, която наложих на британския премиер“, пошегува се той.\r\nЕврократът, както го наричат от изданието, изсипа голяма доза похвали за способностите на Мей във воденето на преговори.\r\nЮнкер заяви: „Но тя беше твърда, умна, учтива и приятелски настроена, като преговарящ“.\r\n„Имахме среща, като група европейски депутати участваха в нея и успяхме да вземем решение, че е постигнат достатъчен прогрес“, разказа председателят на ЕК.\r\n„Сега остава да съставим споразумението за напускане на Великобритания, заедно с британските ни приятели. И се надявам, че то ще бъде одобрено от Европейския парламент и парламента в Лондон“, добави Юнкер.\r\n***Найджъл Фараж, бившият лидер на Партията на независимостта на Обединеното кралство(ЮКИП), се е оплака, че е „на 53, разведен и скъсан“, в интервю пред британския таблоид Mail on Sunday и констатира, че “в политиката няма пари“.\r\nВ разговор с журналист от таблоида, Фараж обсъди личния си живот и 24-годишната си кариера като политик и разкри, че „презрението му към политиците от кариерата е безгранично“.\r\n„В политиката няма пари, особено по начина, по който я правих аз – 20 години харчих повече, отколкото изкарвам“, заяви той.\r\nФараж, един от основателите на ЮКИП през 1993 година, неуспешно се кандидатира за депутат в Камарата на представителите (долната камара на британския парламент) – пет пъти на парламентарни избори и два пъти на частични. Три пъти си подаде оставката като лидер на ЮКИП, последният през юли 2016 година, но се завърна като действащ лидер, след като наследникът му, Диан Джеймс, се отказа след само 18 дни на поста.\r\nСпоред неговите думи, Фараж „е дълбоко загрижен за страната“ и е „един от най-успешните политици на своето поколение“, като интервюиращият отбелязва, че „душевността му е неочаквана“.\r\nВ края на разговора, британският политик отбелязва, че „2016-а не е просто фойерверк (за издигането на евроскептичните партии – бел. ред. ), а качествена промяна в политическите предпочитания на хората и в осъзнаването на същината на това, което им казват от т.нар. елит“.\r\nТой констатира, че „статуквото се съпротивлява, доколкото може, но напразно“.\r\n***Ляво-либералното про-европейско британско издание The Independent публикува пространно интервю на бившия британски премиер Тони Блеър, виден противник на Брекзит, в което той е категоричен, че Лейбъристката партия на Великобритания трябва да си постави като приоритет спирането на Брекзит, пред спечелването на следващите парламентарни избори в страната.\r\nСпоред неговите думи, партията трябва „да казва истината“ и да се обяви срещу излизането на Великобритания от Европейския съюз и предположи, че подобна позиция ще разкрие разделенията в редовете на Консервативната партия.\r\nБлеър добавя, че е убеден, че „спирането на Брекзит лежи по пътя към властта“ на Лейбъристите и отхвърли идеята, че е необходимо резултатът от референдума да бъде приет, за да се избегне риска от загуба на подкрепата за Работническата партия в индустриалните райони на Обединеното кралство.\r\n„Искам да видя Лейбъристко правителство на власт. Но мисля, че ключовият национален приоритет в момента е да спрем Брекзит. Бих го поставил над всичко друго“, категоричен е бившият премиер.\r\nВсе пак, той призна, че разбира „много прагматичната позиция“ на партията, целяща да избегне заклеймяване като анти-Брекзит организация, но, според него, това поставя Лейбъристите в същата позиция като Консервативната партия – одобряване на напускането на Съюза, като същевременно се запазят добрите търговски връзки с него.", "date": "2017.12.17", "title": "Интервюта на няколко ключови фигури, повлияли на развитието на Брекзит, публикувани в неделния британски печат ( Агенция „Фокус“ )"}
{"url": "http://www.focus-news.net/news/2017/12/17/2468083/bloomberg-sayuznik-na-angela-merkel-nacherta-cherveni-linii-za-koalitsionnite-pregovori-s-gsdp.html", "text": "Главният съюзник на Християндемократичния съюз (ХДС) на Ангела Меркел – Християнсоциалният съюз(ХСС) на Хорст Зеехофер – предупреди, че ще блокира всеки компромис в преговорите за формиране на управляваща коалиция в Германия, който може да застраши позицията на партията за предстоящите догодина регионални избори, начертавайки „червени линии“, преди началото на предварителните разговори между Съюза (ХДС/ХСС) и Германската социалдемократическа партия(ГСДП), пише Bloomberg.\r\nЗеехофер заяви пред партийните делегати, по време на конференцията на ХСС в Нюрнберг, че ще отстоява ценностите на консервативния блок по време на коалиционните преговори в Берлин. ХСС се бори да запази абсолютното си мнозинство в провинциалната администрация в изборите, предстоящи през есента на 2018 година, след като регистрира сериозно отстъпление от позициите си на тазгодишните парламентарни избори.\r\n„Няма да преговаряме за нищо, което би навредило на кампанията ни за регионалните избори“, заяви той в събота. „Няма да направим нищо, което би навредило на Бавария“.\r\nСамо ден, след като лидерите на ГСДП се съгласиха да се присъединят към предварителни разговори с блока на Меркел и близо три месеца политически застой, Зеехофер сигнализира, че предстоящите избори в Бавария могат да сложат прът в колелата на коалиционните преговори. И тъй като ГСДП убеди с големи трудности голяма част от членовете си да влязат в преговори с Меркел, противниците най-вероятно ще се сблъскат по въпроси като миграцията, здравеопазването и бюджетните приоритети.\r\nЛидерът на ХСС, който беше също и един от главните антагонисти на Меркел по време на бежанската криза, потвърди искането си за ограничаване на броя на мигрантите, нещо, на което се противопоставят и Меркел, и ГСДП. Предизвиквайки бурни аплодисменти сред делегатите, Зеехофер бе категоричен, че Германия „се нуждае от ограничаване на миграцията, за да може капацитетът на страната за интеграция да бъде реализиран“.Агенция „Фокус“ припомня: \r\nСъюза (ХДС/ХСС) излезе победител от парламентарните избори в Германия, проведени на 24 септември, но с недостатъчна подкрепа за съставяне на правителство, основно заради тежките загуби на ХСС в Бавария, където съпротивата срещу политиката на отворени врати на Меркел за бежанците е особено силна. Провалът в изборите предизвика вътрешни борби в ХСС и в резултат от това, 68-годишният Зеехофер, който беше преизбран за председател на партията в събота, спечелвайки 84% от гласовете на делегатите, се съгласи да предаде премиерския пост на Бавария на провинциалния министър на финансите Маркус Шьодер, който ще застане начело на кампанията на партията за регионалните избори, докато бившия баварски премиер ще води коалиционните преговори в Берлин.\r\nПревод и редакция:", "date": "2017.12.17", "title": "Bloomberg: Съюзник на Ангела Меркел начерта „червени линии“ за коалиционните преговори с ГСДП"}
{"url": "http://www.focus-news.net/news/2017/12/17/2468084/bbc-razkrita-e-tayna-mnogomilionna-programa-na-pentagona-za-izsledvane-na-izvanzemnite.html", "text": "Министерството на отбраната на САЩ е провеждала секретна многомилионна програма за изследване на извънземните, предава BBC, като се позовава на информация в американските медии.\r\nИзключително малък брой служители на Пентагона са били запознати с програмата, стартирала в началото на 2007 година и прекратена през 2012 година.\r\nСпоред публикациите, е разкрито съществуването на документи за операция за изследването на странен летателен обект с необичайни способности, но учените изразили съмнение, че необяснимите способности на въпросния апарат са доказателство за наличието на извънземен живот.\r\nПревод и редакция:", "date": "2017.12.17", "title": "BBC: Разкрита е тайна многомилионна програма на Пентагона за изследване на извънземните"}
{"url": "http://www.focus-news.net/news/2017/12/17/2468085/reuters-kitay-izliva-ogromni-sumi-v-pakistansko-ribolovno-seltse-za-da-razshiri-obhvata-na-flota-si.html", "text": "Китай излива огромни суми в малко пакистанско риболовно селце, за да спечели местното население на своя страна и да построи дълбоководно търговско пристанище, което, според подозренията на САЩ и Индия, един ден може да се превърне във военноморска база на китайския флот, предава Reuters.\r\nПекин вече построи училище, изпрати доктори и обеща 500 милиона долара, под формата на грантове, за летище, болница, университет и водна инсталация в Гуадар - прашно селце, чието пристанище е на брега на Арабско море, надзиравайки един от най-натоварените морски пътища по света.\r\nГрантовете включват 230 милиона долара за ново международно летище, една от най-големите китайски инвестиции за подобно предприятие, според властите на Пакистан.\r\nОтпуснатите суми за Гуадар се различават от обичайната китайска практика по други места. Пекин традиционно използва наложената от Запада практика за отпускане на кредити за инфраструктурни проекти, обикновено чрез контролирани от държавата търговски или инвестиционни банки,\r\n„Концентрацията на толкова грантове е поразителна“, заяви Андрю Смол, автор на книга за китайско-пакистанските отношения и изследовател на базирания във Вашингтон Фонд Маршал.\r\n„Китай обикновено никога не отпуска грантове или помощи, а когато го прави, то е в много скромни размери“, обяснява Смол.\r\nПакистан приветства средствата с отворени обятия. Но щедростта на Пекин предизвика съмненията на Индия и САЩ, че Гуадар е част от бъдещите китайски геостратегически планове да се противопостави на американската доминация в моретата.\r\n„Всичко това предполага, че Гуадар, за много хора в Китай, е не само търговско предложение в дългосрочен план“, предположи Смол.\r\nМинистерството на външните работи на Китай не е направило коментар по твърденията.\r\nПревод и редакция:", "date": "2017.12.17", "title": "Reuters: Китай излива огромни суми в пакистанско риболовно селце, за да разшири обхвата на флота си"}
{"url": "http://www.focus-news.net/news/2017/12/17/2468086/the-guardian-politsiyata-v-avstraliya-obvini-chovek-che-e-deystval-kato-ikonomicheski-agent-na-severna-koreya.html", "text": "Федералната полиция на Австралия е задържала мъж в Сидни по обвинение, че е действал като икономически агент на Северна Корея и е опитвал да продаде ракетни компоненти и въглища на международния черен  пазар, пише британското издание The Guardian.\r\nЧой Хан Чан, на 59 години от Сидни, е обвинен, че е нарушил санкциите на ООН и федералните закони на Австралия, като е обсъждал продажбата на оръжие за масово унищожение и продажбата на контрабандни въглища с произход Северна Корея.\r\nПредполагаемите сделки е трябвало да се реализират в Индонезия, Виетнам и други неразкрити засега страни.\r\nПревод и редакция:", "date": "2017.12.17", "title": "The Guardian: Полицията в Австралия обвини човек, че е действал като икономически агент на Северна Корея"}
{"url": "http://www.focus-news.net/news/2017/12/17/2468087/ria-novosti-tovaren-vlak-se-sblaska-s-avtobus-v-meksiko-ima-dvama-zaginali.html", "text": "Автобус, превозващ футболисти от младежки отбор заедно с техните семейства, се сблъска с товарен влак в мексиканския щат Халиско. В резултат от инцидента са загинали двама души, а още 15 са ранени, предава РИА Новости, като се позовава на публикации в мексиканската преса.\r\nСъобщава се, че в салона на автобуса е имало 60 пътници – млади футболисти и техни роднини. Те са пътували от Алтамира към Ел Салто за мач. Повечето спортисти са били на по 16 години. Противопожарната служба се е принудила да използва хидравлично оборудване, за да извади някои от пътниците от смачкания автобус.\r\nСпоред разказа на един от тях, машинистът на влака е сигнализирал при приближаването към прелеза, но водачът на автобуса, вместо да спре, е увеличил скоростта, за да успее да премине преди влака. В последствие локомотивът се е врязал в задната част на транспортното средство, изкарвайки го извън пътя. Според наличните данни, водачът е загинал, както и един от пътниците в автобуса.\r\nПревод и редакция:", "date": "2017.12.17", "title": "РИА Новости: Товарен влак се сблъска с автобус в Мексико, има двама загинали"}
{"url": "http://www.focus-news.net/news/2017/12/17/2468088/ria-novosti-ukraintsite-sa-namaleli-s-oshte-150-hilyadi-za-parvite-tri-trimesechiya-na-2017-godina.html", "text": "Населението на Украйна е намаляло с 150 хиляди души за първите три тримесечия на тази година, предава РИА Новости, като се позовава на данни от Държавния статистически институт на страната.\r\nСпоред демографите, причината за това е високата смъртност, но главният фактор, според РИА, е ниската раждаемост. Украйна заема 172-о място в света по този показател.\r\nДруги причини са конфликта в Източна Украйна, лошото финансово състояние на родителите и липсата на социални гаранции.\r\nУкраинският депутат Андрей Шипко констатира, че „всеки ден Украйна намалява с по 500 души“ и обърна внимание на това, че младите семейства не получават материална помощ от своята държава и им се налага да емигрират в други страни, където получават социални гаранции за децата си.\r\nОт 1993 до 2016 година, съгласно представените данни, броят на жителите на Украйна се е съкратил с близо 10 милиона души – от 52,2 милиона до 42,8 милиона – като тези показатели отчитат и отпадането на Крим от Украйна.\r\nПревод и редакция:", "date": "2017.12.17", "title": "РИА Новости: Украинците са намалели с още 150 хиляди за първите три тримесечия на 2017 година"}
{"url": "http://www.focus-news.net/news/2017/12/17/2468089/dw-ministarat-na-otbranata-na-germaniya-prizova-za-udalzhavane-na-angazhimentite-na-bundesvera-v-chuzhbina.html", "text": "Министърът на отбраната на Германия Урсула фон дер Лайен заяви, че ще настоява за удължаване на ангажиментите на Бундесвера в чужбина пред всички партии в парламента през следващите седмици, независимо от това дали ще бъде съставено правителство, предава Deutsche Welle.\r\nВ интервю пред германската медийна група Funke, фон дер Лайен призова за увеличаване на срока на ангажиментите на въоръжените сили с още една година.\r\n„Ще приветствам удължаването на мисиите в началото на следващата година – и не само с три месеца, а с една година“, заяви тя.\r\nСпоред нейните думи, партньорите на Германия разчитат на продължаването на германското военно присъствие в чужбина. Най-много войници в момента са разположени в Афганистан, Мали и Северен Ирак.\r\n„Във всичките три държави ние сме рамо до рамо с партньорите ни в борбата срещу тероризма“, подчерта фон дер Лайен.\r\nПревод и редакция:", "date": "2017.12.17", "title": "DW: Министърът на отбраната на Германия призова за удължаване на ангажиментите на Бундесвера в чужбина"}
{"url": "http://www.focus-news.net/news/2017/12/17/2468090/tass-ministrite-na-vanshnite-raboti-na-yaponiya-i-yuzhna-koreya-shte-obsadyat-situatsiyata-okolo-severna-koreya-v-tokio.html", "text": "Министърът на външните работи на Южна Корея Кан Гьон Хва ще посети Токио на 19-20 декември и ще обсъди с японския си колега Таро Коно проблемите около Северна Корея, както и двустранните отношения между двете страни. Това съобщи в неделя японската агенция Kyodo, като се позовава на информация от южнокорейското външно ведомство, предава ТАСС.\r\nКакто се очаква, главната тема на преговорите ще бъде изострилата се ситуация на Корейския полуостров, след последния ракетен пуск  на Пхенян.\r\nЕдновременно с това, значително внимание ще бъде отделено и на двустранните отношения, които се охладиха заради разногласия по исторически въпроси, след идването на власт в Сеул на президента Мун Чже-ин. Главният проблемен момент в тях е въпросът за т.нар. „жени за разпускане“ – жертви на сексуално насилие по време на японската окупация.\r\nПрез декември 2015 година, Токио и Сеул достигнаха до консенсус по този проблем, който, както се предполагаше, трябваше да послужи за окончателното разрешаване на спора. Мо с идването на власт на Мун Чже-ин, южнокорейската администрация обяви плановете си да разследва щателно процеса на сключване на споразумението. То, както подчертават от Сеул, няма поддръжката на голяма част от населението на страната.\r\nСпоред твърденията на Сеул, по време на Втората световна война около 200 хиляди корейки и китайки са принудени насилствено към сексуални връзки с японски военни.\r\nПревод и редакция:", "date": "2017.12.17", "title": "ТАСС: Министрите на външните работи на Япония и Южна Корея ще обсъдят ситуацията около Северна Корея в Токио"}
{"url": "http://www.focus-news.net/news/2017/12/17/2468091/pregled-na-mezhdunarodnite-novini-do-6-chasa-agentsiya-fokus.html", "text": "Политици от дясната популистка „Партия на свободата на Австрия“ ще оглавят три ключови министерства във Виена – на вътрешните и външните работи, и на отбраната. Това съобщи самият председател на партията Хайнц-Кристиан Щрахе в рамките на пресконференция в събота, на която новата черно-синя коалиция представа програмата си за управление.\r\nЛидерът на Австрийската народна партия (АНП) и бъдещ канцлер на страната Себастиан Курц ще предложи от редиците на водената от него политическа сила кандидати за Министерството на финансите, Министерството на икономиката и Министерството на правосъдието.\r\n***Съветът за сигурност на ООН обмисля да разгледа проекторезолюция, която да потвърди, че всяко едностранно решение за статута на Ерусалим няма юридическа стойност и трябва да бъде анулирано, според текста.\r\nПредложената мярка идва в отговор на решението на САЩ да признае официално Ерусалим за столица на Израел.\r\nСъветът може да гласува предложената от Египет проекторезолюция най-рано в понеделник, според дипломатически източници. \r\n***Европейския съюз е изживял себе си, а неговата ликвидация може да бъде подпомогната от победа на националистическите партии на изборите за Европейски парламент. Такава гледна точка изрази в събота лидерът на френския „Национален фронт“ Марин льо Пен, в изказването си пред лидерите на европейските антиимигрантски партии, събрали се на конференция в Прага.\r\n„Дъхът на ЕС свършва“, заяви тя. „Има надежда, че ние ще развалим отвътре тази неправилна организация. Трябва да действаме, както действат завоевателите“.\r\nСпоред думите на льо Пен, националистическите партии са в състояние да нанесат поражение на Съюза на следващите избори за Европейски парламент. Тя смята, че тези сили могат да унищожат ЕС, който „води континента към гибел“.\r\nНа смяна на днешния Съюз, според мнението на френския политик, ще бъде създадена Уния на европейските народи. Този проект предвижда „доброволно сътрудничество на страните, основано на уважение към политическите и икономическите им интереси“. Като за начало, както предполага льо Пен, трябва да бъдат възстановени границите между държавите от Шенгенската зона и да бъде ликвидирана Европейската комисия.\r\nДомакинът на срещата – заместник-говорителят на Палатата на депутатите (долната камара) на чешкия парламент и председател на движението „Свобода и директна демокрация“ (СДД) Томио Окамура уточни, че проекта за Уния на европейските народи предполага съхраняване на свободното придвижване на граждани и стоки по целия континент, едновременно с значителното укрепване на сигурността на неговите жители.\r\n„Европейският съюз се превръща в тоталитарна държава“, смята той. Заместник-говорителят изрази мнение, че бъдещето на Европа е в политическата и икономическата децентрализация. „Искаме много тясно сътрудничество между суверенни европейски държави, на взаимноизгодна основа и отхвърляме диктата на действащите наднационални структури, които паразитират върху обединението на европейските народи“, заяви той.\r\nИнициатор на провеждането на днешната конференция стана движението СДД. В нея взеха участие Марин льо Пен, лидерът на холандската Партия на свободата Герд Вилдерс, евродепутатът от италианската „Северна лига“ Лоренцо Фонтана, един от ръководителите на австрийската Партия на свободата Георг Майер, както и членът на фракцията „Европа на народите и свободите“ в Европарламента, изразяваща интересите на крайно-десните политически организации.\r\n*** Фракцията на президента на Палестинската автономия Махмуд Аббас – „Фатах“ – призова в събота за организиране на мащабна демонстрация следващата седмица, в знак на протест срещу визитата на американския вицепрезидент Майк Пенс в Ерусалим, след като Вашингтон призна официално Свещения град за столица на Израел.\r\nАббас вече отмени предвидената си среща с Пенс, който пристига в Ерусалим в сряда, 20 декември и предупреди, че Вашингтон повече няма да играе ролята на медиатор в израело-палестинския мирен процес.\r\n„Призоваваме за яростни протести около входовете на Ерусалим и в Стария град, по време на визитата на американския вицепрезидент Майк Пенс в сряда“, заявиха от „Фатах“ чрез съобщение.\r\n***Новото правителство на Австрия ще предприеме активни мерки на европейската арена за отмяна на санкциите, въведени във връзка с конфликта в Украйна и ще се постарае да съдейства за намаляване на напрежението в отношенията между Запада и Русия. Това се казва в програмата на бъдещото правителство във Виена за 2017-2022 година.\r\n„Неутралитета на Австрия е важен основополагащ фактор, който трябва да се отчита във всички международни съглашения. Въвличането в международната политика влиза в националните интереси на неутралната държава. Австрия е длъжна, като исторически свързващо звено, да бъде активно място за диалог между Изтока и Запада и да форсира политика за намаляване на напрежението между Запада и Русия“, отбелязва се в документа на бъдещото правителство, озаглавен „Заедно. За нашата Австрия“.\r\n„Нашата цел е позитивно сътрудничество на нашия континент. Австрия ще се бори активно за ликвидирането на възникналото, особено заради конфликта в Украйна, напрежение и свързаните с него санкции, както и за предприемането на усилия за разрешаване на конфликта в Украйна“, посочва се в програмата.\r\n*** Калифорнийските власти издадоха заповед за евакуация на окръг Санта Барбара заради бушуващия в американския щат горски пожар.\r\nТова се случи, след като метеорологичните прогнози потвърдиха опасенията за нови северни ветрове, които ще насочат пламъците на „пожара Томас“ към брега на Тихия океан.\r\nОгнената стихия е третата по големина в историята на щата и досега е изпепелила повече от хиляда кв. км., в периода след 4 декември.\r\nЗа момента е потвърдена смъртта на двама души в резултат от пожара. Едната жертва е пожарникар, загинал по време на гасенето на пожара, а другата е жена, катастрофирала с автомобила си в близост до пламъците.\r\n***Президентът на САЩ Доналд Тръмп ще изложи новата стратегия за националната сигурност на Съединените американски щати в понеделник, която ще бъде основана на политиката „Америка на първо място“ и, освен другото, ще официализира статута на Китай като конкурент на САЩ.\r\nСтратегията за националната сигурност, която ще бъде изложена в речта на Тръмп, не трябва да се възприема като опит за сдържане на Китай, а по-скоро като обективен възглед за предизвикателството, което представлява Китай, според думите на американските служебни лица, пожелали да останат анонимни.\r\nОще една промяна от предходната стратегия, според източниците, ще е отмяната на декларацията на Барак Обама от септември 2016-а година, че промяната в климата представлява заплаха за националната сигурност на САЩ.\r\nТръмп, избран от редиците на Републиканската партия на САЩ, ще постави като приоритети във външната политика на страната модернизирането на американската армия, противопоставянето на международния тероризъм и преразглеждането на търговските договори на Съединените американски щати, потвърждавайки ангажимента си към прилагането на политиката „Америка на първо място“, твърдят източниците.\r\n*** Великобритания трябва да постигне добра търговска сделка с Европейския съюз за периода след Брекзит и да избегне превръщането си във „васална държава“ на Съюза, заяви министърът на външните работи на страната Борис Джонсън.\r\nАко Обединеното кралство не отхвърли върховенството на европейските закони, то ще се превърне във „васална държава“, според думите на Джонсън пред авторитетното британско издание. Правителството трябва да си постави за цел „максимализирането на придобивките от Брекзит“, като се откаже от правилата на Съюза, за да може да сключва „истински договори за свободна търговия“ с другите страни.\r\nПремиерът на Великобритания Тереза Мей осигури сделка с ЕС за придвижването на преговорите за Брекзит към бъдещите търговски отношения тази седмица. Но сега тя трябва да обедини дълбоко разделеното си правителство за постигането на договорка по втория кръг от разговорите.\r\n*** Ерусалим ще бъде столица на Израел независимо от резултатите на гласуването и дискусиите по този въпрос. Това заяви в събота постоянният представител на еврейската държава пред ООН Дани Данон, коментирайки обсъжданията в Съвета за сигурност на ООН по проекторезолюцията против признаването на Ерусалим за столица на Израел, която се предприема в отговор на съответстващото решение на американския президент Доналд Тръмп.\r\n„Никакво гласуване няма да промени очевидната реалност, която се състои в това, че Ерусалим е бил и завинаги ще бъде столица на Израел. Заедно с нашите съюзници ние ще продължим борбата за историческа справедливост“, се казва в писмено заявление на дипломата. Той изрази и недоволството си от това, че проекторезолюцията се разглежда, докато в Израел празнуват Ханука – празник в памет на освобождението на Ерусалим през II в. преди Христа и обвини палестинците в опит „да пренапишат историята“.\r\nКакто Агенция „Фокус“ вече информира, арабските страни планират да предложат своята проекторезолюция за гласуване в понеделник, 18 декември, разчитайки да получат подкрепата на всички 14 члена на СС на ООН, с изключение на САЩ. Целта на документа се състои в това, да все закрепят съществуващите принципи на израелско-палестинското урегулиране, съгласно което статутът на Ерусалим трябва да бъде определен в хода на директни преговори между страните. В проекторезолюцията не се споменават САЩ, но се изразява „дълбоко съжаление във връзка със скорошното решение, относно статута на Ерусалим“. Освен това, в текста се съдържа искане към страните „да не признават никакви действия или мерки“ противоречащи на резолюциите на СС на ООН и призив за „въздържане от създаване на посолства в Ерусалим“.\r\n*** Главният съюзник на Християндемократичния съюз (ХДС) на Ангела Меркел – Християнсоциалният съюз(ХСС) на Хорст Зеехофер – предупреди, че ще блокира всеки компромис в преговорите за формиране на управляваща коалиция в Германия, който може да застраши позицията на партията за предстоящите догодина регионални избори, начертавайки „червени линии“, преди началото на предварителните разговори между Съюза (ХДС/ХСС) и Германската социалдемократическа партия(ГСДП).\r\nЗеехофер заяви пред партийните делегати, по време на конференцията на ХСС в Нюрнберг, че ще отстоява ценностите на консервативния блок по време на коалиционните преговори в Берлин. ХСС се бори да запази абсолютното си мнозинство в провинциалната администрация в изборите, предстоящи през есента на 2018 година, след като регистрира сериозно отстъпление от позициите си на тазгодишните парламентарни избори.\r\n„Няма да преговаряме за нищо, което би навредило на кампанията ни за регионалните избори“, заяви той в събота. „Няма да направим нищо, което би навредило на Бавария“.\r\nСамо ден, след като лидерите на ГСДП се съгласиха да се присъединят към предварителни разговори с блока на Меркел и близо три месеца политически застой, Зеехофер сигнализира, че предстоящите избори в Бавария могат да сложат прът в колелата на коалиционните преговори. И тъй като ГСДП убеди с големи трудности голяма част от членовете си да влязат в преговори с Меркел, противниците най-вероятно ще се сблъскат по въпроси като миграцията, здравеопазването и бюджетните приоритети.\r\nЛидерът на ХСС, който беше също и един от главните антагонисти на Меркел по време на бежанската криза, потвърди искането си за ограничаване на броя на мигрантите, нещо, на което се противопоставят и Меркел, и ГСДП. Предизвиквайки бурни аплодисменти сред делегатите, Зеехофер бе категоричен, че Германия „се нуждае от ограничаване на миграцията, за да може капацитетът на страната за интеграция да бъде реализиран“.Агенция „Фокус“ припомня: \r\nСъюза (ХДС/ХСС) излезе победител от парламентарните избори в Германия, проведени на 24 септември, но с недостатъчна подкрепа за съставяне на правителство, основно заради тежките загуби на ХСС в Бавария, където съпротивата срещу политиката на отворени врати на Меркел за бежанците е особено силна. Провалът в изборите предизвика вътрешни борби в ХСС и в резултат от това, 68-годишният Зеехофер, който беше преизбран за председател на партията в събота, спечелвайки 84% от гласовете на делегатите, се съгласи да предаде премиерския пост на Бавария на провинциалния министър на финансите Маркус Шьодер, който ще застане начело на кампанията на партията за регионалните избори, докато бившия баварски премиер ще води коалиционните преговори в Берлин\r\n***Автобус, превозващ футболисти от младежки отбор заедно с техните семейства, се сблъска с товарен влак в мексиканския щат Халиско. В резултат от инцидента са загинали двама души, а още 15 са ранени.\r\nСъобщава се, че в салона на автобуса е имало 60 пътници – млади футболисти и техни роднини. Те са пътували от Алтамира към Ел Салто за мач. Повечето спортисти са били на по 16 години. Противопожарната служба се е принудила да използва хидравлично оборудване, за да извади някои от пътниците от смачкания автобус.\r\nСпоред разказа на един от тях, машинистът на влака е сигнализирал при приближаването към прелеза, но водачът на автобуса, вместо да спре, е увеличил скоростта, за да успее да премине преди влака. В последствие локомотивът се е врязал в задната част на транспортното средство, изкарвайки го извън пътя. Според наличните данни, водачът е загинал, както и един от пътниците в автобуса.", "date": "2017.12.17", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/12/17/2468092/aktualna-patna-obstanovka.html", "text": "Дъжд вали в почти цялата страна. Сняг вали в областите Перник, Кюстендил, на Петрохан, Троянски проход, Шипково–Рибарица и в районите на Владая, Костенец – Боровец, Железница, Ярема, Сливница, Драгоман, Витинска река – Топли дол, автомагистралите „Хемус“ и „Люлин“. Това съобщиха от пресцентъра на Агенция „Пътна инфраструктура”. Пътните настилки в страната са мокри, а по усойните и планински райони – частично заледени и обработени.\r\nНамалена видимост до 50 метра поради мъгла има в района на проход Шипка и в районите на Стара река – Сливен и Котел – Ичера – Сливен\r\nВ сила са ограничения за товарни автомобили. Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, целогодишно за периода на официалните празници: последния работен ден преди празници – от 16.00  до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“: област Бургас: до 18.12.2017 г. от км 324 до км 359 в участъка Карнобат - Ветрен се извършват ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.  (ВОД): ОПУ-Благоевград:\r\nВременно са въведени следните ограничения за движение на МПС: няма ограничения.ОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.ОПУ-Варна:\r\nВременно са въведени следните ограничения за движение на МПС: няма ограничения.ОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.ОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.ОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 18.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:\r\nВременно са въведени следните ограничения за движение на МПС: няма ограничения.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.ОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.ОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.ОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.ОПУ-Разград:\r\nВременно са въведени следните ограничения за движение на МПС: няма ограничение.ОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.ОПУ-Силистра:\r\nВременно са въведени следните ограничения за движение на МПС: няма ограничения.ОПУ-Сливен:\r\nВременно са въведени следните ограничения за движение на МПС: няма ограничения.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.17", "title": "Актуална пътна обстановка"}
{"url": "http://www.focus-news.net/news/2017/12/17/2468093/predstoyashti-sabitiya-v-stranata-za-17-dekemvri-agentsiya-fokus.html", "text": "***\r\nОт 17.00 часа в Централната софийска синагога президентът Румен Радев ще участва в тържествената церемония за запалване на свещите на Ханука – Празникът на светлината. \r\n***\r\nОт 09.00 часа в храм „Св. Св. Кирил и Методий” ще бъде отслужена св. Божествена Иаковова Литургия (Яковова).\r\n***\r\nНа ул. „Оборище“, между бул. „Васил Левски“ и храм-паметника „Св. Александър Невски“ ще се проведе Традиционният коледен фермерски пазар в София.\r\n***\r\nОт 11.00 часа в зала 207 на Българската академия на науките (ул. „15-ти ноември“ 1) ръководството на Общото събрание на БАН ще представи на пресконференция програма за протестни действия на учените по време на българското председателство на Съвета на Европейския съюз.\r\n***\r\nОт 11.00 часа на Ларгото Направление „Архитектура и градоустройство“ – СО съвместно с преподавателите и учениците от 143 – то ОУ „Георги Бенковски“, под патронажа на Главния архитект на Столична община арх. Здравко Здравков, организират изложба-базар на детски рисунки и сурвакници „София - магията на Коледа“.\r\n***\r\nОт 17.00 часа в Tab 12 Blues Bar Светослав Димитров представя дебютния си роман „Ангелска страст”.\r\n***\r\nОт 20.30 часа в зала 1 на НДК ще бъде представен филмът „Формата на водата“.\r\n***\r\nОт 21.00 часа в ДНК – Пространство за съвременен танц и пърформанс ще се проведе концерт на Стругаре, част от програмата на Софийски международен литературен фестивал.\r\n***\r\nОт 09.00 часа в зала „Скаптопара“ ще се проведе втори ден от Коледен благотворителен турнир по минифутбол.\r\n***\r\nОт 11.00 часа в сградата на Младежки дом Благоевград отваря врати Коледен панаир. \r\n***\r\nВ РИУ – Правец ще се проведе семинар на тема: „Проект за бюджет на Столична община за 2018 година“. \r\n***\r\nОт 11.00 часа в Държавен куклен театър – Бургас ще се състои спектакълът“Коледа с приятели“.\r\n***\r\nОт 11.00 часа Неделното училище към храм „Св. Пимен Зографски“ ще представи Рожденственски концерт. \r\n***\r\nОт 18.00 часа в НХК майки организират благотворителен концерт „Коледният огън“ в помощ на едногодишната Велина.\r\n***\r\nОт 09.00 часа в спортна зала „Скаптопара“ ще се проведе благотворителен Коледен турнир по мини футбол.\r\n***\r\nОт 08.30 часа от гара „Септември“ Родопската теснолинейка организира празнично пътуване по повод 90-годишнината на участъка Велинград – Велинград-юг и 80 години от откриването на участъка Велинград-юг – Якоруда.\r\n***\r\nЩе се проведе втория ден от Събора „Да развеем знамената“. От 12.30 часа в зала НТС пък ще се състои концерт на Поли Паскова и местни изпълнители.\r\n***\r\nВ Община Генерал Тошево ще се проведе референдум за добив на шистов газ.\r\n***\r\nОт 11.00 часа в Арт център „Палитра“ ще се проведе Коледно неделно матине на Музикално студио при Арт център „Палитра“.\r\n***\r\nОт 11.00 часа в Държавен куклен театър „Дора Габе“ ще се проведе кукления спектакъл „Коледата е за всички“.\r\n***\r\nОт 19.00 часа в салона на театър \"Иван Радоев\" ще се проведе „Парад на модата\" - Плевен. \r\n***\r\nОт 11.00 часа в баскетболната зала на ул. „Ясна поляна“, Гребна база, ОП „Младежки център Пловдив“ организира Благотворителен Коледен базар\r\n***\r\nОт 19.00 часа в Голяма зала на Доходно здание Коледен концерт ще изнесе Биг Бенд – Русе с диригент Димчо Рубчев със специалното участие на Орлин Горанов. От 18.00 часа на площада пред Общината концерт ще изнесе Веселин Маринов. \r\n***\r\nОт 13.00 часа на стадион „Септември“ ще се играят футболни срещи в рамките на Коледен турнир по футбол. \r\n***\r\nОт 11.00 часа в Куклен театър ще се проведе Коледата на Мечо“ - Куклен спектакъл за деца.\r\n***\r\nОт 19.00 часа в Оперен театър ще се състои „Нощта преди Коледа“ – танцов спектакъл на балетна школа „Па де Кре“.\r\n***\r\nОт 11.00 часа в село Хитрино ще се състои отслужване на курбан по християнски и мюсюлмански обичаи, с който ще се отбележи годишнината от инцидента с влакова композиция в селото, отнел живота на 7 души. В 11.30 часа ще се състои връчване на ключове на собственици на новопостроени къщи. От 12.00 часа ще бъде излъчен документален филм за Хитрино. В 12.45 часа са предвидени приветствия на официалните гости, а в 13.00 часа - обяд за гостите и жителите на Хитрино.", "date": "2017.12.17", "title": "Предстоящи събития в страната за 17 декември (Агенция „Фокус“)"}
{"url": "http://www.focus-news.net/news/2017/12/17/2468094/gd-granichna-politsiya-intenziven-e-trafikat-balgaro-turskata-i-balgaro-rumanskata-granitsa-za-tovarni-avtomobili.html", "text": "На българо-турската граница трафикът е интензивен на ГКПП „Капитан Андреево” и ГКПП „Лесово” на изход от страната за товарни автомобили. Това съобщиха от пресцентъра на ГД „Гранична полиция”. На българо-румънската граница на ГКПП „Дунав мост” – Видин и ГКПП „Дунав мост” – Русе трафикът е интензивен на вход в страната за товарни автомобили.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nОт 11 декември на ГКПП „Кулата” поради ремонтни дейности гръцките власти са затворили за движение крайно дясно трасе (за товарни автомобили) за излизане от България.", "date": "2017.12.17", "title": "ГД „Гранична полиция”: Интензивен е трафикът българо-турската и българо-румънската граница за товарни автомобили"}
{"url": "http://www.focus-news.net/news/2017/12/17/2468095/nimh-valezhite-shte-prodalzhat-oshte-predi-obyad-temperaturite-shte-se-ponizhat-i-dazhdat-shte-premine-v-snyag.html", "text": "Днес валежите ще продължат, значителни по количество ще са в крайните югоизточни райони. Със застудяването, още преди обяд във високите полета на Западна България и Предбалкана, а по-късно през деня и на повече места в Северна България, дъждът ще преминава в сняг. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Анна Дякова. След обяд валежите от запад ще започнат да спират. Температурите ще се понижават и към 14.00 часа те ще са между 1° и 6°, малко по-високи – в югоизточните райони.\r\nАтмосферното налягане ще продължи да се повишава и в края на деня вече ще е близко до средното за декември. \r\nНад Черноморието ще е облачно, с валежи от дъжд, по-интензивни в часовете около и преди обяд. Ще духа слаб до умерен север-северозападен вятър и с него температурите ще се понижават, към 14.00 часа те ще са 5-6° в северните до 9-10° в южните райони. Температурата на морската вода е 10-11°. Вълнението на морето ще бъде 2-3 бала.  \r\nВ планините ще е облачно с валежи от сняг, преди обяд в по-ниските части – от дъжд.  По-късно след обяд от запад валежите ще спират. Ще духа умерен до силен север-северозападен, по най-високите части – все още югозападен вятър и по проходите ще има условия за навявания. Към 14.00 часа на 1200 метра температурата ще е около 1°, на 2000 метра – около минус 4° и ще продължи да се понижава.", "date": "2017.12.17", "title": "НИМХ: Валежите ще продължат, още преди обяд температурите ще се понижат и дъждът ще премине в сняг"}
{"url": "http://www.focus-news.net/news/2017/12/17/2468096/prezidentat-rumen-radev-shte-uchastva-v-tseremoniyata-za-otbelyazvaneto-na-praznika-hanuka.html", "text": "Президентът Румен Радев ще участва в тържествената церемония за запалване на свещите на Ханука – Празникът на светлината, съобщиха от прессекретариата на държавния глава. Държавният глава ще запали основната свещ на церемонията, с която се отправя послание за мир, разбирателство и успех. \r\nЦеремонията ще започне от 17.00 часа в Централната софийска синагога.", "date": "2017.12.17", "title": "Президентът Румен Радев ще участва в церемонията за отбелязването на празника Ханука"}
{"url": "http://www.focus-news.net/news/2017/12/17/2468097/dobrich-zhitelite-na-obshtina-general-toshevo-glasuvat-na-referendum-za-dobiv-na-priroden-gaz.html", "text": "Жителите на община Генерал Тошево гласуват на референдум за добив на природен газ във връзка с инвестиционни намерения на „Русгеоком БГ” АД. Въпросът на местното допитване е „” \r\nГласуването ще се проведе от 07.00 до 20.00 часа. Бюлетинът съдържа два възможни отговора: „ДА” и „НЕ”. Избирателят може да отбележи желания отговор с „Х” или „V”. 47 са избирателните секции на територията на община Генерал Тошево, в които правото на глас могат да упражнят около 13 000 души. Възможно е участие в референдума с подвижна избирателна кутия, като предварително се подаде заявление за това.", "date": "2017.12.17", "title": "Добрич: Жителите на община Генерал Тошево гласуват на референдум за добив на природен газ"}
{"url": "http://www.focus-news.net/news/2017/12/17/2468098/the-daily-mail-radostta-ot-ski-vakantsiyata-v-balgarskiya-kurort-bansko-ima-tolkova-mnogo-za-pravene-dalech-ot-sklonovete.html", "text": "Най-хубавото нещо в ски-ваканциите  в Банско е, че не ти е необходимо да караш ски толкова, пише журналистът Нийл Кларк от британското издание  The Daily Mail. Неговият пътепис за българския курорт разкрива един доволен турист. \r\nИма толкова много за вършене далеч от склоновете, че със съпругата ми се чудихме как хората откриват време да обуят ски-ботушите си. Нашето зимно пътешествие започна, когато се срещнахме с нашия ски-инструктор на летището в София. „Добрата новина е, че ще има много нов сняг“, ни каза той.\r\nСлед тричасово пътуване през българската провинция ние пристигнахме в четиризвездния хотел. Нашата просторна стая включваше кухничка, хол и веранда с прекрасна гледка към Пирин. На следващата сутрин ние премерихме нашето ски-оборудване, но, все още уморени от пътуването решихме да си починем и да разучим стария град.\r\nБанско се е променило много откакто го посетихме през 2006 г. с много нови строежи, но за нас бе удоволствие да открием, че нашият любим местен ресторант на главния площад е все още там. На следващия ден, моят рожден ден, ние вече бяхме готови да се изкачваме. Лифтът ни отнесе на половин часово пътуване до Бандеришка поляна, където се водят уроци по ски.  \r\nНа следващата сутрин, отидохме на разходка в планината. Снегът падаше силно, докато си проправяхме път през гъстата гора. Бе вълшебно да се спре и да изядем своя подготвен обяд, скрили се в основата на голям бор. Освен чуруликането на птиците бе пълна тишина. \r\nПерфектният контраст за разходката в дебелия сняг бе къпането в горещите минерални извори и ние направихме това в близкия град Баня. През последния ни ден ние се запътихме отново към Бандеришка поляна и на връщане в базовия лагер бяхме прегладнели.\r\nХраната, която ни бе предложена през седмицата бе наистина добра – смесица от традициозна българска и международна кухня. На връщане към летището ние си спомнихме, че макар и да има много път докато станем част от националния отбор на Великобритания по ски, ние открихме какво е едно истинско зимно чудо.  Виктор Турмаков", "date": "2017.12.17", "title": "The Daily Mail: Радостта от ски-ваканцията : в българския курорт Банско има толкова много за правене далеч от склоновете"}
{"url": "http://www.focus-news.net/news/2017/12/17/2468099/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-v-zala-arena-armeets.html", "text": "Въвежда се временна организация на движението във връзка със събитие в зала „Арена Армеец“. Това съобщиха от пресцентъра на Столична община. От 19.00 часа до 22.00 часа се забранява движението и се разрешава  паркирането  на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и Площад на авиацията“. Промяната в организацията на движение се налага във връзка с провеждане на събитие в зала „Арена Армеец“.", "date": "2017.12.17", "title": "София: Въвежда се временна организация на движението във връзка със събитие в зала „Арена Армеец“"}
{"url": "http://www.focus-news.net/news/2017/12/17/2468100/vzglyad-rusiya-poluchi-vazmozhnost-da-povtori-siriyskiya-uspeh-i-v-dalechniya-iztok.html", "text": "Решителната промяна в политическия контекст около Северна Корея и началото на преговорите между Пхенян и Вашингтон е в полза на Москва. Вече има все по-малко съмнения, че провеждането на подобни преговори е практически неизбежно – и това ще даде на Русия не по-малко козове в Далечния Изток, отколкото тези, които наскоро получи в Близкия, пише руското издание „Взгляд“.\r\nНа пресконференцията на Путин, на няколко пъти беше повдиган въпросът за отношенията със САЩ – за договорите за ракетите, „намесата на Русия в американските избори“ и корейската криза. Сред другото, Путин отново бе помолен да даде характеристика на американския президент Доналд Тръмп, да оцени работата му – и то от самите американски журналисти. Путин, правейки уговорката, както винаги, че оценката за работата на президента на САЩ трябва да бъде дадена от американския народ, все пак похвали Тръмп за направеното за по-малко от една година:\r\n„Обективно, ние виждаме някои сериозни постижения, даже за този неголям времеви период, откакто той работи. Погледнете пазарите, техният растеж. Това говори, че те вярват на действията на президента в тази сфера. При цялото ми уважение към опозицията на президента Тръмп вътре в САЩ, това са обективни фактори“.\r\nПутин изреди множество теми, по които двете страни, обединявайки усилията си, биха могли да действат доста по-ефективно, отколкото в момента – споменавайки между тях и севернокорейския проблем.\r\nКакто вече стана ясно, Тръмп възприе това като лично обръщение към него – т.е. той явно е гледал фрагменти от изказването на руския президент и след няколко часа се обади в Кремъл. За самия факт на разговора се разбра в петък сутринта, а след това и самият Тръмп разказа, че:\r\n„Основната тема беше Северна Корея, ние говорихме за Северна Корея, защото ни е нужна помощта им за Северна Корея. Китай помага, Русия не помага и ние бихме искали и Русия да ни помага – това е много важно“.\r\nРазбира се, няма съмнения, че корейската тема действително е била в центъра на вниманието. От съобщенията на Кремъл не може да се разбере нищо, там се казва само, че страните „са обсъдили актуални въпроси от двустранните отношения, а също така и ситуацията в кризисните точки, с акцент върху регулирането на ядрения проблем на Корейския полуостров“. Но ето, че съобщението от Белия Дом, освен коментарите по корейската тема, съдържа и този пасаж:\r\n„Президентът Тръмп е благодарил на президента Путин за признанието за силните икономически показатели на Америка, по време на ежегодната си пресконференция“.\r\nТ.е., Тръмп явно е започнал с благодарствени думи – продължил е с уверения, че неговото желание за поправяне на отношенията не е изчезнало и Путин може да не се съмнява по този въпрос. Това е съвсем нормална реакция на нормален политик на зададения от неговия партньор въпрос, съдържащ съмнение в твоето настроение. Но в текущата ситуация в САЩ, даже намекът, че Тръмп е казал нещо подобно е особено опасен – веднага би последвала атака в стил „Тръмп се страхува от Путин“.\r\nЯсно е, че американския президент е решил да се възползва от повода, за да обсъди главната си тема в момента – Северна Корея. На него му трябва допълнителното раздухване на тази, така или иначе раздута, история, а това е възможно само с малко помощ от Русия.\r\nТази ситуация предизвиква паралели със ситуацията от август 2013 година – когато САЩ надигнаха ръка, за да нанесат удар по Сирия, а след това започнаха да уговарят Русия да им помогне да не го правят.\r\nКакво обединява Обама и Тръмп? Нито единият, нито другият не е имал намерение да започне война. Обама просто нагнетяваше ситуацията, чертаеше „червени линии“, за да успокои саудитите и другите арабски съюзници, искащи тяхната намеса. Обама се надяваше със своята войнствена риторика да приближи падането на Асад – но същевременно разбираше, че открито нападение на САЩ над Сирия може да доведе до катастрофа: пълномащабна война в целия регион, с участието на Иран и Израел, което да стане ход към ядрена война. Сблъсквайки се и с рязкото противодействие на Русия и Китай, Обама започна да мисли, как да отстъпи назад.\r\nИ точно тогава му помогна Путин – договорката за изнасянето и унищожението на сирийския химически арсенал, т.е. ликвидацията на един от формалните поводи за американска намеса. Обама можа да съхрани своето миролюбие на нобелов лауреат, но САЩ претърпяха тежко морално поражение в региона.\r\nТръмп също няма намерение да воюва със Северна Корея – тази война веднага ще стане регионална катастрофа, а един ход, след това – и с глобален мащаб. Тръмп нагнетява ситуацията, за да получи отстъпки от Китай – но техният лимит практически е изчерпан. Русия се държи някак си настрана, бутайки Пекин на преден план – но, същевременно, поддържа линията за необходимостта от започване на американо-севернокорейски преговори.\r\nНо, за да премине към преговори, на Тръмп му е нужно да „подаде“ максимално изгодно своя „успех“ на корейското направление вътре в САЩ. И тук вече на помощ идва Путин.\r\nНаистина, ако Тръмп приеме посредничеството от този, за чиято марионетка го сочат, при неговите врагове ще се получи пристъп на информационен бяс. Но има ли алтернатива на руското участие в разрешаването на изкуствената корейска криза? Разбира се, че не – без участието на Москва и Пекин, Пхенян няма да иска да преговаря, а да ги води самостоятелно, Америка просто не може, имайки предвид липсата на доверие към САЩ на Ким Чен-ун.\r\nВпрочем, тук паралелите между ситуацията със Сирия и Обама свършват – защото в корейската тема важното е просто да се започнат преговори и да бъде махната тази тема от челото на световния дневен ред. По пътя към това, Тръмп ще се опита още да покаже, че се опитва да принуди Русия и Китай да втвърдят позицията си спрямо Северна Корея – за да покаже как го слушат Путин и Си Дзинпин. Независимо от това, че Русия и Китай вече казаха, че няма да втвърдяват позицията си повече, Вашингтон ще настоява за пред публиката, че Москва е спряла кислорода на Пхенян. В подобна ситуация, изказвайки се пред Съвета за сигурност на ООН, Рекс Тилърсън заяви:\r\n„Ние призоваваме и Русия, и Китай, поотделно, да увеличат натиска, включително да отидат и по-далеч от пълното осъществяване на резолюциите на СС на ООН. Ако продължим да допускаме работниците от Северна Корея да се трудят в Русия, а след това да изпращат средства в родината си за финансирането на ядрената програма, това ще постави под съмнение стремежа на Русия за подкрепа на мира. Същото важи и за Китай.\r\nВсичко това звучи гръмко, но е напълно безполезно. Позицията на Русия бе озвучена от Путин за пореден път:\r\n„Ние смятаме, че е крайно време да се спре с нагнетяването на напрежението и от двете страни. Ние вече чухме американските партньори: ‚Ще прекратим ученията‘. Но не, отново проведоха, Северна Корея изстреля ракета отново. Тази спирала трябва да бъде прекъсната, защото това е изключително опасна игра... Северна Корея не вижда друг начин за самосъхранение, освен развитието на системно оръжие за масово поразяване, ракетна техника. Сега стигнаха и до това, че техните ракети вече достигат територията на САЩ“.\r\nТръмп се обади на Путин, за да обсъдят Корея – и разбира се, че никакви подробности от разговора няма да се разберат. Говорителят на Путин каза само, че „са говорили в полза на започването на диалог и създаването на контакти със севернокорейската страна и са обменили информация за възможни инициативи в тази връзка“. Но през деня в петък, президентът проведе специално съвещание с постоянните членове на СС на ООН, на която „е обсъждана ситуацията на Корейския полуостров, включително, в контекста на състоялия се в четвъртък разговор между президента на Русия с президента на САЩ Доналд Тръмп“. Разбира се, че е обсъждано, не какви нови санкции ще въвежда Русия, а това, какви са шансовете за започването на преговори между САЩ и Северна Корея.\r\nРусия е готова да помогне с преговорите – и веднага щом Тръмп е в състояние да си позволи признанието за тяхната неизбежност публично, те ще започнат. Направеното във вторник заявление на Тилърсън за готовността му за среща със севернокорейците без предварителни условия, вече стана първия публичен ход в тази посока. Както и неговото заявление от петък, в СС на ООН, че САЩ нямат намерение да се съгласяват с предложението на Китай и Русия и да се отказват от ученията в Южна Корея, в замяна на спирането на изпитанията на Пхенян – не, заяви държавният секретар, ние ще отидем само на преговори без предварителни условия. Е, точно това е и позицията, която би устроила всички.\r\nНачалото на преговорите няма да стане удар по репутацията на САЩ в региона и по света – дори само заради това, че всички вече са разбрали безалтернативността на преговорите. Фактът, че Северна Корея няма да се откаже никога от своята ракетно-ядрена защита, също е добре известен във всички регионални и световни столици. Влиянието на САЩ в Тихоокеанския регион се съкращава независимо от това, дали ще водят преговори със Северна Корея или ще я заплашват с война – защото расте глобалната роля на Китай, а Япония иска да стане по-самостоятелна и да се обърне с лице към Източна Русия.\r\nЗавеждайки САЩ и Северна Корея на масата за преговори в шестстранен формат, Русия ще продемонстрира своята уникална роля на модератор и в този регион.\r\nКоето, несъмнено, ще увеличи авторитета на Москва в очите на Токио и Сеул, да не говорим за по-малките регионални играчи.\r\nНакратко, Путин може да повтори успеха, който достигна в Близкия Изток – САЩ ще се окажат в задънена улица, Русия ще им помогне да спасят авторитета си, а след това сама ще влезе в играта и ще спечели. С тази разлика, че в Близкия Изток се наложи да се използват Военнокомсическите сили (ВКС), а в Далечния Изток всичко ще стане по мирен път.\r\nПревод и редакция:", "date": "2017.12.17", "title": "“Взгляд“: Русия получи възможност да повтори сирийския успех и в Далечния Изток"}
{"url": "http://www.focus-news.net/news/2017/12/17/2468101/yakovova-sveta-liturgiya-shte-bade-otsluzhena-v-stolichniya-hram-sv-sv-kiril-i-metodiy.html", "text": "С благословението на Негово Светейшество Софийския митрополит и Български патриарх Неофит на св. Праотци, в столичния храм „Св. Св. Кирил и Методий” (на Женския пазар) ще бъде отслужена св. Божествена Иаковова Литургия (Яковова), предаде репортер на Агенция „Фокус”. Според традицията в Българската православна църква тази богослужба се извършва два пъти в годината: на 23 октомври, когато се чества паметта на св. ап. Иаков, брат Господен по плът и в Неделя на св. Праотци по време на Рождественския пост. Началото е от 9.00 часа. \r\nНикола ПЕТКОВ", "date": "2017.12.17", "title": "Яковова света литургия ще бъде отслужена в столичния храм „Св. св. Кирил и Методий”"}
{"url": "http://www.focus-news.net/news/2017/12/17/2468102/the-hill-donald-tramp-planira-da-vodi-agresivna-kampaniya-za-izborite-za-kongres-i-gubernatori-prez-2018-godina.html", "text": "Президентът на САЩ Доналд Тръмп планира да води агресивна кампания за Републиканската партия на изборите през 2018 г. Неговите политически съветници са провели серия от срещи със 116 кандидати за двете камари на Конгреса и за губернаторски постове, пише   The Hill.\r\nПрезидентът очаква своите приближени да обикалят страната и да участват в  митингите на кандидатите-републиканци. Политическият директор на Белия дом Бил Стипиън, заяви че се среща ежеседмично с президента и по време на срещите те са обсъждали кандидатите,  политическите им гледни точки, сравнени с тези на Тръмп, както и социологическите проучвания.\r\nСпоред асистентите на Тръмп той е изразил интерес в кандидат-сенаторите от Мисури, Флорида и Мейн Джош Хоули, Рик Скот и Пол ЛеПейдж. Виктор Турмаков", "date": "2017.12.17", "title": "The Hill: Доналд Тръмп планира да води агресивна кампания за изборите за Конгрес и губернатори през 2018 година"}
{"url": "http://www.focus-news.net/news/2017/12/17/2468103/sofiya-izlozhba-bazar-na-detski-risunki-i-survaknitsi-sofiya-magiyata-na-koleda-shte-bade-otkrita-pod-kupolite-na-largoto.html", "text": "Изложба-базар на детски рисунки и сурвакници „София - магията на Коледа“ ще бъде открита под куполите на Ларгото от 11.00 часа. Това съобщиха от пресцентъра на Столична община. Събитието се организира от Направление „Архитектура и градоустройство“ – СО съвместно с преподавателите и учениците от 143 – то ОУ „Георги Бенковски“ и е под патронажа на Главния архитект на Столична община арх. Здравко Здравков. \r\nНа всяка една от творбите е изобразено емблематично място или сграда в София, както и мечтаната градска украса, видяна през детските очи.  \r\nОсвен изложба на рисунки и сурвакници, изработени от децата, събитието включва и артистични изпълнения на ученици като фокуси, танцови изяви, музикални изпълнения и други. \r\nИдеята е картините и сурвакниците да бъдат откупувани от гостите на събитието и гражданите на София чрез дарения, а събраните средства да бъдат дарени за  закупуване  на уреди за спорт и игра за децата от Центровете за настаняване от семеен тип в „Люлин“ и „Надежда“.", "date": "2017.12.17", "title": "София: Изложба-базар на детски рисунки и сурвакници „София - магията на Коледа“ ще бъде открита под куполите на Ларгото"}
{"url": "http://www.focus-news.net/news/2017/12/17/2468104/denyat-17-dekemvri-v-balgarskata-istoriya.html", "text": "2009 г.\r\nВ нощта на 16 срещу 17 декември е проведена Първата операция по задържане на групата „Наглите”\r\n2001 г.\r\nПроведен е петият църковно-народен събор на Българската православна църква.\r\n2000 г.\r\nОткритият търг за лиценз за втори национален оператор за мобилни телефони е спечелен от гръцката компания ОТЕ, която създава Глобул. Цената, която предлага гръцката организация е 135 млн. долара. В търга участват и италианската Телеком Италия Мобайл, английската „Водафон” и финландско-турския консорциум „Финтур”. Първа от конкурса се отказва „Водафон”, след нея – „Финтур”.\r\n1982 г.\r\nПроведена е пресконференция за 150 чуждестранни и 130 български журналисти, пред които главният директор на БТА Боян Трайков отхвърля обвиненията за участие на Сергей Антонов в атентата срещу папата.\r\n1980 г.\r\nВлиза в действие третият реактор на АЕЦ „Козлодуй”. Строителството на АЕЦ „Козлодуй” стартира на 6 април 1970 г. Изграждането на централата е резултат на спогодба, подписана през 1966 г. между България и СССР. Първите два блока са въведени в експлоатация през юли 1974 г. и ноември 1975 г. Блокове 3 и 4 започват работа съответно през декември 1980 г. и май 1982 г. Последните два блока са включени в енергийната система на страната през септември 1988 г. и декември 1993 г.\r\n1971 г.\r\nЗа министър на външните работи на мястото на загиналия Иван Башев е избран Петър Младенов, който остава на този пост до 17 ноември 1989 г., когато е избран за председател на Държавния съвет на мястото на Тодор Живков.\r\n1916 г.\r\nВ хода на Първата световна война българската конница завзема гр. Бабадаг в Румъния.\r\n1906 г.\r\nЛевицата във ВМОРО (12 делегати от Сяр) проваля конгреса на Вътрешната организация в София. Мнозинството (23-ма делегати) се конституира като Съвещателно събрание. В Задграничното представителство са избрани: Христо Матов ( на снимката), Иван Гарванов и Борис Сарафов.\r\n1897 г.\r\nПриет е Закон за земеделското учение. Създадени са временни практически земеделски курсове.\r\n1883 г.\r\nСлед дипломатически скандал, под натиска на българските правителства в София и Пловдив, екзарх Йосиф I е приет от султан Абдул Хамид II и правата на Българската екзархия в Османската империя са възстановени официално.\r\n1880 г.\r\nВторото Обикновено народно събрание дава извънредни правомощия на кабинета на Петко Каравелов.\r\nЧетвъртото правителство на Княжество България е образувано от членове на Либералната партия (умерени и крайни). То е назначено с Указ 735 от 28 ноември 1880 г., обнародван в Държавен вестник, бр. 93 от 17 декември 1880 г. Правителството е свалено чрез държавен преврат на 27 април 1881 г.\r\n1879 г.\r\nКняз Александър утвърждава Привременно положение за българската войска, което изпълнява ролята на първи закон за въоръжените сили.На тази дата са родени:\r\n1893 г.\r\nРоден е полковник Михаил Беджев, командир на 28-а пехотна дивизия в периода 22 ноември 1943 г. – 13 септември 1944 г.На тази дата умират:\r\n1996 г.\r\nУмира Станко Тодоров (С. Т. Георгиев) - български политик. Като войник участва в изграждането на нелегални ремсови групи в армията; разкрит е и минава в нелегалност (1943 г.). Осъден е задочно на смърт. Член е на Щаба на бойните групи в София. Задържан е в Дирекция на полицията; по време на бомбардировките над София успява да избяга (март 1943 г.). Активно участва в подготовката и реализацията на Деветосептемврийския преврат. След 1944 г. заема ръководни постове в структурите на БКП. В периода 1952–1957 г. е министър на земеделието. В периода 1954-1990 г. е народен представител. Няколко години е секретар (1957-1959 г., 1966-1971 г.) на ЦК на БКП; член е на Политбюро (1961-1988 г.). В периода 1959–1966 г. е зам.-председател, в периода 1971-1981 г. е председател на МС на НРБ. Председател на VIII-мо и IX-то НС. През 1990 г. подава оставка. Член е на Висшия партиен съвет на БСП (от 1990 г.).\r\n1959 г.\r\nУмира Андрей Николов - български скулптор. Роден е през 1878 г. във Враца. Учи в София и Париж. Ученик е на Б. Щатц и А. Мерсие. Професор е в Художествената академия - София. Автор е на творбите: „Детска мраморна главица\", „Шоурек\", „Александър Балабанов\", „Фани\", „Слон\", „Иван Вазов\", „Стоян Михайловски\", „Елин Пелин\", „Ал. Малинов\", „Владимир Димитров-Майстора\", „Катя Овчарова\", „Цар Борис III\", „Дух и вещество\", \"Свенливост\", „Съзерцание\" и др. Създава Паметника на незнайния воин в София.\r\n1949 г.\r\nИзпълнена е смъртната присъда на Трайчо Костов. На 7 април 1949 г. в „Държавен вестник\" е публикуван указ на Президиума на Народното събрание за освобождаване на Трайчо Костов от длъжностите подпредседател на Министерския съвет и председател на Комитета по стопански и финансови въпроси „поради допуснати от него груби грешки при ръководене работата на Министерския съвет и във връзка с отношенията ни със Съветския съюз\". Трайчо Костов е арестуван от органите на Държавна сигурност на 20 юни 1949 г. Той е обвинен в насаждане на „антисъветски настроения\", „националистически уклон\", опити да разцепи партията и „нечестно и двулично отношение\" към Георги Димитров и Сталин. Трайчо Костов е отстранен от ЦК на БКП и е изключен от партията. На 30 ноември 1949 г. във в. „Работническо дело” е публикуван обвинителен акт за „предателската, шпионска и вредителска дейност на Трайчо Костов и неговата група\". Бившият заместник-председател на Министерския съвет и секретар на ЦК на БКП е обвинен в организиране на антидържавен заговор с подкрепата на висши югославски ръководители и на американския пълномощен министър в София Доналд Рийд Хийд. На 7 декември 1949 г. започва съдебният процес срещу Трайчо Костов и още 10 задържани, повечето от които видни стопански дейци. Те са обвинени в организиране на заговор срещу „демократичния държавен строй\", в издаване на държавна тайна на чужди разузнавания и във връзки с „титовистите\". Пред съда Костов се отрича от изтръгнатите с насилие „самопризнания\" при следствието. Трайчо Костов е осъден на смърт. Необосновано обвинен в антипартийна и антидържавна дейност, изключен от партията и осъден на смърт. На септемврийския пленум на ЦК на БКП през 1956 г. частично е реабилитиран. Посмъртно е удостоен с почетно звание “Герой на социалистическия труд” (1963 г.). На Декемврийския пленум на ЦК на БКП (1989 г.) е взето решение за пълната му политическа реабилитация.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.12.17", "title": "Денят 17 декември в българската история"}
{"url": "http://www.focus-news.net/news/2017/12/17/2468105/abc-news-vatikanat-izdade-novi-pravila-za-relikvite-i-kanoniziraneto.html", "text": "Отделът на Ватикана за канонизирането е издал нови правила за запазването на реликвите на бъдещите светци в католическата църква – как мощите и кремираните останки да бъдат събирани и запазвани, предава  ABC News.\r\nВ инструкциите изрично се забранява продажбата на свети мощи, които получават висока цена на интернет-търговете. Също така се забранява употребата им в окултни ритуали.\r\nИзточници от Ватикана съобщиха, че е необходимо да се подновят правилата, предвид препятствията, които се появяват, когато семействата на бъдещите светци и църквата спорят за съдбата на останките.  Виктор Турмаков", "date": "2017.12.17", "title": "ABC News: Ватиканът издаде нови правила за реликвите и канонизирането"}
{"url": "http://www.focus-news.net/news/2017/12/17/2468106/sofiya-vremenno-se-zabranyavat-prestoyat-i-parkiraneto-na-patni-prevozni-sredstva-v-rayona-na-ul-ekzarh-yosif.html", "text": "Временно се забраняват престоят и паркирането на пътни превозни средства в района на ул. „Екзарх Йосиф“. Това съобщиха от пресцентъра на Столична община. Промяната в организацията на движение се налага във връзка с провеждане на празника „Ханука“. До приключване на мероприятието се забраняват престоят и паркирането на пътни превозни средства на ул. „Екзарх Йосиф“ между ул. „Георг  Вашингтон“  и ул. „Кн. Борис I“.", "date": "2017.12.17", "title": "София: Временно се забраняват престоят и паркирането на пътни превозни средства в района на ул. „Екзарх Йосиф“"}
{"url": "http://www.focus-news.net/news/2017/12/17/2468107/mitropolit-antoniy-shte-oglavi-liturgiya-v-hram-na-balgarskata-pravoslavna-tsarkovna-obshtina-v-ispanskiya-grad-segoviya.html", "text": "Негово високопреосвещенство Западно и Средноевропейският Митрополит Антоний ще оглави архиерейска света Литургия в храма „Свето Богоявление” на българската православна църковна община в испанския град Сеговия тази неделя, предаде репортер на Агенция „Фокус”. Службата ще се проведе в Неделята на светите Праотци. Митрополит Антоний ще бъде в съслужение с енорийския свещеник иконом Юлий.  \r\nНачалото е от 11.00 часа. \r\nНикола ПЕТКОВ", "date": "2017.12.17", "title": "Митрополит Антоний ще оглави литургия в храм на българската православна църковна община в испанския град Сеговия"}
{"url": "http://www.focus-news.net/news/2017/12/17/2468108/stara-zagora-dvizhenieto-pri-km-152-na-magistrala-trakiya-v-posoka-burgas-se-osashtestvyava-v-izprevarvashtata-lenta-poradi-otstranyavane-na-avariral-tezhkotovaren-avtomobil.html", "text": "Временно движението при км 152 в посока Бургас по автомагистрала „Тракия” се осъществява само в изпреварващата лента поради отстраняване на аварирал тежкотоварен автомобил. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.12.17", "title": "Стара Загора: Движението при км 152 на магистрала „Тракия” в посока Бургас се осъществява в изпреварващата лента поради отстраняване на аварирал тежкотоварен автомобил"}
{"url": "http://www.focus-news.net/news/2017/12/17/2468109/sofiya-stolichna-obshtina-organizira-sabirane-na-stari-gumi-v-rayon-mladost.html", "text": "Столична община, чрез Столичен инспекторат и районна администрация „Младост“ за втора поредна седмица продължават събирането на стари гуми от домакинствата. Това съобщиха от пресцентъра на Столична община. Целта на инициативата е да се намали възможността този вид отпадък да се изхвърля безразборно и да не се замърсява околната среда.\r\nОт 09.00 до 15.00 ч. жителите на район „Младост“ ще имат възможност да се освободят от старите си гуми. За целта се откриват пет стационарни пунктове и един мобилен пункт.Адреси на временните стационарни пунктове:\r\n-\tкв. „Горубляне“ – ул. „Цветна градина“ до Стадиона;\r\n-\tж.к. „Младост 4“, ул. „проф. Александър Танев“, терен срещу колелото \r\nна автобуси с № 213, 76;\r\n-\tж.к. „Младост 3“, ул. Жечо Гюмюшев“, терен преди пресечката с ул. \r\n„инж. Георги Белов“;\r\n-\tж.к. „Младост 1“, ул. „митрополит Серафим Сливенски“ на терен до \r\nдърводелски цех;\r\n-\tж.к. „Младост 1“, ул. „проф. Марко Семов“ и ул. „Андрей Сахаров“;Мобилен пункт за заявка:\r\nЗа кв. „Горубляне“ и ж.к. „Младост 2“ има мобилен пункт, като на телефон: 0882- 271- 215 може да подадете информация за точния адрес, от които трябва да се вземат гумите.\r\nОт проведената инициатива в район „Овча купел“ през изминалата седмица бяха събрани 960 бр. гуми предадени от гражданите.\r\nНапомняме, че търговските обекти - автосервизи и пунктове за смяна на излезли от употреба гуми - са задължени да имат сключен договор с лицензирана фирма, на която да предават събраните гуми. Всеки обект, който нарушава разпоредбите на законодателството подлежи на санкция в размер от 1400 до 4000 лв.", "date": "2017.12.17", "title": "София: Столична община организира събиране на стари гуми в район \"Младост\""}
{"url": "http://www.focus-news.net/news/2017/12/17/2468110/nimh-zhalt-kod-za-obilni-dazhdove-e-obyaven-za-4-oblasti-v-stranata.html", "text": "Жълт код за обилни дъждове е обявен за 4 области в страната. Това сочи справка на сайта на НИМХ. Кодът е в сила за областите Кърджали, Хасково, Ямбол и Бургас. В тези райони количеството на валежа ще достигне около и над 20 л/кв.м.\r\nОт НИМХ съветват при жълт код за обилни валежи хората да бъдат внимателни, тъй като има възможност за локални наводнения, малко на брой. Възможно е да се наложи прекъсване на дейности на открито или затруднения при шофиране заради намалена видимост и аквапланинг.", "date": "2017.12.17", "title": "НИМХ: Жълт код за обилни дъждове е обявен за 4 области в страната"}
{"url": "http://www.focus-news.net/news/2017/12/17/2468111/predstoyashti-mezhdunarodni-sabitiya-za-17-dekemvri-agentsiya-fokus.html", "text": "Ще се проведе вторият тур на президентските избори в Чили.\r\n*** Изстрелване на ракетата „Съюз“ към Международната космическа станция. \r\n*** Проследяване на ситуацията в Израле и Палестина на фона на напрежението след решението на Доналд Тръмп за Ерусалим.\r\n*** Папа Франциск навършва 81 години.\r\n*** Проследяване на ситуацията в Австрия след постигането на споразумение за коалиция между АНП и „Партия на свободата на Австрия“. \r\n***", "date": "2017.12.17", "title": "Предстоящи международни събития за 17 декември ( Агенция „Фокус“ )"}
{"url": "http://www.focus-news.net/news/2017/12/17/2468112/dobrich-izborniyat-den-v-general-toshevo-e-zapochnal-normalno.html", "text": "Изборният ден в Генерал Тошево е започнал нормално, в 07.00 часа, без сигнали за нарушения и нередности. Всички 47 избирателни секции са отворени и работят. Това съобщи Милена Петрова, зам.-председател на Общинската избирателна комисия (ОИК), предаде кореспондент на Радио „Фокус” – Варна. Жителите в общината отговарят на въпрос в местно допитване „Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?”. Право на вот имат 12 646 граждани на община Генерал Тошево. \r\nЗа да бъде валиден референдумът, е необходимо над 40% от имащите право на глас да излязат и да гласуват, а за да бъде валиден резултатът, над 51% трябва да са отговорили с „да“, посочи Милена Петрова. По думите й няма разкрита подвижна избирателна секция. Денят на референдума ще продължи до 20.00 часа. \r\nЖулиета НИКОЛОВА", "date": "2017.12.17", "title": "Добрич: Изборният ден в Генерал Тошево е започнал нормално"}
{"url": "http://www.focus-news.net/news/2017/12/17/2468113/uchenite-ot-ban-shte-predstavyat-programata-si-za-protestni-deystviya-po-vreme-na-balgarskoto-predsedatelstvo-na-saveta-na-es.html", "text": "Ръководството на Общото събрание на Българската академия на науките (БАН) ще представи на пресконференция програма за протестни действия на учените по време на Българското председателство на Съвета на Европейския съюз. Това съобщиха от пресцентъра на БАН.  Пресконференцията ще се проведе от 11:00 часа в зала 207 на Българската академия на науките (ул. „15-ти ноември“ 1).  От БАН напомнят, че Общото събрание оцени размера на публичното  финансиране на Академията като ликвидационен и на 27 ноември 2017 г. обяви протест под наслов „ПОВЕЧЕ НЯМА ДА ТЪРПИМ!“, чието начало беше отбелязано със спускането на черни знамена – символ на загиването на най-голямата и най-ефективната научна организация в страната.", "date": "2017.12.17", "title": "Учените от БАН ще представят програмата си за протестни действия по време на Българското председателство на Съвета на ЕС"}
{"url": "http://www.focus-news.net/news/2017/12/17/2468114/deutsche-welle-germanskiyat-vatreshen-ministar-podkrepya-ideyata-za-naznachavane-na-komisar-sreshtu-antisemitizma.html", "text": "Вътрешният министър на Германия Томас де Мезиер заяви, че подкрепя идеята за комисар срещу антисемитизма в следващото правителство на страната, предава  Deutsche Welle.\r\nМинистърът обясни подкрепата си не само със скорошните инциденти, при които протестиращи горяха  израелски знамена в Берлин в знак на протест срещу решението на президента на САЩ Доналд Тръмп да признае Ерусалим за столица на Израел, но и с това, че е имал препоръки от независима експертна комисия.\r\nСъщевременно Де Мезиер изрази загриженост заради увеличаващата се антисемитска агитация в Германия. „Всяко престъпление, мотивирано от антисемитизъм е срамно за страната ни“, заяви той и добави, че грубите коментари, неприличните вицове и дискриминацията спрямо „нашите еврейски съграждани“ се увеличават.  Виктор Турмаков", "date": "2017.12.17", "title": "Deutsche Welle:  Германският вътрешен министър подкрепя идеята за назначаване на комисар срещу антисемитизма"}
{"url": "http://www.focus-news.net/news/2017/12/17/2468115/denyat-17-dekemvri-v-svetovnata-istoriya.html", "text": "2014 г.\r\nПо заповед на един от лидерите на „Ислямска държава” Абу Анас ал-Либи във Фалуджа, Ирак, убиват 150 жени, сред които бременни и непълнолетни.\r\n2014 г.\r\nМинистър-председателят на Пакистан Наваз Шариф отменя мораториума върху смъртното наказание в страната спрямо хора, извършили терористични престъпления.\r\n2013 г.\r\nРусия снижава цената на газа за Украйна с една трета за срок от пет години.\r\n2012 г.\r\nМосква няма да издава разрешителни за строителството на джамии в града.\r\n2012 г.\r\nИзбирателната колегия официално избира президента и вицепрезидента на САЩ.\r\n2011 г. \r\nСилен щорм предизвикал голямо наводнение на Филипините отне живота на 600 човека.\r\n2011 г. \r\nВ Габон се провеждат парламентарни избори.\r\n2010 г.\r\nТарек ал-Тайиб Мухаммад ибн Буазизи, известен като Мохамед Буазизи, е тунизийски уличен продавач, който се самозапалва в знак на протест за конфискуването на стоката му и унижението, което претърпял от разговор със служителка в общината. Този акт дава началото на въстанието в Тунис, улични протести с много жертви в цял Тунис срещу социалните и политически проблеми на страната. Въстанието в Тунис е известносъщо и като Жасминовата революция. То се смята за начало на Арабската пролет.\r\n2006 г.\r\nМихаи́л Мака́рович Формуза́л, гагаузки политик, встъпва в длъжност като президент на Автономно териториално образувание Гагаузия, Република Молдова.\r\n2003 г.\r\nБарон Джордж Робъртсън освобождава поста на генерален секретар на НАТО. На негово място като временно изпълняващ длъжността идва Алесандро Минуто–Ризо.\r\n2000 г.\r\nОткритият търг за лиценз за втори национален оператор за мобилни телефони е спечелен от гръцката компания ОТЕ, която създава Глобул. Цената, която предлага гръцката организация е 135 млн. долара. В търга участват и италианската Телеком Италия Мобайл, английската „Водафон\" и финландско-турския консорциум „Финтур\". Първа от конкурса се отказва „Водафон”, след нея – „Финтур”.\r\n1996 г.\r\nВ град Лима (Перу) терористи нахлуват в японското посолство и вземат за заложници повече от 500 души.\r\n1966 г.\r\nОснована е Комисия на ООН по международна търговия (ЮНСИТРАЛ). Комисията на ООН по международна търговия е ядрото на законовото тяло на системата на ООН в областта на международното търговско право. Тя се занимава с реформата на узаконяването на пазара на световно ниво. Функциите, които изпълнява комисията се отнасят към модернизирането и хармонизирането на правилата за международна търговия.\r\nОсновните дейности на комисията се състоят в следното: изготвяне на договори, примерни правила и норми, който да са достъпни за целия свят; изготвяне на законови и законодателни напътствия и препоръки с голяма практическа стойност; предоставя актуализирана информация за наказателното право и документи за уеднаквяване на търговското право, техническа помощ при законодателните проекти Регионален и Национален семинар за уеднаквяване на търговското право.\r\n1957 г.\r\nСАЩ провеждат успешни изпитания на първата си междуконтинентална балистична ракета „Атлас”.\r\n1954 г.\r\nНАТО разработва план за използване на атомни оръжия в случай на комунистическа агресия.\r\n1944 г.\r\nВ щата Юта е създаден секретен американски авиационен отряд, който започва да се готви за хвърлянето на атомната бомба над Япония.\r\n1942 г.\r\nМинистърът на външните работи на Англия Антъни Идън докладва на парламента за масовите екзекуции на евреи в нацистка Германия.\r\n1939 г.\r\nБлокираният в малкия залив Монтевидео немски боен кораб Граф Шпее е напуснат от екипажа си.\r\n1917 г.\r\nВ СССР училището е отделено от църквата.\r\n1903 г.\r\nАмериканските братя Орвил и Уилбър Райт осъществяват в рамките на един ден първите в историята успешни полети с конструирания от самите тях самолет “Флайър-1”. Двамата извършват няколко полета с продължителност до 59 секунди. През 1908 г. първи осъществяват полет с пасажер на борда.\r\n1897 г.\r\nВ Харков е произведен първият локомотив.\r\n1895 г.\r\nДжордж Броунел патентова машина за производство на хартиен канап.\r\n1892 г.\r\nВ Петербург се състои премиерата на балета „Лешникотрошачката” на Чайковски. Пьотр Илич Чайковски е руски композитор, един от най-значителните музикални творци от II-та половина на ХIХ в. Роден е през 1840 г. Учи право в Петербург, след това консерватория при видния руския композитор и пианист А. Рубинщайн. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония “Зимни мечти”. Скоро изоставя педагогическата дейност и се отдава на творчество; завършва оперите „Войвода”и „Ундина”. През 70-те години създава много произведения, между които някои от първите си шедьоври - увертюрата-фантазия „Ромео и Жулиета”, Първия концерт за пиано и оркестър (1874 г.), операта „Ковачът Вакула”, която по-късно преработва като „Черевички”, както и първия си балет “Лебедово езеро” (1876 г.). През 1877 г. и 1878 г. се появяват две от най-значителните и най-често изпълнявани негови произведения - Симфония 4 и операта „Евгений Онегин”. Той прави големи концертни обиколки в целия свят. Последните 10 години от живота на композитора са свързани с най-високите постижения в творческата му дейност: Пета и Шеста симфония, оперите „Мазепа”, „Дама пика” и „Йоланта”, балетите „Спящата красавица”, “Лешникотрошачката” и много други. Умира през 1893 г.\r\n1887 г.\r\nВладимир Илич Ленин е арестуван за участие в „студентски вълнения” и е изключен от Казанския университет.\r\nЛенин е руски политик, общественик, публицист, философ, държавник; създател и теоретик на болшевизма. Роден е през 1870 г., умира през 1924 г.\r\n1872 г.\r\nСъстои се премиерата на операта „Черноморци” от украинския композитор Николай Лисенко. Николай Виталиевич Лисенко е роден през 1842 г. Основоположник е на украинската национална композиторска школа. Създател е на хорове, на музикално-драматични школи. Автор е на оперите „Наталка Полтавка” (1889 г.), „Тарас Булба” (1890 г.), „Енеида” (1910 г.), вокалния цикъл „Музика към „Кобзар” на Т. Г. Шевченко и др. Умира през 1912 г.\r\n1862 г.\r\nАмериканският генерал Улис Грант издава заповед евреите да бъдат изгонени от щата Тенеси. Улис Симпсон Грант е роден през 1822 г. Той е американски офицер, генерал-лейтенант (1864 г.), политик и държавник. В периода 1869-1877 г. Улис Грант е президент на САЩ, от Републиканската партия. Завършва Военната академия в Уест Пойнт (1843 г.). Участва във войната с Мексико (1846-1848 г.). По време на Гражданската война (1861-1865 г.) командва 21-ви Илинойски доброволчески полк. Бригаден генерал (1861 г.). Главнокомандващ е на Федералните войски (от март 1864 г.). Благодарение на неговото ръководство войските на Съюза (Сев. щати) успяват да унищожат главните въоръжени сили на Конфедерацията (Юж. щати) в щата Виржиния. Поддържа политическия курс на умерените радикални републиканци. Умира през 1885 г.\r\n1790 г.\r\nВ Мексико е намерен каменният ацтекски календар, т. нар. „Слънчев камък”. Той е паметник на ацтекската култура, който представлява календар от XV в. Пази се в Националния музей по антропология в гр. Мексико. Ацтеките са индиански народ в Мексико. Говорят на езика нахуатъл. Те владеят страната до завладяването й от испанците през ХVI в. Създават предимно градска култура. През 1325 г. е основан градът държава Теночтитлан (на територията на дн. гр. Мексико). През 1428 г. ацтеките създават империя, като обединяват кралствата Теночтитлан, Тексоко и Тлакопан. Основата нова държавна формация е племенната демокрация, която постепенно се превръща в аристократична монархия. Ацтеките създават богата култура, чиято база е религиозният синкретизъм. Монументалните храмове от комплекса Малиналко и уникалните храмове на божествата Тлалок и Кетцалкоатъл в Мексико доказват съществуването на развита цивилизация.\r\n1777 г.\r\nФранция първа признава независимостта на САЩ. До колонизацията територията на САЩ е населена с индиански племена. През 1492 г. Америка е открита от Христофор Колумб. Колонизирането й започва през XVI в. (главно в Северна Америка се заселват французи, испанци и англичани). През 1565 г. е основано първото постоянно селище от испанците. През периода 1607-1733 г. англичаните основават 13 колонии, като докарват роби от Африка за работа в плантациите. САЩ е обявена за независима държава на 4 юли 1776 г. в резултат на Войната за независимост на Северна Америка 1775 - 1783 г. През 1787 г. е приета първата конституция. Година по-късно САЩ е обявена за федеративна държава. През 1789 г. е избран първият президент Джордж Вашингтон.\r\n1538 г.\r\nПапа Павел Трети отлъчва от църквата английския крал Хенри VIII. Хенри VIII е крал от 1509 г. от династията на Тюдорите. Хенри VIII провежда реформацията в страната. През 1534 г. е провъзгласен за глава на англиканската църква. Провежда секуларизация на манастирите. Издава закони против експроприацията на селските земи.На тази дата са родени:\r\n1924 г.\r\nРоден е Отар Коберидзе - грузински актьор и режисьор. През 1948 г. завършва Театралния институт „Шота Руставели”. В киното работи от 1941 г. След ролята му във филма „Баши Ачук” (1956 г.) постановчиците го използват за романтично-героични роли - „Чужди деца” (1958 г.), „Мамлюк” (1959 г.), „Децата на морето” (1965 г.), „Те отиваха на Изток” (1965 г.), „По следата на сокола” (1967 г.), „Червената палатка” (1969 г.), „Мисия в Кабул” (1969 г.), „Сказание за Рустам” (1977 г.), „Пътят към София” (тв, 1978 г.), „Брегове” (тв, 1979 г.), „Чакайте свръзка” (1980 г.), „Животът е прекрасен” (1980 г.), „Огнени пътища” (1982 г.), „Кой е четвъртият?” (1985 г.).\r\n1908 г.\r\nРоден е Уилърд Френк Либи – американски химик, създал през 1947 г. метода за радиовъглеродното датиране (базиран на периода на полуразпадане на въглерод-14), използван днес от археолози и антрополози. За тази своя разработка получава през 1960 г. Нобелова награда .\r\n1903 г.\r\nРоден е Ърскин Колдуел ­– американски писател. Първия си разказ отпечатва през 1929 г. Същата година издава и първата си книга - новелата “Незаконно роденият”, последвана от “Горкият глупак” (1930 г.). През 1931 г. издава сборник с разкази “Американска земя”, а романът “Тютюнев път” се появява през 1932 г. (поставян като пиеса на Бродуей в продължение на 7 години). През 1934 г. предприема продължителна обиколка из САЩ, пътува до Чехословакия, а през Втората световна война е кореспондент на списание “Лайф” в СССР. Появява се памфлетът “Фермерът наемател” (1934 г.). Автор е на повече от 40 романи, разкази, социална критика: “Пътуващият проповедник” (1935 г.), “На колене пред изгряващото слънце” (1935 г.), “Русия във война” (1941 г.), “Момчето от Джорджия” (1943 г.), “Нещастна земя” (1944 г.), “Любов и пари” (1957 г.), “Грета” (1955 г.), “Джени” (1961 г.), “Из Америка” (1963 г.), “Къде е Биско?” (1965 г.) и др. В България Колдуел гостува през 1963 г. и 1973 г.\r\n1888 г.\r\nРоден е Александър I Карагеоргевич – крал на сърби, хървати и словенци. Син е на Петър I. През 1929 г. установява военно-монархическа диктатура. Провежда авторитарна вътрешна политика, външна - за сближаване с Франция. Убит заедно с френския министър на външните работи Л. Барту в Марсилия при покушение, организирано от хърватски усташи и извършено от В. Черноземски.\r\n1874 г.\r\nРоден е Макензи Кинг ­– канадски държавник, три пъти премиер на своята страна и най-дълго заемалия този пост политик в рамките на Британската общност.\r\n1830 г.\r\nРоден е Жюл дьо Гонкур – френски писател. Пише в съавторство с брат си Едмон. Те са автори на романите: \"Сестра Филомела\", \"Жерминия Ласертьо\", \"Рене Мопрен\", \"Мадам Жервезе\", и редица студии върху френското общество и изкуството през ХVIII в. Основатели са на академия \"Гонкур\". Тя е официално учредена през 1903 г. по завещание на Едмон. Академията присъжда едноименната годишна литературна награда.\r\n1797 г.\r\nРоден е Джоузеф Хенри –­ американски физик, чието име носи единицата за измерване на индукцията. От 1832 г. е професор в Принстънския колеж, от 1846 г. е секретар и директор на Смитсъновия институт. От 1868 г. е президент на Националната АН на САЩ. От 1871 г. е първи президент на Философското дружество във Вашингтон. Основните му трудове са в областта на електротехниката. През 1832 г. открива явлението самоиндукция и колебателния характер на разряда на кондензатора (1842 г.). На негово име е наречена единицата за индуктивност според системата SI - Хенри. Има изследвания и в областта на метеорологията.\r\n1749 г.\r\nРоден е Доменико Чимароза –­ италиански композитор. Музикалното си образование получава в Неаполитанската консерватория. Учи композиция при Николо Пичини, който го насочва към оперното творчество. Поставя операта “Чудноватостите на графа” (1772 г.). Създава около 50 комични опери, между които “Веселите шеги на Стелидаура”, “Джанина и Бернардоне”, “Импресариото в затруднение”, “Артаксеркс” и “Италианката в Лондон”. През 1789 г. Чимароза заминава за Русия, където в продължение на 3 години работи като придворен композитор и диригент. Напуска Русия, на път за родината си минава през Виена, където е поканен за дворцов композитор. Там написва своето най-значително произведение - операта “Тайният брак”. През 1793 г. се връща в Неапол. Работи като диригент и учител по музика. Взима активно участие в революционните движения в Неапол и написва патриотичен химн, за който по-късно е осъден на смърт. По настояване на обществеността присъдата е заменена с изгнание. Отправя се отново към Петербург, но по пътя заболява и през 1801 г. умира във Венеция.На тази дата умират:\r\n2011 г. \r\nУмира Ким Чен Ир генерален секретар на Корейската работническа партия, върховен ръководител и върховен главнокомандващ на Корейската народна армия на Корейската народнодемократична република. Информационните агенции в страната съобщават, че „водачеството на Ким Ир Ун осигурява сигурни гаранции за надеждно изпълнение на революционното дело на чучхе през поколенията, започнато от Ким Ир Сен и поведено от Ким Чен Ир към победата“.\r\n1987 г.\r\nУмира Маргьорит Юрсенар - френска писателка. Тя е първата жена-член на Френската академия (от 1980 г.). От 1946 г. живее на остров Маунт Дезърт, край източния бряг на САЩ. Издава първия си роман “Алексис, или Трактат за напразната борба” през 1929 г. Пише романи, новели, преводи, есета: “Мемоарите на Адриан” (1951 г.), “Творение в черно” (1968 г.), “Благочестиви спомени” (1974 г.), “Северни архиви” (1977 г.), “Какво? Вечността” (1987 г., недовършен) и др. В творчеството си се обръща към различни епохи и цивилизации.\r\n1982 г.\r\nУмира Леонид Коган - руски цигулар. Коган е роден на 14 ноември 1924 г. в Екатеринослав, днес Днепропетровск, Украйна. Негова ученичка е цигуларката Евгения-Мария Попова.\r\n1909 г.\r\nУмира Леополд II – белгийски крал, син на Леополд I, когото наследява през 1865 г. Колонизира обширни територии в Централна Африка. Леополд II е роден на 9 април 1835 г.\r\n1907 г.\r\nУмира Уилям Томсън - английски физик, член (1851 г.) и председател (1890-1895 г.) на Лондонското Кралско дружество, член на множество академии на науките. Един от създателите на термодинамиката и кинетичната теория на газовете. Дава формулировка на Втори принцип на термодинамиката през 1851 г. Томсън предлага абсолютната температурна скала през 1848 г., открива термоелектрическия ефект (1850 г.) и охлаждането на газовете при адиабатно разширение (1853-54 г., с Дж. Джаул), изследва електрическите и магнитните явления.\r\n1847 г. \r\nУмира Мария-Луиза Австрийска, императрица на Франция, херцогиня на Парма и Пиаченца \r\n1830 г.\r\nУмира Симон Боливар –­ водач на борбата за независимост на колониите в Южна Америка. Освобождава от испанско владичество Венецуела и Нова Гренада, която обявява за независима република под името Колумбия през 1819 г. През 1824 г. създава Конфедерация на Южните щати, известна като Велика Колумбия и става неин президент (1824-1830 г.). Обвинен в стремеж към диктатура, Боливар абдикира в момента, когато работи за конфедерирането на латиноамерикански държави.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.12.17", "title": "Денят 17 декември в световната история"}
{"url": "http://www.focus-news.net/news/2017/12/17/2468116/burgas-nedelnoto-uchilishte-kam-hram-sv-pimen-zografski-shte-predstavi-rozhdenstvenski-kontsert.html", "text": "Неделното училище към храм „Св. Пимен Зографски“ ще представи в неделя, 17 декември, Рожденственски концерт. Това съобщиха от пресцентъра на Община Бургас. В него ще вземат участие деца от вокалната група и школа по пиано към неделното училище, ръководена от Татяна Карапаунова.\r\nНачалният час на концерта е 11.00 часа.\r\nВ програмата са включени произведения на Парашкев Хаджиев, Добри Христов, Д.Танев, М. Петрова и др.", "date": "2017.12.17", "title": "Бургас: Неделното училище към храм „Св. Пимен Зографски“ ще представи Рожденственски концерт"}
{"url": "http://www.focus-news.net/news/2017/12/17/2468117/dobrich-obshtina-general-toshevo-priema-zayavki-na-dezhuren-telefon-za-okazvane-na-pomosht-na-grazhdani-s-dvigatelni-zatrudneniya-po-vreme-na-mestniya-referendum.html", "text": "Телефон 20-20 в Общинската администрация на Генерал Тошево ще бъде дежурен през целия ден на референдума за добив на природен газ за приемане на заявки за оказване на помощ на граждани с двигателни затруднения, предаде кореспондент на Радио „Фокус” – Варна. Въпросът на местното допитване е „Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци? Бюлетинът съдържа два възможни отговора – „ДА” и „НЕ”. Избирателят може да отбележи желания отговор с „Х” или „V”. Бюлетината се поставя в плик и след излизане от кабината се поставя в избирателната кутия. \r\n47 са избирателните секции на територията на Община Генерал Тошево. 9 са избирателните секции в град Генерал Тошево. Останалите секции са по една в 35 населени места в общината. В село Кардам са разкрити две избирателни секции, като едната е и за жителите на село Огражден. Същото важи и за село Спасово, в една от двете избирателни секции гласуват жителите на село Вичово. В една избирателна секция гласуват жителите на селата Росен и Краище, една е избирателната секция и за жителите на селата Зограф и Узово. \r\nНа сайта на Община Генерал Тошево е публикувана заповедта на кмета, както и местата за гласуване в отделните населени места. Ще бъде осигурен транспорт за жителите на селата Краище, Вичово, Лозница и Узово, за да гласуват в определеното друго населено място. Със заповед на кмета Валентин Димитров е определена секция 024 в село Кардам за гласуване на избиратели с увреждания на опорно-двигателния апарат и зрението. Две такива секции ще има и в град Генерал Тошево – в Клуба на пенсионера на ул. „Опълченска” и в ОУ „Христо Смирненски”.\r\nЖулиета НИКОЛОВА", "date": "2017.12.17", "title": "Добрич: Община Генерал Тошево приема заявки на дежурен телефон за оказване на помощ на граждани с двигателни затруднения по време на местния референдум"}
{"url": "http://www.focus-news.net/news/2017/12/17/2468118/shumen-kurban-shte-bade-otsluzhen-v-selo-hitrino-vav-vrazka-s-godishninata-ot-intsidenta-s-vlakova-kompozitsiya-otnel-zhivota-na-7-dushi.html", "text": "Курбан по християнски и мюсюлмански обичаи ще бъде отслужен в село Хитрино от 11.00 часа, с който ще бъде отбелязана годишнината от инцидента с влакова композиция в селото, отнел живота на 7 души. Това съобщиха от Община Хитрино. В 11.30 часа ще се състои връчване на ключове на собственици на новопостроени къщи. \r\nОчаква се днес в селото да присъстват и официални лица, които след излъчването на документален филм за Хитрино ще направят изявления. В 13.00 часа ще бъде организиран обяд за гостите и жителите на селото.„Фокус” припомня:.\r\n7 души загинаха, а 29 бяха ранени на 10 декември 2016 г., когато товарен влак дерайлира в района на гарата в Хитрино и цистерни с газ пропан-бутан експлодираха. Сигналът за инцидента е подаден в 05.37 часа. Взривната вълна засегна инфраструктурата и повече от 300 домакинства – част от къщите в населеното място бяха сринати до основи, а на други бяха нанесени сериозни щети. \r\nХитрино получи помощ от държавата, ЕС и дарения в общ размер на близо 33 млн. лв. за възстановяване, което продължава и днес. Усвоените до момента средства са близо 7,3 млн. лв. \r\nРазследването на инцидента установи, че причината за дерайлирането на влака е несъобразена скорост и на двамата машинисти. Съдебният процес по случая е насрочен за 15 януари 2018 г.", "date": "2017.12.17", "title": "Шумен: Курбан ще бъде отслужен в село Хитрино във връзка с годишнината от инцидента с влакова композиция, отнел живота на 7 души"}
{"url": "http://www.focus-news.net/news/2017/12/17/2468119/the-hill-donald-tramp-razkritikuva-ostaryalata-imigratsionna-sistema-v-sasht.html", "text": "Президентът на САЩ  Доналд Тръмп призова Конгреса да прекрати „верижната миграция“ и да установи имиграционна система, основана на заслуги. Според него настоящият процес заплашва националната сигурност и натоварва социалната система на САЩ, пише  The Hill.\r\nВ ежеседмичното си обръщение към нацията Тръмп заяви, че настоящата имиграционна система на САЩ е „остаряла“ и служи на „специални интереси“. Той особено разкритикува „верижната миграция“ – процес чрез който американски граждани или притежатели на „зелена карта“ могат да доведат и роднините си в САЩ.\r\n„Понеже тези лица се приемат единствено поради семейни връзки, а не заради умения или заслуги, те товарят социалната система. Понеже няма критерий за подбор, настоящата система не съответства с националната сигурност“, допълни той. \r\n„Нека системата бъде основана на любовта към нашата държава“, заключи президентът.  Виктор Турмаков", "date": "2017.12.17", "title": "The Hill: Доналд Тръмп разкритикува „остарялата“ имиграционна система в САЩ"}
{"url": "http://www.focus-news.net/news/2017/12/17/2468120/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Пътните настилки в областта са мокри, по усойните места – хлъзгави, съобщиха за Радио „Фокус“ – Пазарджик от Областно пътно управление – Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Обходният маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.12.17", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2017/12/17/2468122/dobrich-mokri-sa-patnite-nastilki-v-oblastta-zaradi-prevalyavaniya-ot-dazhd.html", "text": "Мокри са пътните настилки в областта заради превалявания от дъжд, предаде кореспондент на Радио „Фокус” – Варна. Няма въведени ограничения на движението на автомобили. \r\nВремето в Добрич е облачно, вали слаб дъжд. Температурата е около 7 градуса към 08.30 часа. Духа слаб вятър. \r\nЖулиета НИКОЛОВА", "date": "2017.12.17", "title": "Добрич: Мокри са пътните настилки в областта заради превалявания от дъжд"}
{"url": "http://www.focus-news.net/news/2017/12/17/2468123/burgas-mayki-organizirat-blagotvoritelen-kontsert-koledniyat-ogan.html", "text": "Майки от Бургас започнаха инициатива за спасяването на едногодишната Велина, която е с опасен тумор на мозъка, който не може да бъде премахнат у нас. Спасението предлага клиника в Турция, но срещу непосилната за самотната майка сума от 22 000 евро. Турска клиника се наема да извърши операцията на Велина безкръвно, но срещу сума, непосилна за младата жена. Това съобщиха от пресцентъра на Община Бургас.\r\nЗатова бургаски майки организират концерт и благотворителен базар, с които да бъдат събрани средства за лечението на малкото момиченце.\r\nВ каузата за събиране на средства се включва бургаската певица Тони Димитрова, която ще участва в благотворителния концерт „Коледният огън“, който ще се проведе от 18:00 часа в НХК. Той се организира със съдействието на „Майки ГЕРБ“ и „Мамите на Бургас“.В него ще вземат участие още Група „Four“, Дует „Бургас“, Стефан Диомов, Краси Кралева, танцова школа „Калиопе Денс“ към спортен клуб Аякс с ръководител Марина Жейнова и танцова школа „Диамант“ с ръководител Ивелина Тодорова.\r\nВъв фоайето ще има коледен благотворителен базар от 17:00 часа и урни на входовете на залата, където хората ще могат да оставят дарения.", "date": "2017.12.17", "title": "Бургас: Майки организират благотворителен концерт „Коледният огън“"}
{"url": "http://www.focus-news.net/news/2017/12/17/2468124/reuters-desetki-hilyadi-indoneziytsi-protestirat-sreshtu-reshenieto-na-donald-tramp-za-erusalim.html", "text": "Десетки хиляди мюсюлмани протестират в Джакарта срещу решението на Доналд Тръмп да признае Ерусалим за столица на Израел, предава  Reuters.\r\nТова е най-големият протест в Индонезия след решението на президента на САЩ. Полицията изчислява, че в протестите, организирани от местните мюсюлмански групи, са участвали 80 хил. души. Протестът е мирен, но полицейски кордони преграждат  достъпа на тълпата към американското посолство в Джакарта. \r\n„Призоваваме страните по света да отхвърлят едностранното и незаконно решение Ерусалим да бъде столица на Израел“, заяви Ануар Аббас, генерален секретар на Индонезийския съвет на пазителите, преносителите и тълкувателите на ислямската доктрина и право. „Призоваваме всички индонезийци да обявят бойкот на стоките от САЩ и Израел, ако Тръмп не отмени решението си“, допълни той.  Виктор Турмаков", "date": "2017.12.17", "title": "Reuters: Десетки хиляди индонезийци протестират срещу решението на Доналд Тръмп за Ерусалим"}
{"url": "http://www.focus-news.net/news/2017/12/17/2468125/stara-zagora-semeystva-uchastvat-v-blagotvoritelna-koledna-initsiativa-detsa-daryavat-na-detsa.html", "text": "Клуб „Роден за Приключения“ и Община Стара Загора организират инициатива „Деца даряват на деца“. В нея могат да се включат семейства с деца на възраст между 5 - 12 години, съобщиха от пресцентъра на Общината. Чрез арт работилници и актьорска игра семействата ще се потопят в атмосферата на Рождество.\r\nДецата и техните родители ще имат възможност да се срещнат с основни персонажи от Рождествените сцени, както и да изработят с ръцете си най-различни сувенири. \r\nВ инициативата „Деца даряват на деца“ всяко семейство може да приготви една кутия с подаръци за деца в нужда. За да получат кутиите обаче семействата, трябва да участват в арт работилнички, които ще се проведат в Mall Galleria. \r\nВсичко това ще се случва във Витлеемското село в Galleria Stara Zagora, ниво -2, срещу Техномаркет между 11.00 и 14.00 часа.", "date": "2017.12.17", "title": "Стара Загора: Семейства участват в благотворителна Коледна инициатива „Деца даряват на деца“"}
{"url": "http://www.focus-news.net/news/2017/12/17/2468126/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hrama-na-batkunskiya-manastir-sv-apostoli-petar.html", "text": "В празничния за християните неделен ден - Неделята на св. Праотци, в храма на Баткунския манастир „Св. апостоли Петър и Павел” с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия, предаде репортер на Агенция „Фокус”. Началото е от 09.00 часа. \r\nНикола ПЕТКОВ", "date": "2017.12.17", "title": "Пазарджик: Константийският епископ Яков ще оглави архиерейска света литургия в храма на Баткунския манастир „Св. апостоли Петър”"}
{"url": "http://www.focus-news.net/news/2017/12/17/2468127/veliko-tarnovo-mokri-i-hlazgavi-sa-patnite-nastilki-v-grada-vali-slab-dazhd.html", "text": "Мокри и хлъзгави са пътните настилки във Велико Търново. В града вали слаб дъжд. Трафикът е спокоен, предаде репортер на Радио „Фокус” – Велико Търново. В града няма допълнително въведени ограничения и нови затворени участъци. Светофарите работят нормално. Полицейски служители следят за правилното протичане на движението. Патрули са разположени на входовете и изходите на града. \r\nВ по-голямата част от Великотърновска област също вали дъжд. Настилките са мокри и хлъзгави, в усойните места – заледени. Затворен е участък от пътя между селата Ресен и Самоводене. Ограничението е въведено в отсечката от км 1+845 до км 5+925. Причината е изпълнение на ремонтни работи. Обходният маршрут е през Хотница. Срокът за приключване на дейностите е 5-ти януари. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4 – през село Леденик. Ограничено е преминаването на МПС над 3,5 тона на път Чешма - Кесарево поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2017.12.17", "title": "Велико Търново: Мокри и хлъзгави са пътните настилки – в града вали слаб дъжд"}
{"url": "http://www.focus-news.net/news/2017/12/17/2468128/gabrovo-do-50-metra-e-namalena-vidimostta-na-prohoda-shipka-poradi-magla.html", "text": "До 50 метра е намалена видимостта на прохода Шипка поради мъгла. Това съобщиха за Радио „Фокус” – Велико Търново от Областно пътно управление – Габрово. В останалата част от област Габрово видимостта е нормална. На места превалява слаб дъжд, който се очаква да премине в сняг в следобедните часове. Пътищата са предимно мокри, на места хлъзгави. От ОПУ съветват водачите да карат с повишено внимание и съобразена скорост.  \r\nВ региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – (Кормянско – Малък Вършец) – при км 46+800 по общински път до III-403 в село Малък Вършец. Ограничено е движението на автомобили над 10 тона в участък от път III-3011 село Крамолин – Велико Търново. Забраната е въведена за отсечката от км 22+129 до км 28+380, а причината е  влошено технико-експлоатационно състояние на мостово съоръжение при км 26+444. Срокът за приключване на ремонтните дейности е 30 юни 2018.\r\nЛуиза ТРАНЧЕВА", "date": "2017.12.17", "title": "Габрово: До 50 метра е намалена видимостта на прохода Шипка поради мъгла"}
{"url": "http://www.focus-news.net/news/2017/12/17/2468129/interfaks-edin-terorist-e-likvidiran-po-vreme-na-spetsialna-politseyska-operatsiya-v-dagestan.html", "text": "В руската република Дагестан по време на специална полицейска операция е ликвидиран един терорист, предава Интерфакс. \r\n„В рамките на операцията се водят боеве с бандити, укрили се в частен дом в село Губден“, пише в официално съобщение на Информационния център на Националния антитерористичен комитет на Русия. \r\n„По предварителни данни един терорист е ликвидиран. Престрелката продължава. От дома продължават да стрелят“, съобщава източник от местните сили за сигурност.   Виктор Турмаков", "date": "2017.12.17", "title": "Интерфакс: Един терорист е ликвидиран по време на специална полицейска операция в Дагестан"}
{"url": "http://www.focus-news.net/news/2017/12/17/2468130/sofiya-detsa-ot-nedelnoto-uchilishte-pri-hram-sv-ap-andrey-parvozvani-organizirat-blagotvoritelen-rozhdestvenski-bazar.html", "text": "Деца от неделното училище при софийския храм „Св. ап. Андрей Първозвани“ ще изложат свои творения на рождественски базар в храма, предаде репортер на Агенция „Фокус“. Със съдействието на председателя на храма протойерей Стилиян Табаков от 10.30 часа в храма на ул. „Опълченска“ № 112 ще се проведе благотворителен рождественски базар. На него децата ще предложат изработени от тях картички, украшения и  красиви предмети в духа на Христовото Рождество. Всички средства, набрани от базара, ще бъдат дарени на семейство от град Търговище, което се намира в крайна нужда. \r\nНикола ПЕТКОВ", "date": "2017.12.17", "title": "София: Деца от неделното училище при храм „Св. ап. Андрей Първозвани“ организират благотворителен рождественски базар"}
{"url": "http://www.focus-news.net/news/2017/12/17/2468131/burgas-ruskiyat-balet-flex-ballet-shte-iznese-spektakal-v-grada.html", "text": "Руският балет Flex ballet ще изнесе спектакъла си „Fanatica“ в Бургас. Това съобщиха от пресцентъра на Община Бургас. Единствен по рода си Flex ballet достойно представя руското танцово изкуство на световно турне през 2017 и 2018 година. За първи път балетът триумфира със своя нов спектакъл от танц, звук и най-иновативни 3D визуализации на многохилядния стадион в Бейджинг, Китай. В Шанхай от три години насам се намира едно от елитните танцови училища с името на Flex ballet, където се обучават кадри от цял свят.\r\nFlex ballet не е позната класическа пиеса, не е съвременно изкуство от типа на черния квадрат, който никой не разбира, Flex ballet е ново поколение изкуство. Балетът е съставен от 25 танцьори  балетисти, някои от, които и латино танцьори, майстори на брейк денс и спортни танци, както и акробати. Компилацията от различни образи и умения дава една безкрайна висота и нестандартност на балета. Flex ballet целогодишно прави кастинги и набира кадри от всички краища на света, които да се обучават в професионалните училища в Русия и Китай, а скоро и в други държави. Всички тези усилия, колекцията от изключителни таланти, феноменалните хореографии, изкусно ушитите костюми, музиката, най-новото от света на визуалните технологии, правят спектаклите на Flex ballet неповторими и истинска наслада за окото и душата. Една палитра от силни емоции, естетика и удоволствиe.", "date": "2017.12.17", "title": "Бургас: Руският балет Flex ballet ще изнесе спектакъл в града"}
{"url": "http://www.focus-news.net/news/2017/12/17/2468132/regnum-spored-ruski-senator-noviyat-avstriyski-kantsler-nyama-da-se-haresa-na-mnozina-na-zapad.html", "text": "Според руския сенатор Алексей Пушков новият канцлер на Австрия Себастиан Курц е привърженик на политиката на разведряване с Русия, предава  Regnum.\r\nСпоред Пушков новия австрийски канцлер е против задължителните квоти за мигранти, а неговите партньори по коалиция – Партията на свободата на Австрия се стремят антируските санкции в ЕС да бъдат отменени. \r\n„Новият канцлер няма да се понрави на мнозина на запад. Той е против задължителните квоти за мигранти и е привърженик на разведряването с Русия“, смята сенаторът. Виктор Турмаков", "date": "2017.12.17", "title": "Regnum: Според руски сенатор новият австрийски канцлер няма да се хареса на мнозина на запад"}
{"url": "http://www.focus-news.net/news/2017/12/17/2468133/veliko-tarnovo-s-20-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 20 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 300 см. \r\nТемпературата на водата e 5.8 градуса.", "date": "2017.12.17", "title": "Велико Търново: С 20 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/17/2468134/tsvetan-tsvetanov-gerb-nikoga-ne-sme-kazvali-che-onkobolnite-nyama-da-se-lekuvat.html", "text": "Никога не сме казвали, че онкоболните няма да се лекуват. Това каза председателят на ПГ на ГЕРБ и заместник-председател на партията Цветан Цветанов в предаването „Събуди се“ по Нова телевизия във връзка с президентското вето за част от бюджета на НЗОК за 2018 г. По думите му дебатът в пленарна зала за ветото на държавния глава е бил безсмислен. Според Цветанов БСП умее само да употребява хората. „Те се заиграват с най-гадното нещо, това е страховете на хората“, коментира Цветанов. Той поднесе извинение на заместник-председателя на БСП  Стефан Данаилов, ако е бил засегнат по време на дебата и отчете, че той е достоен и невероятен човек.\r\nЦветан Цветанов обърна внимание, че бюджетът на НЗОК за 2018 г. ще бъде с 400 млн. повече. „Общият бюджет за здравеопазване е 4, 70 млрд. 300 млн.  лв. отиват за онкоболните, 70 % са за иновативни лекарства“, каза той и поясни, че мораториумът е бил наложен, за да се спре източването на Здравната каса. Според него в противен случай са щели да се облагодетелстват кръгове, които изнасят тези лекарства.  „В диалог можем да решим проблема за всеки конкретен случай, за да могат да се харчат пари по предназначение“, коментира Цветанов. Председателят на ПГ на ГЕРБ изтъкна, че депутатите Лъчезар Иванов и д-р Даниела Дариткова са съдействали за транспортирането на онкоболно дете в Германия. „Трябва да изградим система, в която да ограничим изразходването на средства по незаконен начин. Важно е да има профилактика, контролни прегледи, техника, която да може да направи необходимата диагноза“, посочи Цветанов. По повод заявката на държавния глава за вето върху Антикорупционния закон, Цветанов обърна внимание, че президентът се изказва по закон, който не е приет. „Това нормално ли е за президентската институция? Той още се дебатира, ние не знаем какви ще бъдат членовете, които ще бъдат приети“, каза Цветанов  и призова държавния глава да чете и пита повече.", "date": "2017.12.17", "title": "Цветан Цветанов, ГЕРБ: Никога не сме казвали, че онкоболните няма да се лекуват"}
{"url": "http://www.focus-news.net/news/2017/12/17/2468135/blagoevgrad-mokri-i-hlazgavi-sa-patnite-nastilka-v-grada-vali-dazhd.html", "text": "Дъжд вали в Благоевград, пътищата са мокри и хлъзгави, предаде репортер на Радио „Фокус“ – Пирин. В сутрешните часове трафикът в града е спокоен, по-интензивно движение се наблюдава на вход – изход при квартал „Струмско“, както и в района на автогарата и жп гарата. През нощта няма регистрирани тежки пътни инциденти в областния център. \r\nГрадския транспорт се движи с обичайното си разписание за делничен ден, без закъснения или отклонения от маршрута си. Светофарните уредби са в изправност, като преминаването през тях отнема около 1-2 минути.\r\nЛивия НИНОВА", "date": "2017.12.17", "title": "Благоевград: Мокри и хлъзгави са пътните настилка – в града вали дъжд"}
{"url": "http://www.focus-news.net/news/2017/12/17/2468136/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето навсякъде е облачно, мъгливо и със слаби превалявания от дъжд. Сутрешните температури са от минус 2 до плюс 3 градуса. Работят лифтовете на Драгалевци, Банско и Пампорово. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.17", "title": "ПСС: Лоши са условията за туризъм в планините"}
{"url": "http://www.focus-news.net/news/2017/12/17/2468137/stara-zagora-shte-se-provedat-kvalifikatsii-za-taylandskata-mezhdunarodna-olimpiada-po-matematika-timo-2018.html", "text": "Ще се проведе българската квалификация за Тайландската международна олимпиада по математика - TIMO 2018. Това съобщиха от пресцентъра на Община Стара Загора.  Квалификацията е за финалното състезание в Банкок от 20 до 24 февруари 2018 г.\r\nПрезидент на Тайландската международна математическа олимпиада е Lam Tsz Kuen от Хонгконг, а вицепрезиденти са Phumithep Klungurai от Тайланд, Ami Triono от Индонезия, Consesa Rapacon  от Филипините, Любомир Любенов от България. Комуникационен мениджър е Kornchakorn Chachiyo от Тайланд.\r\nЗа да бъдат равнопоставени участниците, квалификационното състезание за България ще се проведе единствено в град Стара Загора в зала 1 на хотел „Верея”.Участници в TIMO: ученици от 1 до 12 клас (учениците от 10, 11 и 12 клас се състезават в една група).Работни езици: до 6 клас- български език, 7-12 клас - английски език.Времетраене: 90 минутиБрой задачи: 25\r\nРезултатите от квалификационния кръг на TIMO ще бъдат обявени в края на месец декември  2017. Квотата за участие на България във финала ще бъде обявена в началото на януари 2018 г. \r\nOрганизаторите от Тайланд предлагат на участниците настаняване в хотел, както и цялостна организация по време на престоя в Тайланд - екскурзии, трансфери - до летището и обратно, до мястото на провеждането на състезанието. Участниците във финала на TIMO 2018 се придружават от своите родители/родител.", "date": "2017.12.17", "title": "Стара Загора: Ще се проведат квалификации за Тайландската международна олимпиада по математика - TIMO 2018"}
{"url": "http://www.focus-news.net/news/2017/12/17/2468138/yohanes-han-es-shte-zapochne-pregovorite-za-prisaedinyavane-s-albaniya-i-makedoniya.html", "text": "Европейският комисар по разширяването и политиката на добросъседство Йоханес Хан изрази своето положително мнение за стартирането на преговорите за присъединяване на Албания и Македония в ЕС през следващата година, предава Albania Daily News.\r\nГоворейки по време на среща в Гърция, комисарят заяви, че е твърдо убеден в това. „ЕС има по-слабо влияние на Балканите преди началото на преговорите за присъединяване. Но ние ще имаме повече влияние по време на преговорите. Затова и възнамерявам да започнем преговорите с Албания и Македония“, допълни той.  Виктор Турмаков", "date": "2017.12.17", "title": "Йоханес Хан: ЕС ще започне преговорите за присъединяване с Албания и Македония"}
{"url": "http://www.focus-news.net/news/2017/12/17/2468139/agentsiya-afis-osem-mesetsa-sled-izborite-useshtaneto-na-naselenieto-za-politichesko-naprezhenie-po-varhovete-otnovo-se-probuzhda-i-dostiga-41.html", "text": "Осем месеца след изборите усещането на населението за политическо напрежение по върховете отново се пробужда и достига 41%. Това се обяснява не толкова с представата за наличие на алтернативна политика и неин носител, колкото със заразителния ефект на нервността и неувереността, която бе демонстрирана по върховете – по конкретно от ГЕРБ по повод на корупционните разкрития и темата за приватизацията по време на прехода. Това сочат данните от социологическо проучване на Агенция „Афис“. \r\nДекемврийското изследване на „АФИС“ потвърди два контрастни тренда: броят на хората, чието материално положение е облекчено, нараства, но в същото време усещането за политическо напрежение и желанието за ремонт на властта се събужда отново. \r\nПо първия пункт. \r\nПовишението на минималните заплати през януари съживи кръвообращението в пазара на стоки и услуги от първа необходимост, което даде верижен ефект върху останалите доходи. Ако през март 20% от домакинствата бяха с доход на член от домакинството под 200 лв., през декември този дял спада двойно – на 10%.  \r\nТози ефект обаче не обхваща еднакво всички социални категории. Само една пета, или 21% от хората, съобщават, че за година заплатата на поне един член от домакинството е нараснала. Делът е значимо по-висок в областните градове, при 30-39-годишните, при служителите и, колкото и неочаквано да звучи, при хората, гласували за ГЕРБ и ОП на последните парламентарни избори. \r\nНаблюдаващото се в последните две години увеличение на поръчките в индустрията, заедно с емиграцията, отслабват финансовия натиск върху наемния труд. Загубата на работно място се случва в 20% от домакинствата (за разлика от обичайните в годините на кризата около 28%). По-редки стават случаите на съкращаване на работното време.  Запазва се обаче дисбалансът в правата им като работници и потребители. Седем години след дъното на кризата, случаите на забавено разплащане за положен труд са по-чести, отколкото през 2010 г. Съответно хората с дългови проблеми, вместо да са по-малко, са повече (30% при тогавашните 18%).  \r\nОбщественото мнение изпитва по-малко песимизъм, отколкото в началото на годината, относно личното благосъстояние и перспективите на страната. В оценките за състоянието на България се наблюдава умерен спад на постоянните източници на безпокойство (безработица, доходи и пенсии). Това на свой ред води до нарастване на относителната тежест на проблемите на корупцията, финансовата стабилност, здравеопазването. В личен план обаче, расте и делът на хората, за които бедността и неясните перспективи са най-важен проблем. Това показва, че плодовете на растежа не се разпределят равномерно.\r\nОт друга страна, материалната стабилизация не се трансформира в повишено доверие към политическата надстройка. \r\nПредпочитанието за промени във властта постепенно нараства. Ако след м. март желанието за нови избори беше спаднала с 14%, достигайки 13%, то през следващите месеци то постепенно расте и вече достига 21%. Аналогично расте и нагласата за създаване на нов кабинет в рамките на сегашното Народно събрание. \r\nОсем месеца след изборите усещането на населението за политическо напрежение по върховете отново се пробужда и достига 41%. Това се обяснява не толкова с представата за наличие на алтернативна политика и неин носител, колкото със заразителния ефект на нервността и неувереността, която бе демонстрирана по върховете – по конкретно от ГЕРБ по повод на корупционните разкрития и темата за приватизацията по време на прехода.\r\nСлед кратковременно следизборно освежаване, рейтингът на основните институции отново се ерозира плавно. Доверяващите на парламента спадат от 25% на 22%, на правителството от 33 на 32%, на армията от 49 на 42%, на медиите от от 43% на 41%, на синдикатите от 25% на 21% и т.н. Доверието в президента е достигнало  определен таван от около 57%. Изключение е Европейският съюз, който бележи растеж от 48% на 52%.\r\nИ Нинова, и Борисов стоят стабилно начело на своите партии. Въпреки впечатлението за вътрешно напрежение Нинова се ползва с доверието на 87% от избирателите на БСП. Борисов е още по-стабилен: 95% от избирателите на ГЕРБ му вярват. Едва 3% и 1% от избирателите съответно на БСП и ГЕРБ са на мнение, че при избор на нов лидер, различен от досегашния, партията ще стане по-силна.\r\nСумарната оценка за сегашната управляваща коалиция между ГЕРБ и Обединените патриоти остава без съществени промени, но агрегатните суми крият комбинация между растящо недоверие сред негласувалите за тези две сили и растящо доверие сред гласувалите за тях.  При това се наблюдава асиметрия. Сред последователите на Патриотите се подобрява отношението към лидера на ГЕРБ, докато сред тези на ГЕРБ отношението към Валери Симеонов се влошава. \r\nКъсното лято и есента побраха един продължителен медийно-прокурорски двубой, започнал с разобличенията от серията „Суджукгейт“, хвърляща публична светлина върху клиентелистката мрежа на управляващите, засягаща дори националната сигурност чрез некачествено изпълнение на оградата по границата с Турция.  ГЕРБ парира удара с изненадващ успех – с предложение за ревизиране на приватизацията по време на прехода. Не е изненадващо, че сама по себе си идеята за ревизия на този поврат среща симпатии: 67% я одобряват, а 17% – не.  Въпросът е, че БСП не тематизира вътрешното противоречие в уговорката, че порочните сделки не се отменят, корумпираните чиновници ще се наказват, но не и тези които са корумпирали.\r\nБСП не долови хумора в подобен радикално ляв проект на една дясна партия и реагира със смъртна сериозност, влизайки в режим на обяснения пред обществото и вътре в ръководството си. Ако БСП притежаваше и представяше ясна позитивна програма с широка чуваемост, например тази за защитата на правата на наемния труд и потребителите,  тя щеше да ползва „тефлонова защита“  срещу негативната пропаганда на ГЕРБ и повечето медии.  В обратен случай привържениците на управляващи и опозиция реагират автоматично, докато електоралните периферии поради слабия интерес към политическите сюжети обясняват критиките като нападки, целящи да скрият собствената несъстоятелност.  \r\nЗаради, макар и малка, но позитивна кауза – нежелателността да се вихрят скандали в навечерието на Председателството на България в ЕС – ГЕРБ запази остатъците от подобна тефлонова защита. Максимата „да не се изложим пред чужденците“ все пак има известна тежест за общественото мнение: 36% смятат, че опозицията трябва да отслаби критиките си в този период, докато на обратното мнение са едва 16%. \r\nКато междинна равносметка на борбата за привличане на общественото доверие, може да се каже, че двубоят „ГЕРБ-БСП“ продължава с нови сетове и стресиращи мачболове, което е ясен индикатор, че основната политическа интрига ще се запази за сравнително дълъг период от време.  Електоралният потенциал на главните политически сили практически запазва статуквото от изборите. Ако избори се провеждаха сега, ГЕРБ би получил 27%, БСП 23%, ДПС 8%, ОП 6%. Партия „Воля“ би се озовала отново на прага на парламента с малко под 3% от всички избиратели. И отново двете полярни партии биха били изправени пред неловкия избор на коалиционен партньор.\r\nПромените в електоралната картина след проведените през пролетта парламентарни избори са незначителни. Партиите, участващи в изпълнителната власт – ГЕРБ и Обединените патриоти, са понесли леки щети от неизбежната ерозия на властта, докато БСП успява да съхрани потенциала си и дори отбелязва най-високата точка на подкрепа за последните няколко години. Консолидацията на ДПС-електората може да се обяснява по много начини, но е ясно, че основният фактор за повишената подкрепа е участието на националистите във властта, което е източник на напрежение и безпокойство на избирателите на Движението.\r\nСред останалите по-малки формации се открояват имената на няколко политически субекта, предимно от десния сектор – Реформаторски блок, „Да, България“ и ДСБ. Проблематизираното напоследък хипотетично обединение между тях е предмет на бъдещето, но е ясно, че ако останат разделени, не разполагат с реални шансове да се намесят в по-нататъшното разпределение на ключовите роли във властта.", "date": "2017.12.17", "title": "Агенция „Афис“: Осем месеца след изборите усещането на населението за политическо напрежение по върховете отново се пробужда и достига 41%"}
{"url": "http://www.focus-news.net/news/2017/12/17/2468140/afp-trima-kosmonavti-izlitat-kam-mezhdunarodnata-kosmicheska-stantsiya.html", "text": "Тричленен екипаж, съставен от американски и японски космонавти-новаци и руски ветеран е изстрелян на шестмесечна мисия в Международната космическа станция, предава  AFP.\r\nСкот Тингъл от НАСА, Антон Шкаплеров от „Роскосмос“ и Норишиге Канай от Японската агенция за аерокосмически изследвания са излетели с космически кораб „Съюз МС-07“ от космодрума „Байконур“ в Казахстан в 13:21 часа местно време (9:21 часа българско време). Виктор Турмаков", "date": "2017.12.17", "title": "AFP: Трима космонавти излитат към Международната космическа станция"}
{"url": "http://www.focus-news.net/news/2017/12/17/2468141/tsvetan-tsvetanov-gerb-balgariya-shte-bade-prieta-v-shengen-prez-2018-g.html", "text": "България ще бъде приета в Шенген през 2018 г. Това каза председателят на ПГ на ГЕРБ и заместник-председател на партията Цветан Цветанов в „Събуди се“ по Нова телевизия.  Той обясни, че е убеден, че приемането на България в Шенгенското пространство ще се случи през следващата година, заради оценките на всички държави от ЕС и декларацията на Европейския парламент. „Смятам, че това е напълно реалистично и възможно“, заяви заместник-председателят на ГЕРБ. \r\nПо отношение на вота на недоверие, внесен от БСП и ДПС, Цветанов изтъкна, че има стабилност в правителството. „Каузата е председателството. Интересът ни е сигурността и развитието на региона. Това можем да го направим заедно, защото и опозицията може да спечели от това нещо. Виждате какъв популизъм беше с покачването на водата. Имаме КЕВР, който се назначава от българския парламент, Корнелия Нинова отива и оглавява протест“, каза Цветанов и подчерта, че вотът на недоверие няма да мине и няма да разклати правителството. Цветанов прогнозира, че този акт на опозицията  ще създаде усещане, че по време на председателство България не е единна. „Не мога да разбера, кога са искрени БСП. Онзи ден излизат и говорят, че трябва да се обединят като обща позиция за Шенген. Три седмици преди това Елена Йончева прожектира своя филм, за да дискредитира държавата ни“, посочи той. По думите му лидерът на БСП Корнелия Нинова и президентът  Румен Радев не са национално отговорни политици.  Според Цветанов държавният глава Румен Радев е известен сред хората като „президентът вето“.", "date": "2017.12.17", "title": "Цветан Цветанов, ГЕРБ: България ще бъде приета в Шенген през 2018 г."}
{"url": "http://www.focus-news.net/news/2017/12/17/2468142/shumen-dvizhenieto-pri-km-347-na-magistrala-hemus-v-dvete-posoki-se-osashtestvyava-v-po-edna-lenta-poradi-avariral-tezhkotovaren-avtomobil.html", "text": "Движението при км 347 на автомагистрала „Хемус” в двете посоки се осъществява в по една лента поради аварирал тежкотоварен автомобил в средната разделителна ивица. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.12.17", "title": "Шумен: Движението при км 347 на магистрала „Хемус” в двете посоки се осъществява в по една лента поради аварирал тежкотоварен автомобил"}
{"url": "http://www.focus-news.net/news/2017/12/17/2468143/afp-stachka-blokira-osnovnoto-letishte-na-izrael.html", "text": "Полетите в основното летище на Израел „Бен Гурион“ в Тел Авив са отменени поради стачка срещу плановете на фармацевтичния гигант „Тева“ да съкрати работници, предава  AFP.\r\nВъздушният трафик на „Бен Гурион“ спря тази сутрин, след като влиятелният израелски профсъюз „Хистадрут“ призова към стачка, която трябва да продължи до обяд. Според източници от летищните власти са отменени седем полета, докато редица други са отложени. \r\n„Тева“ смята да съкрати 1750 работници в Израел, което представлява една четвърт от работещите във фармацевтичния сектор на страната. „Солидарната стачка ще включи и пристанищата, банките, министерствата и другите сектори“, съобщава „Хистадрут“. \r\nОчаква се министър-председателят Бенямин Нетаняху да се срещне с изпълнителния директор на „Тева“ Каре Шулц следващата седмица, за да се опита да го убеди да намали броя  на съкращенията в страната.  Виктор Турмаков", "date": "2017.12.17", "title": "AFP: Стачка блокира основното летище на Израел"}
{"url": "http://www.focus-news.net/news/2017/12/17/2468144/ministrite-lilyana-pavlova-i-boil-banov-shte-pokazhat-remontiranite-zali-na-natsionalniya-dvorets-na-kulturata.html", "text": "Министърът за Българското председателство на Съвета на ЕС 2018 Лиляна Павлова и министърът на културата Боил Банов ще покажат на журналисти ремонтираните зали на Националния дворец на културата (НДК), в които ще се провеждат събитията и срещите от календара на Българското председателството. Това съобщиха от пресцентъра на Министерство за Българското председателство на Съвета на Европейския съюз 2018. Съвместната обиколката на Лиляна Павлова и Боил Банов с журналистите ще състои в понеделник, 18 декември, от 11.00 часа.", "date": "2017.12.17", "title": "Министрите Лиляна Павлова и Боил Банов ще покажат ремонтираните зали на Националния дворец на културата"}
{"url": "http://www.focus-news.net/news/2017/12/17/2468145/reuters-miliarder-i-bivsh-zhurnalist-se-izpravyat-edin-sreshtu-drug-na-prezidentskite-izbori-v-chili.html", "text": "Чилийците гласуват на балотаж на президентските избори, на който ще се реши дали най-големият производител на медна руда на света ще остане на настоящия си лявоцентристки курс или ще се присъедини към латиноамериканските нации, завили надясно през последните години, предава  Reuters.\r\nМилиардерът и бивш президент Себастиан Пинера, консерватор, ще се изпрати срещу лявоцентристкия сенатор и журналист Алехандро Гуилиер. И двамата искат да запазят модела на страната за свободен пазар, но Пинера обещава по-ниски данъци, докато Гуилиер иска правителството да реформира образованието, данъчната и трудовата политика. \r\nСпоред социологическите проучвания Пинера най-вероятно ще спечели президентските избори, макар и с много малка разлика.  Виктор Турмаков", "date": "2017.12.17", "title": "Reuters: Милиардер и бивш журналист се изправят един срещу друг на президентските избори в Чили"}
{"url": "http://www.focus-news.net/news/2017/12/17/2468146/bdzh-patnicheski-prevozi-eood-podkrepya-natsionalnata-initsiativa-koleda-za-vsyako-dete.html", "text": "„БДЖ – Пътнически превози” ЕООД ще осигури безплатен превоз на ученици от пловдивската Професионалната гимназия по механотехника „Цветан Лазаров” на 18 декември, съобщиха от пресцентъра на холдинга. Младите възпитаници ще пътуват с влак от Пловдив до Пазарджик, за да зарадват деца в неравностойно положение. Това пътуване е част от националната инициатива „Коледа за всяко дете”, която се организира от Националното сдружение на сираците в България (НССБ). \r\nПреди потеглянето на влаковата композиция от гара Пловдив, учениците ПГМТ „Проф. Цветан Лазаров” ще украсят празнично вагон от състава на влака, а по време на самото пътуване, ще поздравят клиентите на националния железопътен превозвач. Идеята на децата е да създадат празнична атмосфера по повод предстоящите Коледни и Новогодишни празници.\r\nПри пристигането на следобедния влак на гара Пазарджик учениците ще бъдат посрещнати от деца в неравностойно положение, за които ще бъдат осигурени много изненади и подаръци. \r\nНационалният железопътен превозвач неведнъж е подкрепял инициативи на НССБ за социална интеграция на децата, лишени от родителска грижа, на които трябва да бъде дадена възможност да живеят в равностойно положение и да заемат своето достойно място в обществото.", "date": "2017.12.17", "title": "„БДЖ – Пътнически превози” ЕООД подкрепя националната инициатива „Коледа за всяко дете”"}
{"url": "http://www.focus-news.net/news/2017/12/17/2468147/dobrich-117-e-izbiratelnata-aktivnost-na-mestniya-referendum-v-general-toshevo-kam-1000-chasa.html", "text": "11,7% е избирателната активност на местния референдум в Генерал Тошево към 10.00 часа. Това съобщиха от Общинската избирателна комисия – Генерал Тошево, предаде кореспондент на Радио „Фокус” – Варна. Най-висока е активността в град Генерал Тошево. Няма постъпили към момента сигнали за нарушения в деня на вота. Той продължава до 20.00 часа. \r\nВъпросът на референдума е „Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?” Бюлетинът съдържа два възможни отговора: „ДА” и „НЕ”. Осигурен е транспорт за жителите на селата Краище, Вичово, Лозница и Узово, за да гласуват в определеното за тях друго населено място. \r\nСъс заповед на кмета Валентин Димитров е определена секция 024 в село Кардам за гласуване на избиратели с увреждания на опорно-двигателния апарат и зрението. Две такива секции има и в град Генерал Тошево – в Клуба на пенсионера на ул. „Опълченска“ и в ОУ „Христо Смирненски“.\r\nЖулиета НИКОЛОВА", "date": "2017.12.17", "title": "Добрич: 11,7% е избирателната активност на местния референдум в Генерал Тошево към 10.00 часа"}
{"url": "http://www.focus-news.net/news/2017/12/17/2468148/afp-nay-malko-petima-dushi-sa-zaginali-pri-samoubiystven-atentat-v-tsarkva-v-pakistan.html", "text": "Най-малко петима души са убити, а 15 други са ранени след като две камикадзета се самовзривяват в църква в югозападния пакистански град Кета, предава  AFP.\r\nМестният полицейски служител Абдел Резак Чийма съобщи, че нападението е извършено по време на неделната служба на градската методистка църква.  Виктор Турмаков", "date": "2017.12.17", "title": "AFP: Най-малко петима души са загинали при самоубийствен атентат в църква в Пакистан"}
{"url": "http://www.focus-news.net/news/2017/12/17/2468149/razgrad-tyalo-na-mazh-s-izyadeni-dolni-kraynitsi-e-otkrito-ot-lovtsi-v-zemlishteto-na-selo-terter.html", "text": "Тяло на мъж с изядени долни крайници е открито от ловци в землището на село Тертер. Това съобщиха от Областната дирекция на МВР – Разград. Сигналът е подаден около 08.45 часа вчера. При извършения оглед на място е изяснена самоличността на мъжа – това е 78-годишният с инициали А.П. от град Тутракан. Бил е настанен в Дома за стари хора в Тертер, откъдето е обявен за издирване на 19 ноември и до момента е бил в неизвестност. \r\nПри първоначалния оглед следи от насилие не са установени. Трупът е откаран за аутопсия в МБАЛ - Разград. Образувано е досъдебно производство по чл.127, ал.1 от НК.", "date": "2017.12.17", "title": "Разград: Тяло на мъж с изядени долни крайници е открито от ловци в землището на село Тертер"}
{"url": "http://www.focus-news.net/news/2017/12/17/2468150/anadolu-agency-semeystvoto-na-ubitiya-bivsh-prezident-na-yemen-e-pristignalo-v-aden-ot-sana.html", "text": "Семейството на убития бивш президент на Йемен Али Абдула Салех е напуснало столицата на страната Сана и се е запътило към южния град Аден, предава  Anadolu Agency.\r\n\"Децата и жените от рода на Салех са напуснали държаната от бунтовниците-хути столица в посока Аден, който в момента е седалище на международно признатото правителство на страната“, съобщава източник от йеменските въоръжени сили. \r\nХани Бен Брик, вицепрезидент на самообявения Южен преходен съвет, който иска отделянето на Южен Йемен в независима държава потвърди пристигането на семейството на бившия президент в града.  „Семейството на Салех може да намери защита и грижа в юга докато не достигнат дестинацията си. Ако искат да останат, са добре дошли“, допълни той. \r\nСпоред военния източник семейството трябва да замине  по-късно в ОАЕ, където синът на бившия президент Ахмед Салех живее от 2015 г. насам.   Агенция „Фокус“ припомня:\r\nОт август 2014 г. продължава противостоенето между правителствените сили и бунтовниците-хути. През март 2015 г. в конфликта на страната на правителството се намеси коалиция, водена от Саудитска Арабия. Според хуманитарните организации от пролетта на 2015 г. насам са убити повече от 10 хил. цивилни. Виктор Турмаков", "date": "2017.12.17", "title": "Anadolu Agency: Семейството на убития бивш президент на Йемен е пристигнало в Аден от Сана"}
{"url": "http://www.focus-news.net/news/2017/12/17/2468151/papa-frantsisk-falshivite-i-goneshtite-senzatsiya-novini-sa-seriozen-gryah.html", "text": "Папа Франциск разкритикува журналистите, които раздухват скандали, гонят сензации и публикуват фалшиви новини, добавяйки, че това е „сериозен грях“, който вреди на всички замесени, предава The Guardian.\r\nФранциск заяви, че журналистите имат мисия, която е сред най-основните за демократичните общества. Той ги призова да дават пълна, точна и вярна информация и да не бъдат едностранчиви. \r\n„Не трябва да попадате в греховете на комуникациите: дезинформацията, представянето само на една от страните, гоненето на сензация, посрамването“, заяви папата. \r\nТой допълни, че подобни действия са „смъртен грях, който ранява сърцето на журналистиката и всички останали“.  Виктор Турмаков", "date": "2017.12.17", "title": "Папа Франциск: Фалшивите и гонещите сензация новини са сериозен грях"}
{"url": "http://www.focus-news.net/news/2017/12/17/2468152/gencho-genchev-kmet-na-svishtov-dokato-az-sam-kmet-terenat-na-bivshite-kazarmi-nyama-da-bade-preprodavan-na-investitori.html", "text": "Теренът на бившите казарми в Свищов, които Общината придоби от Министерство на отбраната, няма да бъде препродаван. Той ще се използва за развитието на бизнес средата в града чрез концесии или публично-частни партньорства. Това заяви за Радио „Фокус“ – Велико Търново кметът на Община Свищов Генчо Генчев. Той определи прехвърлянето на терена като изключителен успех за местната администрация, града и региона. „След дългогодишни битки за придобиването на бившите казарми, 2017 година се увенча с успех. Сега пред нас, на дневен ред стои  предизвикателство какво ще се случва с тях. Направихме анализ на състоянието им, изчакваме официалното приключване на процедурата и след това ще проведем обществено обсъждане, в което ще се включат граждани, експерти и всички заинтересовани лица. Предстоят срещи с министъра на икономиката и Българската агенция за инвестиции. Там ще се презентира Свищов като град за инвестиции. Още при искането от наша страна, ние сме се ангажирали, че придобитите казарми няма да се парцелирани и продавани на евентуални бъдещи инвеститори. Това е гаранция към Министерство на отбраната и правителството“, подчерта Генчев.\r\nОбсъждането ще се проведе на 18 декември от 17.30 часа в Зала 1 на Общината. Генчев отправи специални благодарност към министъра на отбраната Красимир Каракачанов, народните представители от ГЕРБ Цветан Цветанов и Станислава Стоянова, както и към цялото правителство.\r\nЛуиза ТРАНЧЕВА", "date": "2017.12.17", "title": "Генчо Генчев, кмет на Свищов: Докато аз съм кмет, теренът на бившите казарми няма да бъде препродаван на инвеститори"}
{"url": "http://www.focus-news.net/news/2017/12/17/2468153/nad-100-uchenitsi-kandidatstvat-za-stipendii-ot-chez.html", "text": "Над 100 дванайсетокласници от 17 професионални гимназии се явиха на първи кръг в конкурса „Стани стипендиант на ЧЕЗ“. Те отговаряха на онлайн тест от 60 въпроса в продължение на 45 минути на 15 декември, съобщиха от пресцентъра на ЧЕЗ. Резултатите ще бъдат публикувани на сайта  до 22 декември. Тогава ще стане ясно и кои ученици продължават във втория регионален кръг. \r\nКонкурсът „Стани стипендиант на ЧЕЗ“ е ориентиран към учениците от XII клас на техническите професионални гимназии на територията на Западна България. Той се провежда под патронажа на Карел Крал – регионален мениджър на Групата ЧЕЗ за България, и е включен в графика за провеждане на националните състезания по професии през учебната 2017-2018 г. на Министерството на образованието и науката.\r\nЧрез конкурса гимназистите кандидатстват за стиндендия от ЧЕЗ в размер на 100 лева месечно за втория учебен срок на учебната 2017-2018 г. Освен нея победителите ще получат правото да кандидатстват с оценката от третия национален кръг на конкурса във висши учебни заведения – Технически университет-София, Колежа по енергетика, електроника към ТУ-София и Минно-геоложкия университет „Св. Иван Рилски“ и ВТУ „Тодор Каблешков“. Задължително условие за използване на преференцията е успешно положена матура.\r\nСъстезанието „Стани стипендиант на ЧЕЗ“ е част от политиката на компанията да насърчава развитието на професионалното образование в България. ЧЕЗ е една от първите компании, които подкрепиха дуалното обучение по електротехника, като от началото на настоящата учебна година ЧЕЗ съдейства за обучението на бъдещите електротехници в четири паралелки в градовете София и Плевен. Целта на компанията е да осигури подходяща среда и да даде възможности за професионално и личностно развитие на младите хора, за да останат да се развиват в България.", "date": "2017.12.17", "title": "Над 100 ученици кандидатстват за стипендии от ЧЕЗ"}
{"url": "http://www.focus-news.net/news/2017/12/17/2468154/montana-vremenno-dvizhenieto-po-pat-i-1-smolyanovtsi-vinishte-pri-razklona-za-s-kamenna-riksa-e-ogranicheno-poradi-otstranyavane-na-avariral-tezhkotovaren-avtomobil.html", "text": "Временно движението по път I-1 Смоляновци - Винище при разклона за с. Каменна Рикса е ограничено поради отстраняване на аварирал тежкотоварен автомобил. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание по обходен маршрут: път I-1 Видин - Дунавци, път II-11 Дунавци - Арчар - Добри дол, път III-112 Добри дол - Тополовец - Доктор Йосифово - Монтана и обратно.", "date": "2017.12.17", "title": "Монтана: Временно движението по път I-1 Смоляновци - Винище при разклона за с. Каменна Рикса е ограничено поради отстраняване на аварирал тежкотоварен автомобил"}
{"url": "http://www.focus-news.net/news/2017/12/17/2468155/the-independent-shestima-dushi-sa-zaginali-pri-verizhna-katastrofa-v-birmingam.html", "text": "Шестима души са загинали, а седми е в критично състояние след верижна катастрофа с шест превозни средства в Бирмингам, случила се в малките часове на неделя, пише  The Independent.\r\nМедицинските източници съобщават, че осем души са се отървали с леки или никакви наранявания.  Виктор Турмаков", "date": "2017.12.17", "title": "The Independent: Шестима души са загинали при верижна катастрофа в Бирмингам"}
{"url": "http://www.focus-news.net/news/2017/12/17/2468156/prof-evelina-slavcheva-ban-byudzhet-2018-g-e-poredniyat-shamar-za-uchenite-ot-ban-naprezhenieto-v-akademiyata-eskalira.html", "text": "Бюджет 2018 г. е поредният шамар за учените от БАН – напрежението в Академията ескалира. Това каза председателят на Общото събрание на БАН проф. Евелина Славчева по време на пресконференция по повод програмата за протестни действия на Академията по време на Българското председателство на Съвета на ЕС, предаде репортер на Агенция „Фокус“.  „Ние заявяваме, че повече няма да търпим. Напрежението в Академията ескалира. Затова Общото събрание на 27 ноември обяви протестни действия, които стартираха с така неприятните за гледане черни знамена. На 5 декември изпратихме писмо до премиера с настойчива молба за среща. Искахме диалог. До този момент нямаме отговор. На 11 декември приехме програма за протестни действия с конкретни цели и мерки за тяхното реализиране. Този път нашият протест няма да бъде еднократен акт. Това ще бъде процес в развитие, който ще продължи, колкото е необходимо. Ние учените сме хора, разумни, толерантни, рационални, но ние сме и хора – отговорни. Не можем безучастно да гледаме как загива най-старата, най-ефективната научна организация в страната“, заяви проф. Славчева. По думите й БАН е в състояние на предизвикан саморазпад и този процес в най-близко време ще стане необратим. „Ние не сме сигурни колко души в България, тези които могат да вземат решение, си дават ясна сметка за това и за последиците от този процес“, допълни тя.  Според нея бюджетната субсидия на БАН за 2018 г. я убива бавно. „Това е рационална констатация, която е конструирана с факти и числа“, посочи тя и уточни, че заплатите на учените в Академията са около 700 лв. „През тези почти 10 години, тенденцията за изтичане на мозъци от БАН е устойчива. Дори темповете се засилват.  През последните години не само нараства броят на обучените, които поемат своя път навън, все повече намалява броят на постъпващите млади хора. Само за последните две години докторантите в Академията са намалели наполовина. Има и друга много тревожна тенденция. Вече напускат утвърдени учени“, каза проф. Славчева.   \r\nДеница КИТАНОВА", "date": "2017.12.17", "title": "Проф. Евелина Славчева, БАН:  Бюджет 2018 г. е поредният шамар за учените от БАН – напрежението в Академията ескалира"}
{"url": "http://www.focus-news.net/news/2017/12/17/2468157/kyustendil-dvizhenieto-po-patya-pastra-rilski-manastir-ot-km-22-do-km-23-se-osashtestvyava-v-edna-lenta-poradi-svlechena-skalna-masa.html", "text": "Движението по път ІІI-107 Пастра – Рилски манастир от км 22 до км 23 се осъществява в една лента поради свлечена скална маса. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки пътната сигнализация.", "date": "2017.12.17", "title": "Кюстендил: Движението по пътя Пастра – Рилски манастир от км 22 до км 23 се осъществява в една лента поради свлечена скална маса"}
{"url": "http://www.focus-news.net/news/2017/12/17/2468158/prof-boyko-georgiev-mladite-ucheni-vzimat-s-50-lv-po-visoki-zaplati-ot-chistachkite.html", "text": "Младите учени взимат с 50 лв. по-високи заплати от чистачките. Това каза проф. Бойко Георгиев  председател на оперативния щаб на протеста на БАН  по време на пресконференция по повод програмата за протестни действия на Академията по време на Българското председателство на Съвета на ЕС, предаде репортер на Агенция „Фокус“.   По думите му в момента БАН не е привлекателна за младите учени. „Ние се топим. Непрекъснато всеки месец няколко десетки човека напускат системата. Тя губи своя капацитет и своята годност да решава важните за обществото проблеми“, коментира проф.  Георгиев. Той опроверга твърдението, че БАН не е реформирана организация. „Твърди се, че ние сме организация, която е остатъчна от тоталитарния период. От 1989 г. насам БАН е претърпяла две реформи“, каза Георгиев.  \r\nДеница КИТАНОВА", "date": "2017.12.17", "title": "Проф. Бойко Георгиев: Младите учени взимат с 50 лв. по-високи заплати от чистачките"}
{"url": "http://www.focus-news.net/news/2017/12/17/2468159/stara-zagora-vazstanoveno-e-dvizhenieto-pri-km-152-v-posoka-burgas-po-avtomagistrala-trakiya-vav-vsichki-lenti.html", "text": "Възстановено е движението при км 152 в посока Бургас по автомагистрала „Тракия” във всички ленти. Това съобщиха от пресцентъра на Агенция „Пътна инфраструктура”.", "date": "2017.12.17", "title": "Стара Загора: Възстановено е движението при км 152 в посока Бургас по автомагистрала „Тракия” във всички ленти"}
{"url": "http://www.focus-news.net/news/2017/12/17/2468160/yle-silite-za-sigurnost-na-finlandiya-shte-sadyat-mesten-vestnik-zaradi-razkrivane-na-razuznavatelna-informatsiya.html", "text": "Силите за сигурност на Финландия ще дадат под съд местния вестник „Хелзингин Саномат“ за разкриване на секретна разузнавателна информация, свързана с националната сигурност. Изданието е публикувало информация за секретен център за изследване на разузнавателна информация, предава  Yle.\r\nВ своя статия от 16 декември вестникът е разказал за Центъра за изследване на информационната информация на силите за сигурност на Финландия, чиято дейност е засекретена. Президентът Саули Ниинистьо заяви още същия ден, че изтичането на толкова чувствителна информация може да се приеме за престъпление.  „Това е против нашата сигурност и може да причини сериозни вреди“, убеден е той.\r\nМинистърът на отбраната на Финландия Юси Ниинистьо (няма роднинска връзка с президента - бел. прев.) заяви, че публикуването на секретни документи е сериозен въпрос, „който може да има силно негативно влияние върху националната сигурност и отношенията на Финландия с другите държави“. Той допълни, че военното командване на Финландия е поискало от прокуратурата да започне разследване. Виктор Турмаков", "date": "2017.12.17", "title": "Yle: Силите за сигурност на Финландия ще съдят местен вестник заради разкриване на разузнавателна информация"}
{"url": "http://www.focus-news.net/news/2017/12/17/2468161/blagoevgrad-48-godishen-peshehodets-e-zaginal-pri-intsident-na-patya-mezhdu-grad-gotse-delchev-i-selo-novo-lyaski.html", "text": "48-годишен пешеходец е загинал при пътен инцидент по пътя между град Гоце Делчев и село Ново Ляски. Това съобщиха от Областната дирекция на МВР – Благоевград. Около 18.40 часа вчера по пътя между град Гоце Делчев и село Ново Ляски лек автомобил „Тойота” с 20-годишен водач от град Хаджидимово, движейки се в посока от Гоце Делчев към Ново Ляски, е блъснал 48-годишен пешеходец от с Мосомище, който се е движел в дясно по платното за движение в същата посока. В резултат на инцидента пешеходецът е починал. \r\nНа водача на автомобила е направена проба с техническо средство за наличие на алкохол в издишания въздух, която е отчела отрицателен резултат. По случая е обарзувано досъдебно производство.", "date": "2017.12.17", "title": "Благоевград: 48-годишен пешеходец е загинал при инцидент на пътя между град Гоце Делчев и село Ново Ляски"}
{"url": "http://www.focus-news.net/news/2017/12/17/2468162/tass-deset-zheni-sa-zaginali-v-yemen-pri-vazdushen-udar-nanesen-ot-vodenata-ot-sauditska-arabiya-mezhdunarodna-koalitsiya.html", "text": "Най-малко десет жени са загинали при въздушен удар, нанесен от международната коалиция, оглавявана от Саудитска Арабия, в йеменската провинция Маариб, предава  ТАСС, позовавайки се на местни медии.\r\nУдарът е нанесен по група жени, завръщащи се от сватба в района Хариб ал Гарамиш. Агенция „Фокус“ припомня:\r\nКризата в Йемен ескалира в последните няколко месеца, след началото на военни стълкновения между поддръжниците на Али Абдула Салех и групировката на хутите, които водеха общи военни действия срещу силите на международно признатия президент Абд Рабу Мансур Хади и силите на коалицията, оглавена от Саудитска Арабия. На втори декември Салех обяви край на сътрудничеството си с хутите, а два дни по-късно бе убит, най-вероятно при сблъсък с групировката.  Началото на кризата в страната започна през март 2014 г. Виктор Турмаков", "date": "2017.12.17", "title": "ТАСС: Десет жени са загинали в Йемен при въздушен удар, нанесен от водената от Саудитска Арабия международна коалиция"}
{"url": "http://www.focus-news.net/news/2017/12/17/2468163/prof-boyko-georgiev-ban-shte-uvedomim-predsedatelite-na-evropeyskiya-parlament-i-evropeyskata-komisiya-za-unizitelnoto-otnoshenie-na-ministerski-savet-kam-nauchnata-obshtnost-na-stranata.html", "text": "Ще уведомим председателите на Европейския парламент и Европейската комисия за унизителното отношение на Министерски съвет към научната  общност на страната. Това каза проф. Бойко Георгиев, председател на оперативния щаб на протеста на БАН, по време на пресконференция по повод програмата за протестни действия на Академията по време на Българското председателство на Съвета на ЕС, предаде репортер на Агенция „Фокус“. Проф. Георгиев зави, че ще се изпрати писмо и до комисаря по изследвания, наука и иновации. „БАН ще стартира и международна електронна петиция с молба за подкрепа от сродни организации и учени от целия свят. Ще информираме представителството на ЕК в България, посолствата на страните-членки на ЕС и международните научни организации, като ще ги помолим за подкрепа. Ще проведем интензивна разяснителна кампания в медиите, която започваме днес. Ще сезираме омбудсмана на Република България за нарушаване на правата ни, произтичащи от Конституцията“, посочи проф. Георгиев.  Той коментира, че БАН организира съвместни действия със синдикалните организации и свикват настоятелството на Академията, за да го запознаят с целите и средствата на протеста. Проф. Георгиев поясни, че БАН няма да спре с протестните си действия, докато не бъдат изпълнени исканията на учените.  „Ние имаме три цели на протеста. Първата цел е, че искаме целево финансиране от правителството в размер на  38 млн. лв. Тези средства ги искаме, за да бъде изравнено възнаграждението в нашата система на БАН с другите системи в същото министерство. Бихме искали нашите млади учени, които идват да се обучават, да имат същата заплата, която имат младите учители. В това отношение смятаме, че това няма да реши изцяло нещата, но ще подобри по същество нашата привлекателност за млади хора. Искаме да бъде увеличена стипендията на докторантите до 765 лв.“, каза проф. Георгиев.  По думите му за следващата година стипендията е определена до 500 лв. „Третата цел е да получим поощрително финансиране на основата на проведената през годината оценка от МОН. Съгласно Закона за насърчаване на научните изследвания, МОН е длъжно всяка година да прави оценка на научните организации в страната. За първи път тази година беше направена такава оценка. Там научните организации бяха разгледани в няколко категории:  научен елит, много добри и добри, но нуждаещи се от  реформи. Институтите на БАН са изцяло в първата и втората категория“, подчерта проф. Георгиев и обърна внимание, че БАН не се състои от калпаци, а от учени, които имат най-високо образование. \r\nДеница КИТАНОВА", "date": "2017.12.17", "title": "Проф. Бойко Георгиев, БАН: Ще уведомим председателите на Европейския парламент и Европейската комисия за унизителното отношение на Министерски съвет към научната общност на страната"}
{"url": "http://www.focus-news.net/news/2017/12/17/2468164/sofiya-vav-vrazka-s-valezhite-ot-snyag-zapochnaha-obrabotki-sas-smesi-sreshtu-zaledyavane-v-gotovnost-sa-nad-100-snegopochistvashti-mashini.html", "text": "Във връзка с валежите от сняг в София започнаха обработки със смеси срещу заледяване, съобщиха от пресцентъра на Столична община. Обработват се трасета, по които се движи общественият транспорт в районите Панчарево, Банкя, Витоша. В готовност са над 100 снегопочистващи машини, разположени на местостоянките в града. \r\nИзвършват се обработки със смеси срещу заледяване и бутане на снежна маса на пътя Вертикал – Клисура и пътя за с. Железница. Опесъчаване е направено на планинските пътища в планината Витоша. \r\nКъм момента общественият транспорт се движи по обичайните си маршрути при зимни условия. Екипи на дирекция „Аварийна помощ и превенция” извършват обходи на място. \r\nОт Столична община напомнят на шофьорите да използват автомобилите си оборудвани за движение при зимни условия.", "date": "2017.12.17", "title": "София: Във връзка с валежите от сняг започнаха обработки със смеси срещу заледяване - в готовност са над 100 снегопочистващи машини"}
{"url": "http://www.focus-news.net/news/2017/12/17/2468165/blagoevgrad-vtori-den-v-mladezhkiya-dom-se-provezhda-detski-koleden-panair.html", "text": "Втори ден в Младежки дом – Благоевград се провежда Детски коледен панаир. Това каза за Радио „Фокус“ – Пирин Елена Арнаудова, експерт в отдел „Култура“ към Община Благоевград. Събитието отвори врати днес в 11.00 часа. Организатори на коледния панаир са Община Благоевград и фондация „Easy Art”. В рамките на инициативата деца и родители от града творят различни коледни мотиви, част от които ще бъдат изложени в Коледен базар, който ще отвори врати на 27 декември. \r\nАтелиетата, които са на разположение на жителите и гостите на Благоевград са най-различни, като сред тях има такива за изработка на коледни свещи, атрактивни коледни играчки от естествена вълна, както и красиви елхи от хартия и други материали. Също така има ателие за коледни сладки.  В програмата са включени още и архитектурна работилница, ателие за снежни човеци, 3D картички и преспапиета. Краят на събитието ще бъде отбелязан с разбиване на празнична пинята под формата на елен, което ще се случи около 16.00 часа днес.\r\nЛивия НИНОВА", "date": "2017.12.17", "title": "Благоевград: Втори ден в Младежкия дом се провежда Детски коледен панаир"}
{"url": "http://www.focus-news.net/news/2017/12/17/2468166/zhelyo-boychev-bsp-upravlyavashtite-otneha-poslednoto-krepyashto-horata-nadezhdata.html", "text": "Отнемат се конституционни права – правото на живот, на здравно осигуряване и безплатно медицинско обслужване. От мораториума върху новите лекарства губи всеки един български гражданин. В НС се получи унизителен дебат и бе отнето последното на хората – надеждата. Това заяви зам.-председателят на ПГ на „БСП за България” Жельо Бойчев по БНР, съобщиха от пресцентъра на партията.\r\n„Докога ще се прави такъв тип политика – премиерът Борисов е подписал двата бюджета, приети на Министерски съвет, включително и този на НЗОК, минал е на първо и второ четене, приет пак от мнозинството, а сега под натиска на обществото, щял да  преразгледа решението?”, каза Бойчев.  „Не може заради това, че нямаш политика в здравеопазването, че не можеш да се справиш с разходите в сферата или си подвластен на всички големи корпоративни интереси в сектора, да вземеш най-абсурдните решения. Това е провал. Те прехвърлят проблемите, които не могат да решат, върху хората”, посочи Жельо Бойчев.\r\n„Ще дадем параграф 6, върху който бе наложено ветото на президента, на Конституционния съд, защото се отнемат конституционни права на българските граждани, гарантиращи живота на хората, гарантираното право на здравно осигуряване и на безплатно медицинско обслужване. Тези права се погазват жестоко, защото управляващите не искат да застанат срещу корпоративните интереси в здравеопазването”, категорично заяви Бойчев и допълни, че освен левицата, президентът също е съпричастен към проблемите на хората. „Това обаче изнервя ГЕРБ”, коментира той.\r\n„Искахме антикорупционият орган да разследва високите етажи на властта. Президентът също очаква това от него”, заяви Бойчев. Той смята, че с предложенията на управляващите се създава възможност те да се разправят с всички, които имат различно мнение от тях и да не се разследва корупцията.  \r\nИскаме вот на недоверие за корупция. Тя ощетява всеки български граждадин\r\n„Корупцията ни дава аргументи и възможности да се критикува всяка една сфера от управлението на правителството. Защото сме наясно, че част от големите проблеми там са свързани с корупцията. Това се вижда от съсредоточаването на основния финансов ресурс в няколко фармацевтични компании. Корупцията ощетява всеки български гажданин”, заяви зам.-председателят на ПГ и обясни, че именно заради корупцията в държавата, левицата ще иска вот на недоверие.\r\n„Целта на вота на недоверие на опозицията е само една - сваляне на това правителство от власт. На фона на всичко, което се случва в коалицията на управляващите, на тяхно място не бих бил много спокоен”, коментира депутатът. По думите му БСП иска да покаже, че има алтернатива на водената сега политика. Той обясни, че левицата работи за цялостна концепция в здравеопазването, за различни политики в образованието, много по-активна социална политика, преодоляваща все по-големите неравенства в обществото.", "date": "2017.12.17", "title": "Жельо Бойчев, БСП: Управляващите отнеха последното, крепящо хората - надеждата"}
{"url": "http://www.focus-news.net/news/2017/12/17/2468167/afp-26-dushi-sa-zaginali-pri-svlachishta-vav-filipinite-predizvikani-ot-tropichnata-burya.html", "text": "Свлачищата, предизвикани от тропичната буря „Кай-Так“, са довели до гибелта на 26 души в централния филипински остров Билиран, предава  AFP.\r\n„Общо 26 души са загинали при свлачищата, засегнали четири града в Билиран. Телата са извадени от калта“, заяви Софронио Дацило - представител на  местните служби за справяне с извънредните ситуации. \r\nГубернаторът на островната провинция Герардо Еспиня потвърди броя на загиналите в отделно интервю пред местни медии.  Виктор Турмаков", "date": "2017.12.17", "title": "AFP: 26 души са загинали при свлачища във Филипините, предизвикани от тропичната буря"}
{"url": "http://www.focus-news.net/news/2017/12/17/2468168/sofiya-obilen-snyag-vali-v-stolitsata.html", "text": "Обилен сняг вали в столицата, предаде репортер на Агенция \"Фокус\". Пътните настилки са мокри. Снеговалежът бързо образува снежна покривка.", "date": "2017.12.17", "title": "София: Обилен сняг вали в столицата"}
{"url": "http://www.focus-news.net/news/2017/12/17/2468169/targovishte-46-godishen-grazhdanin-na-slovakiya-e-podpalil-apartament-i-shivashko-atelie-sobstvenost-na-63-godishna-zhena-ot-grada.html", "text": "46-годишен гражданин на Словакия е подпалил апартамент и шивашко ателие, собственост на 63-годишна жена от града. Това съобщиха от Областната дирекция на МВР – Търговище. Вчера около 16.00 часа в град Търговище неизвестен извършител е запалил апартамент в кв. „Запад“ на грaда, в резултат на което е унищожено имущество, собственост на 63-годишна жена от Търговище. На същия ден около 18.00 часа в Търговище е било подпалено шивашко ателие – собственост на същата жена. Няма пострадали хора. \r\nСлед проведени незабавни оперативно-издирвателни действия от криминалисти на Районно управление „Полиция” – Търговище е установен извършителят на деянията – 46-годишен гражданин на Република Словакия. Той е задържан в полицейското управление в Търговище на основание чл. 72, ал. 1, т. 1 от Закона за МВР. По случаите са образувани досъдебни производства. Разследването се извършва под ръководството на Районна прокуратура – Търговище.", "date": "2017.12.17", "title": "Търговище: 46-годишен гражданин на Словакия е подпалил апартамент и шивашко ателие, собственост на 63-годишна жена от града"}
{"url": "http://www.focus-news.net/news/2017/12/17/2468170/montana-vazstanoveno-e-dvizhenieto-po-pat-i-1-smolyanovtsi-vinishte-pri-razklona-za-selo-kamenna-riksa.html", "text": "Възстановено е движението по път I-1 Смоляновци - Винище при разклона за село Каменна Рикса. Това съобщиха от пресцентъра на Агенция „Пътна инфраструктура”. Временната организация на движението бе наложена поради отстраняване на тежкотоварен автомобил.", "date": "2017.12.17", "title": "Монтана: Възстановено е движението по път I-1 Смоляновци - Винище при разклона за село Каменна Рикса"}
{"url": "http://www.focus-news.net/news/2017/12/17/2468171/veliko-tarnovo-otkrit-urok-po-grazhdansko-obrazovanie-iznesoha-mladshi-poslanitsi-na-evropeyskiya-parlament-v-grada.html", "text": "Открит урок по гражданско образование изнесоха младши посланици на Европейския парламент във Велико Търново. В рамките му ученици от Професионалната гимназия по туризъм запознаха малчугани от Основно училище „П. Р. Славейков“ със значението и историята на институциите в Европейския съюз. Това обясни за Радио „Фокус“ – Велико Търново инж. Славка Проданова, преподавател в ПГ по туризъм „Д-р Васил Берон“. Темата на срещата бе „Твоят глас е нашето бъдеще“. Марианна Стоянова, Румяна Иванова, Деян Христов и Стефан Филев, ученици от XI „в“ клас, специалност „Организация на туризма и свободното време“, бяха учителите по гражданско образование. Те запознаха децата с историята и институциите на Европейския съюз.  Акцентът на открития урок бяха приоритетите на българското председателство на Съвета на ЕС. „Учениците от ОУ „П. Р. Славейков“ получиха 30 интерактивни пъзели. Подреждайки ги, те ще научат знамето и химна на ЕС, знамената и химните на страните-членки на ЕС, а логото на младшите посланици ще подреждат под звуците на „Детство мое“, допълни Славка Проданова. Същите пъзели ще бъдат раздадени и в останалите основни училища във Велико Търново.\r\nОткритият урок е част от дейностите, чрез които младшите посланици ще изпълняват основната цел на програмата – да подобри осведомеността сред учащите относно ЕС, европейското гражданство и парламентарна демокрация и Европейския парламент като институция, която представлява гласовете на гражданите.\r\nГимназията по туризъм единственото училище във Велико Търново, което през тази учебна година ще работи по програмата.\r\nЛуиза ТРАНЧЕВА", "date": "2017.12.17", "title": "Велико Търново: Открит урок по гражданско образование изнесоха младши посланици на Европейския парламент в града"}
{"url": "http://www.focus-news.net/news/2017/12/17/2468172/anadolu-agency-desetki-migranti-sa-zadarzhani-v-severozapadna-turtsiya.html", "text": "Най-малко 41 нелегални мигранти са задържани край северозападния турски град  Къркларели (Лозенград), предава  Anadolu Agency.\r\n„Мигрантите от Афганистан, Пакистан и Ирак са арестувани при опит да достигнат Европа, използвайки нелегални канали“, съобщава източник от турските сили за сигурност, говорещ при условие за запазена анонимност. Те са изпратени в местната мигрантска служба.  Виктор Турмаков", "date": "2017.12.17", "title": "Anadolu Agency: Десетки мигранти са задържани в Северозападна Турция"}
{"url": "http://www.focus-news.net/news/2017/12/17/2468173/krasimir-dimitrov-stolichna-obshtina-za-momenta-snezhnata-masa-ne-se-zadarzha-varhu-patnite-platna-i-nyamame-signali-za-otkasnati-mesta-vav-vrazka-sas-snegovalezha.html", "text": "За момента обстановката в столицата е нормална. Снегът не се задържа върху пътните платна, обработват се районите „Панчарево“, „Витоша“ и Банкя. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров. „Има достатъчно машини по точките, за да може да се обработва. Имаме три екипа на обход, които наблюдават възлови булеварди. За момента нямаме задържане на снежна маса върху пътното платно и няма сигнали за откъснати места във връзка със снеговалежа“, обясни Димитров. „Водачите да спазват правилника за движение и да се съобразяват с пътната обстановка, тъй като е мокро. Особено да внимават през нощта, тъй като при ниски температури може да има на места може да има заледявания“, посъветва той.", "date": "2017.12.17", "title": "Красимир Димитров, Столична община: За момента снежната маса не се задържа върху пътните платна и нямаме сигнали за откъснати места във връзка със снеговалежа"}
{"url": "http://www.focus-news.net/news/2017/12/17/2468174/daniela-kranteva-obshtina-gotse-delchev-s-kontsert-na-izvestni-izpalniteli-prodalzhava-saborat-da-razveem-znamenata.html", "text": "Събор под надслов „Да развеем знамената“ се провежда в Гоце Делчев. Това съобщи за Радио „Фокус“ – Пирин Даниела Крантева, експерт „Връзки с обществеността“ към Община Гоце Делчев. Събитието се организира от Общината съвместно с Национално движение „Хан Кубрат“ и мото клан „Велика България“. През вчерашния ден, когато бе откриването на събора от 19.00 часа на площад „Гоце Делчев“, сурвакарски групи и кукери от Перник дефилираха пред жителите и гостите на общината. Днес програмата продължава от 12.30 часа в зала НТС, където ще се състои концерт на Поли Паскова и местни изпълнители.\r\nЛивия НИНОВА", "date": "2017.12.17", "title": "Даниела Крантева, Община Гоце Делчев: С концерт на известни изпълнители продължава съборът „Да развеем знамената“"}
{"url": "http://www.focus-news.net/news/2017/12/17/2468175/haskovo-do-sega-nyama-sazdadeni-kritichni-situatsii-i-nyama-signali-za-intsidenti-vav-vrazka-s-obyaveniya-zhalt-kod-za-obilni-valezhi.html", "text": "В Хасковска област е в сила жълт код за обилни валежи от дъжд. В момента вали в целия регион. Пътищата навсякъде са мокри. Температурите са положителни – между 7 и 13 градуса. Според прогнозата на синоптиците в южните части на област Хасково количествата дъжд е възможно да надвишат 20 литра на квадратен метър. До сега няма създадени критични ситуации, няма сигнали за инциденти, обстановката навсякъде и спокойна, съобщиха от пресцентъра на Областната администрация – Хасково. Дежурните служби призовават за повече внимание при шофиране, защото настилките на места са хлъзгави. Предупреждението за потенциално опасно време е в сила още и за областите Кърджали, Ямбол и Бургас.", "date": "2017.12.17", "title": "Хасково: До сега няма създадени критични ситуации и няма сигнали за инциденти във връзка с обявения жълт код за обилни валежи"}
{"url": "http://www.focus-news.net/news/2017/12/17/2468176/dots-iva-ugrinova-ne-e-istina-che-uchenite-ot-ban-ne-uchastvat-v-proekti-kakto-i-che-ot-tyah-mogat-da-se-povishat-zaplatite.html", "text": "Неистина е, че учените от БАН не участват в проекти, както и че от тях могат да се повишат заплатите. Това каза доц. Ива Угринова от Института по молекулярна биология по време на пресконференция по повод програмата за протестни действия на Академията по време на Българското председателство на Съвета на ЕС, предаде репортер на Агенция „Фокус“.  По отношение на проектното финансиране доц. Ива Угринова от Института по молекулярна биология посочи, че 40 % от целия бюджет на БАН се дължи на участието в развитието на проектни дейности. По думите й в редица от проектите, в които Академията участва перо за възнаграждения не съществува, а в европейските програми то не надхвърля 10 %.  Проф. Никола Малиновски, директор на Института по оптични материали и технологии и член на Финансовата комисия на общото събрание на БАН поясни, че от бюджета на БАН преди да бъде разпределен към звената, се отделя една значителна част за най-разнопосочни и различни дейности. „От нашия бюджет ние заплащаме международни членски внос в международни метеорологични и научни организации. В голяма част от тези организации членува България. От името на България от бюджетната субсидия на БАН ние плащаме членски внос. За 2017 г. за членски внос сме заделили 4 млн. лв. Изпълняваме ежедневно оперативна дейност в полза на държавата. Имам предвид прогноза за времето, сеизмичен мониторинг, мониторинг на Черно море, експертни мнения. За тази си дейност ние отделяме от бюджета си 4 млн. лв. Следва – ток, вода и парно“, допълни проф. Малиновски. Той поясни, че за издръжка на аспиранти са заделени над 1 млн. лв.  Учените от БАН изразиха убедеността си, че Академията ще я има, тъй като е създадена преди 147 години от будни българи в Браила. Според тях българският народ няма да позволи тази научна организация да загине, въпреки всичко.  \r\nДеница КИТАНОВА", "date": "2017.12.17", "title": "Доц. Ива Угринова: Не е истина, че учените от БАН не участват в проекти, както и че от тях могат да се повишат заплатите"}
{"url": "http://www.focus-news.net/news/2017/12/17/2468177/tass-sreshtu-uchilishte-v-alepo-e-proveden-obstrel.html", "text": "Терористи са обстрелвали с миномети училище в сирийския град Алепо, предава ТАСС, позовавайки се на местни медии.\r\nНяколко от учащите в училище „Асаад Акил“ в квартала на града „Халеб ал Джадида“ са получили наранявания. Виктор Турмаков", "date": "2017.12.17", "title": "ТАСС: Срещу училище в Алепо е проведен обстрел"}
{"url": "http://www.focus-news.net/news/2017/12/17/2468178/pazardzhik-v-belovo-organizirat-blagotvoritelen-kontsert-v-pomosht-na-4-godishno-momche-s-90-zaguba-na-sluha.html", "text": "Деца от детска градина „Щурче“ в Белово организират благотворителен концерт под надслов „Дарявай с любов“ на 19 декември в подкрепа на 4-годишния Георги Загорски, който страда от загуба на слуха, съобщиха за Радио „Фокус“ – Пазарджик от Община Белово. Георги има 90% загуба на слуха и за да може да чува и да започне да говори, се нуждае от два нови слухови апарата на стойност 11 000 лв. Като партньор в кампанията се включва и Народно читалище „Св. св. Кирил и Методий - 1927“ – Белово с организирането на благотворителен Коледен базар, който се провежда днес. Изработените от децата на ДГ и приятели украса, картички и суровачки ще бъдат разпродадени и със събраните средствата ще бъде подпомогнато семейството на малкия Георги. \r\nДарителски кутии са поставени на 8 обществени места в Белово, както и в хранителен магазин в с. Мененкьово, в читалището в  с. Дъбравите и в хранителни магазини в селата Сестримо и Габровица.\r\nАлбена ЖИЛЕКОВА", "date": "2017.12.17", "title": "Пазарджик: В Белово организират благотворителен концерт в помощ на 4-годишно момче с 90% загуба на слуха"}
{"url": "http://www.focus-news.net/news/2017/12/17/2468179/nimh-nay-golyama-e-snezhnata-pokrivka-v-dragoman-3-sm-obilni-snegovalezhi-ima-i-vav-vratsa-montana-burgas-i-sofiya.html", "text": "Най-голяма е снежната покривка в Драгоман – 3 см. Там е измерено най-голямо количество валежи от 43 л/кв. м. Това съобщиха за Агенция „Фокус” от Националния институт по метеорология и хидрология (НИМХ) при Българската академия на науките (БАН). Обилни снеговалежи има и във Враца – 27 л/кв. м., в Монтана и Бургас - 26 л/ кв. м., и в София и Кнежа, където са отчетени 20 л/кв. м. Информацията е към 11.00 часа.\r\nЦветилена СИМЕОНОВА", "date": "2017.12.17", "title": "НИМХ: Най-голяма е снежната покривка в Драгоман – 3 см, обилни снеговалежи има и във Враца, Монтана, Бургас и София"}
{"url": "http://www.focus-news.net/news/2017/12/17/2468180/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат президентът на КНСБ Пламен Димитров, председателят на Комисията за борба със сивата икономика и контрабандата Емил Димитров - Ревизоро, евродепутатът от ГЕРБ/ЕНП Емил Радев, проф. Румен Гечев от БСП, Халил Летифов от ДПС и управителят на „Блиц“ Ивайло Крачунов.\r\nПовторението можете да гледате по Канал 3 и слушате по К2 в неделя вечер от 23.00 часа. Пишете на benovskapita@gmail.com", "date": "2017.12.17", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/12/17/2468181/kragla-masa-na-tema-teritorialno-satrudnichestvo-v-chernomorskiya-region-shte-se-provede-v-unss.html", "text": "Кръгла маса на тема „Териториално сътрудничество в Черноморския регион” ще се проведе утре, 18 декември, от 10.00 часа в голямата конферентна зала на Университета за национално и световно стопанство, съобщиха от висшето учебно заведение. Въпросите, които ще бъдат обсъждани, са обособени в тематичните направления: „Черноморският регион – мост за сътрудничество между евроатлантическата и азиатската икономическа общност”, „Детерминанти на регионалните отношения и сътрудничество в Организацията за черноморско икономическо сътрудничество”, „Свързаността на националните пазари в региона на черноморското сътрудничеството”, „Проблеми на стратегическата сигурност в Черноморския регион и приносът на България” и „Програми за транснационално сътрудничество в Черноморския регион: приоритети и реални възможности”.", "date": "2017.12.17", "title": "Кръгла маса на тема „Териториално сътрудничество в Черноморския регион” ще се проведе в УНСС"}
{"url": "http://www.focus-news.net/news/2017/12/17/2468182/anadolu-agency-ankara-razkritikuva-priziva-na-avstriya-pregovorite-za-prisaedinyavaneto-na-turtsiya-kam-es-da-badat-prekrateni.html", "text": "Турското правителство разкритикува призива на новото австрийско правителство преговорите за присъединяването на Турция към ЕС да бъдат прекратени. Според Анкара това е дискриминация, която не зачита турските права, предаде  Anadolu Agency.\r\n„Тази късогледа позиция в програмата на новото правителство на Австрия за жалост потвърждава нашата загриженост, че има политическо движение, основано на дискриминация“, пише в официално заявление на турското МВнР.  „Австрийското заявление е неприятелски и нечестен опит да се избегнат задълженията произтичащи от споразумението между ЕС и Турция“, допълва министерството, което също така разкритикува Австрия заради това, че иска да накара съюзниците си също да прекратят преговорите за присъединяването на Турция към ЕС. \r\n„Това решение не зачита легитимните права на страната, както и политическия и дипломатически морал. То поставя под изпитание границите на турското приятелство и ако бъде въплътено на практика, ще доведе до решителен отговор“, пише още в заявлението.  Виктор Турмаков", "date": "2017.12.17", "title": "Anadolu Agency: Анкара разкритикува призива на Австрия преговорите за присъединяването на Турция към ЕС да бъдат прекратени"}
{"url": "http://www.focus-news.net/news/2017/12/17/2468183/sofiya-zatvoreni-za-dvizhenie-na-avtomobili-sa-planinskite-patishta-dragalevtsi-aleko-i-boyana-zlatni-mostove.html", "text": "В планината Витоша във връзка с обилния снеговалеж и извършване на опесъчаване на планинските пътища „Драгалевци - Алеко” и „Бояна – Златни мостове” се затварят за движение на автомобили. Това съобщиха от пресцентъра на Столична община. Затварят се подходите откъм Златни мостове и Драгалевци. Снегопочистващите машини ще извършват опесъчаване на планинските пътища. \r\nОбщественият транспорт към момента се движи при зимни условия. Автобусите по линия 63 се движат до Златни мостове, а по линия 66 ще се движи до лифт Драгалевци.", "date": "2017.12.17", "title": "София: Затворени за движение на автомобили са планинските пътища „Драгалевци - Алеко” и „Бояна – Златни мостове”"}
{"url": "http://www.focus-news.net/news/2017/12/17/2468184/gencho-genchev-kmet-na-svishtov-predstoi-nad-35-ulitsi-v-obshtinata-da-badat-preasfaltirani-prez-2018-godina.html", "text": "Предстои над 35 улици в Свищов да бъдат преасфалтирани през 2018 година. Част от средствата за ремонтите са осигурени с постановление на Министерски съвет от началото на месеца. С него бяха отпуснати 500 хиляди лева за текущи дейности. Това каза за Радио „Фокус“ – Велико Търново кметът на Община Свищов Генчо Генчев. Той уточни, че реконструкцията ще започне, вероятно, през пролетта на 2018 година. „Общината вече изготвя списък, извършва се оглед по отношение на подадени жалби от граждани. През ранната пролет на 2018 година ще започне ремонтът на улиците, които са в най-лошо състояние. Допълнително Общината предвижда и по-богата инвестиция по отношение на пътната инфраструктура, защото това е много голям проблем в Свищов“, каза още кметът. Той уточни, че капиталовите разходи от държавата не са достатъчни, но ще се търсят различни механизми за финансиране. Очаква се да бъдат ремонтирани над 35 пътни отсечки.\r\nЛуиза ТРАНЧЕВА", "date": "2017.12.17", "title": "Генчо Генчев, кмет на Свищов: Предстои над 35 улици в общината да бъдат преасфалтирани през 2018 година"}
{"url": "http://www.focus-news.net/news/2017/12/17/2468185/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-dekemvri.html", "text": "„Софийска вода” временно ще прекъсне водоснабдяването в някои части на столицата 18 декември, съобщиха от пресцентъра на дружеството. В понеделник във връзка с изграждане на сградно водопроводно отклонение на ул. „21-ви век“ в кв. „Витоша“ се налага спиране на водоподаването от 09:30 до 21:30 часа на клиентите на „Софийска вода”, живеещи по бул. „Симеоновско шосе“ от бул. „Г. М. Димитров“ до ул. „Димитър Шишманов“; по ул. „Тодор Кожухаров“, ул. „Стефан Гечев“, ул. „Леа Иванова“, ул. „455- та“, ул. „Димитър Шишманов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“  ъгъла с ул. „Георги Златарски“.\r\nВ понеделник във връзка с подмяна на сградно водопроводно отклонение на ул. „Кокиче“ в кв. „Челопечене“ се налага спиране на водоподаването от 10:00 до 16:00 часа на клиентите на „Софийска вода”, живеещи по ул. „Ангел Маджаров“, ул. „Петър Хр. Стойнов“, ул. „Старо селище“, ул. „Челопешко шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел Маджаров“  ъгъла с ул. „Петър Хр. Стойнов“.\r\nВ понеделник във връзка с подмяна на спирателен кран на ул. „Бойчо Бойчев“ в кв. „Горна баня“ се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Бойчо Бойчев“, ул. „Околовръстен път“, в местност Подлозище, местност Горни Смърдан, ул. „Суходолска“ в района на бившия АРЗ „Люлин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстен път“ ъгъла с ул. „Подлозище“ над басейн „Пирамидите“.\r\nВ понеделник във връзка с подмяна на спирателен кран на ул. 646 в кв. „Горна баня“ се налага спиране на водоподаването от 9:00 до 16:30 часа на клиентите на „Софийска вода”, живеещи по ул. 646 от ул. „Обзор“ до ул. „Димитър Шишманов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 646 ъгъла с ул. „Каменица“.\r\nВ понеделник във връзка с подмяна на сградно водопроводно отклонение на ул. „Горна кория“ в кв. „Видните“ на с. Казичине се налага спиране на водоподаването от 9:30 до 16:30 часа на клиентите на „Софийска вода”, живеещи в кв. „Видните“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Горна кория“ ъгъла с ул. „Люба Белева“.\r\nВ понеделник във връзка с изграждане на сградно водопроводно отклонение на ул. „Владимир Димитров - Майстора“ във вилната зона „Беловодски път“ се налага спиране на водоподаването от 10:00 до 22:00 часа на клиентите на „Софийска вода”, живеещи по ул. „Владимир Димитров - Майстора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владимир Димитров - Майстора“ ъгъла с ул. „Беловодски път“.\r\nВ понеделник във връзка с изпълнение на инвестиционен проект за реконструкция на уличен водопровод на ул. „Изворът на белоногата“ в местност „Цариградско шосе“ - 7 км се налага спиране на водоподаването от 9:00  до 21:00 часа на клиентите на „Софийска вода”, живеещи по бул. „Цариградско шосе“ от №123 до №139; ул. „Магнаурска школа“; ул.“ Проф. Константин Илиев“, ул. „Константин Костенечки“, ул. „Изворът на Белоногата“, бензиностанция ОМВ на бул.“ Цариградско шосе“ 123А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнаурска школа“ пред сградата на ГДБОП. След възстановяване на водоснабдяването е възможно временно повишаване  мътността на водата.", "date": "2017.12.17", "title": "„Софийска вода” временно ще прекъсне водоснабдяването в някои части на столицата на 18 декември"}
{"url": "http://www.focus-news.net/news/2017/12/17/2468186/pregled-na-mezhdunarodnite-novini-do-13-chasa-agentsiya-fokus.html", "text": "Силите за сигурност на Финландия ще дадат под съд местния вестник „Хелзингин Саномат“ за разкриване на секретна разузнавателна информация, свързана с националната сигурност. Изданието е публикувало информация за секретен център за изследване на разузнавателна информация.\r\nВ своя статия от 16 декември вестникът е разказал за Центъра за изследване на информационната информация на силите за сигурност на Финландия, чиято дейност е засекретена. Президентът Саули Ниинистьо заяви още същия ден, че изтичането на толкова чувствителна информация може да се приеме за престъпление.  „Това е против нашата сигурност и може да причини сериозни вреди“, убеден е той.\r\nМинистърът на отбраната на Финландия Юси Ниинистьо (няма роднинска връзка с президента - бел. прев.) заяви, че публикуването на секретни документи е сериозен въпрос, „който може да има силно негативно влияние върху националната сигурност и отношенията на Финландия с другите държави“. Той допълни, че военното командване на Финландия е поискало от прокуратурата да започне разследване.\r\n*** Турското правителство разкритикува призива на новото австрийско правителство преговорите за присъединяването на Турция към ЕС да бъдат прекратени. Според Анкара това е дискриминация, която не зачита турските права.\r\n„Тази късогледа позиция в програмата на новото правителство на Австрия за жалост потвърждава нашата загриженост, че има политическо движение, основано на дискриминация“, пише в официално заявление на турското МВнР.  „Австрийското заявление е неприятелски и нечестен опит да се избегнат задълженията произтичащи от споразумението между ЕС и Турция“, допълва министерството, което също така разкритикува Австрия заради това, че иска да накара съюзниците си също да прекратят преговорите за присъединяването на Турция към ЕС. \r\n„Това решение не зачита легитимните права на страната, както и политическия и дипломатически морал. То поставя под изпитание границите на турското приятелство и ако бъде въплътено на практика, ще доведе до решителен отговор“, пише още в заявлението. \r\n***  В руската република Дагестан по време на специална полицейска операция е ликвидиран един терорист.\r\n„В рамките на операцията се водят боеве с бандити, укрили се в частен дом в село Губден“, пише в официално съобщение на Информационния център на Националния антитерористичен комитет на Русия. \r\n„По предварителни данни един терорист е ликвидиран. Престрелката продължава. От дома продължават да стрелят“, съобщава източник от местните сили за сигурност.  \r\n*** Тричленен екипаж, съставен от американски и японски космонавти-новаци и руски ветеран е изстрелян на шестмесечна мисия в Международната космическа станция.\r\nСкот Тингъл от НАСА, Антон Шкаплеров от „Роскосмос“ и Норишиге Канай от Японската агенция за аерокосмически изследвания са излетели с космически кораб „Съюз МС-07“ от космодрума „Байконур“ в Казахстан в 13:21 часа местно време (9:21 часа българско време).\r\n***  Най-малко петима души са убити, а 15 други са ранени след като две камикадзета се самовзривяват в църква в югозападния пакистански град Кета.\r\nМестният полицейски служител Абдел Резак Чийма съобщи, че нападението е извършено по време на неделната служба на градската методистка църква. \r\n***  Президентът на САЩ  Доналд Тръмп призова Конгреса да прекрати „верижната миграция“ и да установи имиграционна система, основана на заслуги. Според него настоящият процес заплашва националната сигурност и натоварва социалната система на САЩ.\r\nВ ежеседмичното си обръщение към нацията Тръмп заяви, че настоящата имиграционна система на САЩ е „остаряла“ и служи на „специални интереси“. Той особено разкритикува „верижната миграция“ – процес чрез който американски граждани или притежатели на „зелена карта“ могат да доведат и роднините си в САЩ.\r\n„Понеже тези лица се приемат единствено поради семейни връзки, а не заради умения или заслуги, те товарят социалната система. Понеже няма критерий за подбор, настоящата система не съответства с националната сигурност“, допълни той. \r\n„Нека системата бъде основана на любовта към нашата държава“, заключи президентът. \r\n***", "date": "2017.12.17", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/12/17/2468187/galap-interneshanal-prez-dekemvri-doverieto-v-prezidentskata-institutsiya-e-ochakvano-visoko-a-doverieto-v-pravitelstvoto-e-po-visoko-ot-tova-v-parlamenta.html", "text": "Закономерни са тенденциите, които \"Галъп интернешънъл\" установява по отношение на доверието в основните институции и политическите личности в годината. През декември доверието в президентската институция е очаквано високо, а доверието в правителството е по-високо от това в парламента. Най-харесвани са личностите, които са по-далеч от ежедневния политически процес. \r\nИнституцията на президента завършва годината с нива на доверие от 56% срещу 29% недоверие. Така президентската институция затвърждава обичайния си висок обществен авторитет, който беше силно разколебан в предходния мандат. Личното доверие на Румен Радев е на закономерно сходни нива с доверието в институцията. Вицепрезидентът Илияна Йотова пък се ползва с лично доверие от 25% - това също е сравнително висока оценка на фона на доверието за останалите политически фигури у нас. \r\nПрез декември правителството има 31% доверие и недоверие от 58%. Това са равнища, които се повтарят сравнително устойчиво през годината. Така първите няколко месеца на кабинета „Борисов 3“ се оказват с равнища на доверие малко по-добри в сравнение с началните месеци на предходния му мандат, по-благоприятни от началните месеци на мандата „Орешарски“ и много по-неблагоприятни в сравнение с началните нива на първия кабинет „Борисов“ през 2009 г. Налице е обичайното за всяка власт „износване“ на подкрепата, но и достатъчно знаци, че ГЕРБ има дълготрайно влияние. \r\nОколо загубените от ГЕРБ избори за президент Бойко Борисов донякъде загуби и личен рейтинг и слезе на нива под 30% доверие. Пролича и стандартната за такива случаи тенденция загубилият избори да продължава с ниски нива на доверие. Следващите месеци обаче показаха, че Борисов е в състояние сравнително бързо да „наваксва“ одобрение и то се върна на нива над 30%. Това го прави един от одобряваните политици у нас. Разбира се, няма ги драматичните амплитуди от по-ранните му политически години, когато беше новонавлизащ, респективно по-харесван, политик. \r\nПарламентът, по традиция, е с по-ниско доверие от правителството в края на годината - 70% негативни и 22% позитивни оценки. През 2017 г. се долови известно укрепване на доверието в парламента. Вероятно повлия характерното за цялата година мобилизиране на електората на управляващите партии, които имат по-сериозна периферия. \r\nНивата на позитивните оценки останаха сравнително трайно над 20%, а на негативните – под и около 70%. Подобен тип оценки за последно бяха регистрирани през 2009 и 2010 г. – първите години на първия мандат „Борисов“. \r\nВ последните месеци обаче вече личат и симптоми на разколебаване в тези показатели и предстоящите месеци ще покажат дали благоприятните равнища не са били само конюнктурен ефект.   \r\nОтношението към институцията на Народното събрание стана по-благосклонно още след идването на служебното правителство в края на януари 2017 г. Парадоксално, по-благоприятни стойности на одобрение в парламента дойдоха в период, когато той на практика отсъстваше. Това се дължеше на общото успокоение, което обичайно идваше след разрешаване на политически кризи, като тази с подадената от Борисов оставка през есента на 2017 г. \r\nОсновните политически личности:\r\nВ края на годината най-харесваните от българите политически личности са Румен Радев, Мая Манолова и Йорданка Фандъкова. Това са и трите политически личности, които имаха положителен рейтинг в годината, т.е. доверието превишава недоверието. Сравнително високо доверие има и Бойко Борисов, както и един „пакет“ от личности като Илияна Йотова, Лиляна Павлова, Мария Габриел, Красимир Каракачанов, Томислав Дончев, Корнелия Нинова, Екатерина Захариева и др. \r\nРазличните членове на кабинета постепенно утвърждават своята разпознаваемост. Тук са показани основните фигури. \r\nВ последната една година се забелязва ръст на доверието при Мая Манолова – заради активността и заради възможностите, които позицията на омбудсмана дава. От двайсетина процента при встъпването в длъжност, сега доверието е 51%. \r\nУкрепване на доверието има и при Корнелия Нинова – трайно под 20% преди година, до трайно над 20% сега. Това е немалко повишаване за политик от партия, която има по-скоро предвидим като величина електорат и това. \r\nКакто наскоро „Галъп интернешънъл“ отбеляза, известно укрепване на доверието в рамките на последните две години има и при Красимир Каракачанов – от 10 – 15% през 2016 г. до 20 – 25% сега. \r\nКласирането на личности според доверието в тях показва повече за масовия вкус, а не толкова за това кой как си върши работата. Различните фигури са в различни по трудност на задачите ресори и затова директните сравнения винаги трябва да са внимателни.", "date": "2017.12.17", "title": "„Галъп интернешънъл“: През декември доверието в президентската институция е очаквано високо, а доверието в правителството е по-високо от това в парламента"}
{"url": "http://www.focus-news.net/news/2017/12/17/2468188/blagoevgrad-koledniyat-blagotvoritelen-turnir-po-minifutbol-ima-za-tsel-da-obedini-sportisti-i-grazhdani-v-pomosht-na-detsata-s-uvrezhdaniya-ot-sotsialnite-tsentrove-v-grada.html", "text": "Коледният благотворителен турнир по минифутбол в Благоевград има за цел да обедини спортисти и хора в помощ на децата с увреждания от социалните центрове в града. Това каза в интервю за Радио „Фокус“ – Пирин Антон Йовков, организатор на събитието. По думите му спортната проява се организира със съдействието на Община Благоевград, която е предоставила безвъзмездно зала „Скаптопара“. „Със средствата, които ще съберем от турнира, ще подпомогнем центровете към Община Благоевград за настаняване от семеен тип за деца и младежи с увреждания, където са настанени деца и младежи с аутизъм, детска церебрална парализа, синдром на Даун и други заболявания. В името на каузата ще се съберем бивши и настоящи спортисти, минали през школите на родния футбол, както и през редица отбори от Благоевград и не само“, каза още Йовков. Той добави, че  на турнира, който се провежда днес в Благоевград, всички ще имат възможността да видят доста известни футболисти, сред които Иван Цветков. „Той е обичан от всички любители на спорта, тъй като доскоро бе футболист на ОФК „Пирин“ – Благоевград, също така Цветков е играл и в Холандия. Отново искам да подчерта, че основната цел на турнира е да съберем средства, с които да помогнем на децата от центровете в града, затова и инициативата е толкова важна“, посочи Йовков.\r\nМного хора откликнаха на инициативата ни да дарят средства още преди провеждането на коледният турнир по минифутбол в Благоевград, подчерта Йовков. По думите му в рамките на града това е първият подобен турнир. „Лично аз се занимавам с организирането на социални турнири от около година, но този, който сега правим, за първи път е с благотворителна цел. Смея да твърдя, че развитието на минифутбола в България върви в доста добра посока“, каза още Йовков. Той добави, че традиционно около Коледа се правят много благотворителни кампании, около които се обединяват и доста хора. „Голям бе и броят на тези, които откликнаха положително на нашата инициатива. Целият екип, с който работим в тези два дни, а  и преди това, когато правихме подготовката на турнира, работят безвъзмездно. Тук имам предвид фотографи, охранители, съдии и въобще всички, които станаха част от нашата идея“, посочи Йовков. \r\nДаряването на средства в помощ на децата и младежите с увреждания от центровете в Благоевград става по няколко начина. „Направихме специална банкова сметка, по която всеки, който иска, може да дари средства. Също така в зала има поставени кутии, в които ще се събират дарения от всички, които ще отворят сърцата си, за да помогнат на децата. Още преди началото на турнира в банковата сметка вече бяха постъпили доста средства, което може само да ни радва“, подчерта Йовков. Той покани всички, които обичат спорта и футбола да посетят турнира днес и да гледат мачовете, както и да се срещнат с много известни имена в областта на спорта. „Призовавам всички, които имат желание да протегнат ръка и да се отзоват на нашата кауза, да заповядат в залата или да използват банковата ни сметка“, каза още Антон Йовков.\r\nЛивия НИНОВА", "date": "2017.12.17", "title": "Благоевград: Коледният благотворителен турнир по минифутбол има за цел да обедини спортисти и граждани в помощ на децата с увреждания от социалните центрове в града"}
{"url": "http://www.focus-news.net/news/2017/12/17/2468189/veliko-tarnovo-v-su-dimitar-blagoev-v-svishtov-po-traditsiya-se-organizira-koledno-tarzhestvo.html", "text": "В СУ „Димитър Благоев“ в Свищов по традиция се организира Коледно тържество, на което присъстваха деца от градините „Чиполино“, „Васил Левски“, „Калина Малина“, „Детски свят“, „Радост“ , „Слънчо“, Оздравителна детска градина и подготвителна група на училището, съобщиха от пресцентъра на Община Свищов. Малко преди да започне мероприятието децата се запознаха с училищната обстановка и бяха почерпени със сладки и топъл чай. Тържеството откри директорът на СУ „Димитър Благоев“ Цветанка Кирова. След това четвъртокласниците, заедно с техните класни ръководители изнесоха подготвената от тях празнична програма.", "date": "2017.12.17", "title": "Велико Търново: В СУ „Димитър Благоев“ в Свищов по традиция се организира Коледно тържество"}
{"url": "http://www.focus-news.net/news/2017/12/17/2468190/tass-v-izrael-e-arestuvan-palestinets-prenasyasht-dve-vzrivni-ustroystva.html", "text": "Израелските граничари са задържали палестинец, опитал се да проникне в сградата на израелски военен съд на Западния бряг на река Йордан, носейки две взривни устройства, предава ТАСС.\r\n„Преди време заподозреният пристигна при входа на военния съд край град Наблус с взривно устройства, закрепени на тялото. Той бе арестуван от пограничната полиция, след което в палтото му бе открито второ самоделно взривно устройство“, съобщава израелската полиция в официално свое заявление. В момента военният съд е отцепен от граничната полиция, а на място работи сапьор.\r\nАрестуваният е жител на лагера за палестински бежанци „Дженин“ на Западния бряг. Той е предаден за разпит в Службата за обща сигурност на Израел.  Виктор Турмаков", "date": "2017.12.17", "title": "ТАСС: В Израел е арестуван палестинец, пренасящ две взривни устройства"}
{"url": "http://www.focus-news.net/news/2017/12/17/2468191/api-nad-500-mashini-obrabotvat-patnite-nastilki-vsichki-republikanski-patishta-sa-prohodimi-pri-zimni-usloviya.html", "text": "Над 500 машини обработват пътните настилки по републиканската пътна мрежа в районите със снеговалеж. Това съобщиха от пресцентъра на Агенция „Пътна инфраструктура”. Най-силни са снеговалежите в Софийска област. В Троянския проход - път II-35 Троян – Кърнаре, е ограничено преминаването на тежкотоварни камиони над 12 тона поради снегонавявания.\r\nБез ограничения е движението през проходите Айтоски, Котленски, Обзорски, Печинско, Превала, Предел, Републиката, Ришки и Рожен.\r\nОграничено е движението на товарни автомобили над 10 тона през проходите „Вратник” и „Твърдишки“. Забранено за  камиони над 3,5 тона е преминаването през проходите „Дюлински” и „Пампорово”. Ограничено е движението на товарни автомобили над 12 тона през проходите „Петрохан“ и „Шипка”.\r\n27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Агенция „Пътна инфраструктура“ препоръчва на шофьорите, на които им предстои пътуване да тръгват на път само с подходящи гуми, тъй като се очаква засилване на снеговалежа, да карат със съобразена скорост и повишено внимание, спазвайки указанията на „Пътна полиция“.  Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.", "date": "2017.12.17", "title": "АПИ: Над 500 машини обработват пътните настилки – всички републикански пътища са проходими при зимни условия"}
{"url": "http://www.focus-news.net/news/2017/12/17/2468192/afp-izbiratelnite-sektsii-v-chili-za-balotazha-na-prezidentskite-izbori-otvoriha-vrati.html", "text": "Избирателните секции в Чили отвориха врати. Днес жителите на страната ще гласуват на балотаж на президентски избори, предава  AFP.\r\nОколо 14 млн. души имат право на глас в повече от 43 хил. избирателни секции в цялата страна.  Виктор Турмаков", "date": "2017.12.17", "title": "AFP: Избирателните секции в Чили за балотажа на президентските избори отвориха врати"}
{"url": "http://www.focus-news.net/news/2017/12/17/2468193/blagoevgrad-dvizhenieto-po-pat-i-1-simitli-kresna-v-rayona-na-kresnensko-hanche-vremenno-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-1 Симитли - Кресна  в района на Кресненско ханче се осъществява в една лента, поради пътнотранспортно произшествие. Това съобщиха от пресцентъра на Агенция \"Пътна инфраструктура\". От АПИ съветват шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.12.17", "title": "Благоевград: Движението по път I-1 Симитли - Кресна в района на Кресненско ханче временно се осъществява в една лента, поради пътнотранспортно произшествие"}
{"url": "http://www.focus-news.net/news/2017/12/17/2468194/sofiya-vremenno-dvizhenieto-po-patya-novachene-lyutidol-pri-mestnost-kopyanovets-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Временно движението по път I-1 Ботевград - Мездра, в участъка Новачене - Лютидол при местност Копяновец, се осъществява в една лента поради аварирал тежкотоварен автомобил. Това съобщиха от пресцентъра на Агенция „Пътна инфраструктура”.", "date": "2017.12.17", "title": "София: Временно движението по пътя Новачене - Лютидол, при местност Копяновец, се осъществява в една лента поради аварирал тежкотоварен автомобил"}
{"url": "http://www.focus-news.net/news/2017/12/17/2468195/reuters-spored-sotsiologicheskite-prouchvaniya-upravlyavashtata-partiya-v-italiya-belezhi-spad.html", "text": "Управляващата Италианска демократическа партия губи подкрепа в сравнение с противниците си според социологическо проучване, проведено седмици преди парламента да се саморазпусне преди изборите през първите месеци на следващата година, предава  Reuters.\r\nДемократическата партия би получила едва 23,4% от гласовете, което е спад с цял процент в сравнение с подобно проучване от преди осем дни – това е най-ниската подкрепа към партията за последните пет години. Подкрепата към партията, водена от бившия министър-председател Матео Ренци, е паднала силно през последните месеци заради серия от скандали и междуличностни сблъсъци. \r\nСпоред проучването на „Ипсос“ се очаква партия „Движение пет звезди“ да стане най-голямата партия в следващия парламент, но няма да получи абсолютно малцинство, а нейното ръководство изключва формирането на коалиции.  Виктор Турмаков", "date": "2017.12.17", "title": "Reuters: Според социологическите проучвания управляващата партия в Италия бележи спад"}
{"url": "http://www.focus-news.net/news/2017/12/17/2468196/shumen-sobstvenitsite-na-razrushenite-zhilishta-pri-intsidenta-v-hitrino-nyama-da-poluchat-dnes-klyuchovete-ot-novopostroenite-si-kashti.html", "text": "Собствениците на разрушените жилища при инцидента в Хитрино няма да получат днес ключовете от новопостроените си къщи, тъй като все още няма издаден Акт 16 за сградите. Това стана ясно от думите на кмета на населението място Нуридин Исмаил, който присъстваше на курбана във връзка с годишнината от инцидента с влакова композиция в селото, отнел живота на 7 души, предаде репортер на Радио „Фокус”. Молебен бе отслужен от Варненския и Великопреславски митрополит Йоан. Молитва и религиозен ритуал бе извършен и от районния мюфтия Месут Мехмед.\r\nБлагодарност за съпричастността и помощта за Хитрино към правителството на Бойко Борисов и към цяла България изказа кметът на селото Нуридин Исмаил. По думите му днес няма да бъдат връчени ключове на новопостроените къщи на собственици на разрушените жилища при взрива на цистерните с газ пропан-бутан на ж.п. гарата преди година. 10-те къщи са готови, но все още няма Акт 16. Исмаил посочи, че за една година напълно са подменени 80 покрива, а на над 70 къщи е направен частичен ремонт. \r\nДиректорът на ГД ПБЗН гл. комисар Николай Николов също присъстваше на курбана. Той изказа благодарности към местните жителите за това, че са били търпеливи и в рамките на 10-дневната операция по овладяване на ситуацията не са допуснали мародерства.\r\nКурбанът се извършва в ритуалната зала в село Хитрино. Приготвен е обяд за над 700 души.\r\nИвелина ИВАНОВА", "date": "2017.12.17", "title": "Шумен: Собствениците на разрушените жилища при инцидента в Хитрино няма да получат днес ключовете от новопостроените си къщи"}
{"url": "http://www.focus-news.net/news/2017/12/17/2468197/blagoevgrad-vremenno-dvizhenieto-prez-prohoda-predel-e-ogranicheno-za-tovarni-avtomobili-nad-12-tona-poradi-obilen-snegovalezh.html", "text": "Временно движението през проход Предел (път II-19 Симитли - Разлог) е ограничено за товарни автомобили над 12 тона поради обилен снеговалеж. Това съобщиха от пресцентъра на Агенция „Пътна инфраструктура”.", "date": "2017.12.17", "title": "Благоевград: Временно движението през прохода Предел е ограничено за товарни автомобили над 12 тона поради обилен снеговалеж"}
{"url": "http://www.focus-news.net/news/2017/12/17/2468198/the-independent-boris-dzhonsan-predupredi-che-velikobritaniya-shte-stane-vasal-na-es-ako-prieme-negovite-predlozheniya-za-brekzit.html", "text": "Британският външен министър Борис Джонсън предупреди, че страната ще стане „васал“, ако приеме плановете на ЕС за Брекзит. Той допълни, че иска „либерален Брекзит“, с който страната да отхвърля новите правила на ЕС след 29 март 2019 година, пише  The Independent.\r\nПо време на интервю Джонсън заяви, че споразумението за Брекзит трябва да даде на Великобритания „важната свобода да решава своята регулаторна рамка, своите закони и да прави нещата по свой начин“. Той допълни, че ако страната бъде заставена да копира законите на ЕС мнозина ще се чудят какъв е изобщо смисълът от Брекзит, „защото така ще станем от страна член на страна васал“.\r\nСъщевременно министърът заяви, че премиерът Тереза Мей е „свършила страхотна работа“ успявайки в петък да получи зелена светлина от европейските лидери преговорите за Брекзит да се насочат към бъдещите търговски отношения.  Виктор Турмаков", "date": "2017.12.17", "title": "The Independent: Борис Джонсън предупреди, че Великобритания ще стане „васал“ на ЕС, ако приеме неговите предложения за Брекзит"}
{"url": "http://www.focus-news.net/news/2017/12/17/2468199/api-vazstanoveno-e-dvizhenieto-po-patya-novachene-lyutidol-pri-mestnost-kopyanovets-kakto-i-po-patya-pastra-rilski-manastir.html", "text": "Възстановено е движението в двете ленти по път I-1 Ботевград - Мездра, в участъка Новачене - Лютидол при местност Копяновец, както и път ІІI-107 Пастра – Рилски манастир. Това съобщиха от пресцентъра на Агенция „Пътна инфраструктура”.", "date": "2017.12.17", "title": "АПИ: Възстановено е движението по пътя  Новачене - Лютидол при местност Копяновец, както и по пътя Пастра – Рилски манастир"}
{"url": "http://www.focus-news.net/news/2017/12/17/2468200/predsedatelyat-na-bsp-korneliya-ninova-nasarchavame-i-podpomagame-talantlivite-detsa.html", "text": "Насърчаваме и подпомагаме талантливите деца. Това заяви председателят на БСП Корнелия Нинова във Варна, където бе гост на шестия благотворителен концерт, организиран от БСП - Варна и сдружение “За младите с любов”, съобщиха от пресцентъра на БСП. Целта на инициативата е да събере средства, с които да се подпомогнат талантливи деца в изкуството и науката. “Това е прекрасна инициатива. Благодаря на всички, които дойдоха, за да подпомогнат тяхното развитие”, каза Нинова. Тя призова децата да обичат България, защото те са нейното бъдеще.\r\nБлаготворителната кампания събира на една сцена даровити деца, както и едни от най-обичаните български творци. Тази година в подкрепа на инициативата гост бе народната певица Славка Калчева.", "date": "2017.12.17", "title": "Председателят на БСП Корнелия Нинова: Насърчаваме и подпомагаме талантливите деца"}
{"url": "http://www.focus-news.net/news/2017/12/17/2468201/ministar-nikolay-nankov-shte-uchastva-v-zasedanieto-na-mezhduvedomstveniya-shtab-za-poddarzhane-na-republikanskite-patishta-pri-zimnata-obstanovka.html", "text": "Министърът на регионалното развитие и благоустройството Николай Нанков ще участва днес в заседанието на Междуведомствения щаб за поддържане на републиканските пътища при зимна обстановка в АПИ, съобщиха от пресцентъра на МРРБ.\r\nОколо 16.00 часа на брифинг в Ситуационния център на АПИ на бул. “Македония” 3 ще бъде обобщена информацията за зимната обстановка по републиканските пътища.", "date": "2017.12.17", "title": "Министър Николай Нанков ще участва в заседанието на Междуведомствения щаб за поддържане на републиканските пътища при зимната обстановка"}
{"url": "http://www.focus-news.net/news/2017/12/17/2468202/sofiya-prodalzhavat-obrabotkite-vav-vrazka-sas-snegovalezha-v-rayonite-vitosha-pancharevo-i-vrabnitsa.html", "text": "Продължават обработките във връзка със снеговалежа в районите „Витоша“, „Панчарево“ и „Връбница“. Това съобщиха от пресцентъра на Столична община.  Обработва се  и трасето на бул. „България“. Над 150 машини са в готовност. Извършва се и опесъчаване на планинските пътища във Витоша. В тази връзка е спряно движението на автомобили по тях. Автобусите ще въртят при лифта „Драгалевци“. От Столична община напомня на водачите на превозни средства да карат със съобразена скорост и автомобили, подготвени за зимни условия.", "date": "2017.12.17", "title": "София: Продължават обработките във връзка със снеговалежа в районите „Витоша“, „Панчарево“ и „Връбница“"}
{"url": "http://www.focus-news.net/news/2017/12/17/2468203/blagoevgrad-dva-avtomobila-sa-katastrofirali-v-rayona-na-kresnenskoto-hanche-nyama-postradali-hora.html", "text": "Два автомобила са катастрофирали в района на Кресненското ханче, няма пострадали хора. Това съобщиха за Радио „Фокус“ – Пирин от Областното пътно управление – Благоевград. Движението в района се извършва в една лента, като се регулира от служители на „Пътна полиция“. Очаква се всеки момент превозните средства, участвали в пътни инцидент, да бъдат отстранени от платното за движение, след което преминаването ще бъде възстановено в нормален режим.\r\nЛивия НИНОВА", "date": "2017.12.17", "title": "Благоевград: Два автомобила са катастрофирали в района на Кресненското ханче, няма пострадали хора"}
{"url": "http://www.focus-news.net/news/2017/12/17/2468204/iliana-benovska-g-zho-ninova-tolkova-li-vi-e-strah-che-shte-badete-vtoriyat-prokopiev-za-tehnoimpeks-ta-tryabva-dobrev-da-vi-proizvede-v-magiya.html", "text": "Г-жо Нинова, толкова ли Ви е страх, че ще бъдете вторият Прокопиев за „Техноимпекс“, та трябва Добрев да Ви произведе в „магия“. Това пита в авторското си предаване „Беновска пита” по Канал 3 и Радио К2, съобщиха от екипа на предаването. БСП и Корнелия Нинова ще искат вот на недоверие за Бойко Борисов и ГЕРБ по тема „Корупция“ в първия ден на европредседателството на България. Президентът Румен Радев пък щял да наложи вето на антикорупционния закон. Сещам се за един стих на Валери Петров: „…има някой необясними неща…“ От опит всички знаем, че „необяснимите неща“ си имат простички обяснения. И обикновено мотивите се оказват „…странни работи, свързани с баба ти…“, отново цитирам Валери Петров.\r\nДа помислим ли заедно какви ли са „…странни-ТЕ работи, свързани с баба ти…“ за поведението на Корнелия Нинова? Антикорупционният закон, въпреки бъдещото вето на Радев, ще бъде приет от 44 Народно събрание и дали една сутрин няма „да почука на вратата“ на Корнелия Нинова с призовка за разследване за лична конфискация? И тогава, без давността да пречи, другарката Нинова да е длъжна да даде ясни обяснения за това с какви и откъде пари, за да се сдобие с апетитни имоти и приватизира „Техноимпекс“? И да започнат да се разплитат и някои, в момента, „необясними неща“… Например, защо точно Нинова е назначена да управлява на тази крехка възраст дружество от категорията на „Техноимпекс“ и председателката на БСП да тръгне по пътя на Иво Прокопиев…\r\nИ както запита Антон Тодоров, след като цитира интервю на Нинова: „в община Триадица, където работех преди да отида в Следствието, бях в един екип с Александър Тасев, след това пътищата ни се разделиха. Когато дойде правителството на Иван Костов Александър Тасев стана зам.-министър на търговията и туризма, беше заместник на Валентин Василев. Един ден ми се обади и каза: „Правим екипи – имаме нужда от юристи. Работил съм с теб в Триадица, познаваме се, ела да поговорим дали би се съгласила да работим заедно”. Отидох при Тасев и той ми предложи да стана директор на „Техноимпекс”. Много хора са се опитвали да оглавяват външнотърговски дружества – тя оглавява 2, съпругът ѝ трето. Ако погледнете с какво са се занимавали външнотърговските дружества – тук са изнасяли кадри в Близкия Изток, Северна Африка - зони, където тогавашните разузнавателни служби и тези преди 10-ти имаха много съсредоточен специален интерес. И сега тук задавам нещо за размисъл - 2002 - 2003 година Нинова става член на БСП, 2 години по-късно - без да знае, без някой да я лансира, тя става зам.-министър на икономиката при Р.Овч. (така казано) с ресор спец продукция, износ на оръжия и т.н. Била е на терен, стреляли са я, бягала е през граници, преживяла е и атентати, за които споменава с една дума – дали тази жена не е от сектата на някоя от онези непрозрачни структури – не знам… задавам въпроси. Такава рязка кариера – от 2003 си в БСП, 2 години по-късно си зам.-министър с ресор спец продукция. Чакай, кога си продавал ти спец продукция? Кога си бил на терен? Проучвал си пазари, имаш ли контакти с тези хора? Изобщо какво си работил преди това? Дали някой не е „нашепнал на ушенцето на Р.Овч. – това е нашият човек, взимай я при тебе? Така стават нещата”, заключи Тодоров. \r\nИ като си зададем тези въпроси може пък и да започнем да си обясняваме ешалонираните нападки на Нинова към ГЕРБ и Бойко Борисов. \r\nПрез съзнанието ни, както „Грипен“ прелита и мисълта, че от благодарност, че Корнелия Нинова го издигна за президент, Румен Радев ще се мъчи да спре този антикорупционен закон. Прелита и друга мисъл - Радев пък, може би, ще спира закона и заради някои „...странни работи, свързани с баба ти…“ около някои действия на самия Радев и на неговия служебен кабинет…\r\nПитам се и какви ли „..странни работи, свързани с баба ти…“ вдъхновиха остроумния Кирчо Добрев, заместник на Нинова в БСП, да заяви, че „когато я няма Корнелия Нинова, магията изчезва“ и да обяви, че Нинова е приватизирала „Техноимпекс“ по правилата на експредседателя на БСП и ескминистър-председател Жан Виденов и неговото вице Румен Гечев?!\r\nВремето ще отговори на тези въпроси. Но днес търсим отговора на въпроса: Г-жо Нинова, толкова ли Ви е страх, че ще бъдете вторият Прокопиев за „Техноимпекс“, та трябва Добрев за Ви произведе в „магия“?\r\nАз съм Беновска и питам.", "date": "2017.12.17", "title": "Илиана Беновска: Г-жо Нинова, толкова ли Ви е страх, че ще бъдете вторият Прокопиев за „Техноимпекс“, та трябва Добрев да Ви произведе в „магия“"}
{"url": "http://www.focus-news.net/news/2017/12/17/2468205/blagoevgrad-vazstanoveno-e-dvizhenieto-po-pat-i-1-simitli-kresna-v-rayona-na-kresnensko-hanche.html", "text": "Възстановено е движението по път I-1 Симитли - Кресна, в района на Кресненско ханче. Това съобщиха от пресцентъра на Агенция \"Пътна инфраструктура\".", "date": "2017.12.17", "title": "Благоевград: Възстановено е движението по път I-1 Симитли - Кресна, в района на Кресненско ханче"}
{"url": "http://www.focus-news.net/news/2017/12/17/2468206/afp-11-dushi-sa-zaginali-pri-napadenie-na-talibanite-v-afganistan.html", "text": "Най-малко 11 афганистански полицейски служители са загинали в неделя при нападение на талибани срещу контролен пункт в южната афганистанска провинция Хелманд, предава  AFP.\r\n„Нашата полиция се съпротивляваше, но за жалост 11 нейни служители станаха мъченици, а други двама бяха ранени“, съобщи провинциалният губернатор Хаятула Хаят. Той допълни, че талибаните са се оттеглили след нападението. При сблъсъка са загинали 15 талибани. \r\nСъщо така в неделя кола-бомба е атакувала силите на НАТО в съседната провинция Кандахар като при взрива е загинала една цивилна жена. Говорител на Алианса в Кабул заяви, че в момента се изготвят доклади, свързани с нападението Виктор Турмаков", "date": "2017.12.17", "title": "AFP: 11 души са загинали при нападение на талибаните в Афганистан"}
{"url": "http://www.focus-news.net/news/2017/12/17/2468207/ombudsmanat-maya-manolova-referendumite-ne-sa-prosto-skapa-sotsiologiya-za-da-se-chue-kakvo-e-obshtestvenoto-mnenie-a-reshenie-na-vazhen-vapros-koyto-valnuva-horata.html", "text": "Референдумите не са просто скъпа социология, за да се чуе какво е общественото мнение, а решение на важен въпрос, който вълнува хората. Това каза за Агенция „Фокус“ омбудсманът Мая Манолова във връзка с провеждането на местните референдуми. На въпрос това ли е начинът за действие на гражданското общество, за да бъде чуто мнението на хората  по въпросите, които ги засягат, Манолова заяви: „Така функционира демокрацията. Това е начинът гражданите да участват във вземането на важни за тях решения“.  \r\nОтносно провеждащия се днес референдум в Генерал Тошево за добива на газ в региона, омбудсманът коментира: „Подкрепих и референдумите в Стара Загора, с. Ъглен, Трън. Важно е и това е пътят, чрез който хората ще вземат съдбата на своята община в ръцете си и ще се произнесат по важните теми. Референдумите не са просто скъпа социология, за да се чуе какво е общественото мнение, а решение на важен въпрос, който вълнува хората“.\r\n„Не искам да коментирам резултатите до момента от допитването нито активността на хората, всичко това ще се случи през утрешния и през следващите дни. Искам да приветствам самото провеждане на референдума, защото е начинът гражданите да участват в управлението на общината и на държавата“, каза още Мая Манолова.\r\nМариела РУСЕВА", "date": "2017.12.17", "title": "Омбудсманът Мая Манолова: Референдумите не са просто скъпа социология, за да се чуе какво е общественото мнение, а решение на важен въпрос, който вълнува хората"}
{"url": "http://www.focus-news.net/news/2017/12/17/2468208/asahi-shimbun-yaponiya-obmislya-vavezhdaneto-na-sistema-za-protivoraketna-otbrana-za-da-se-protivopostavya-na-kitay.html", "text": "Наблюдавайки Китай, правителството на Япония обмисля възможността да разшири възможностите на страната да прехваща не само балистични ракети, но и  крилати ракети. Очаква се планът за изграждането на системите за „Интегрирана противовъздушна и противоракетна отбрана“ (ИАМД) да сближи Токио и Вашингтон значително, пише  Asahi Shimbun.\r\n„Решението частично ще засили защитата на Япония срещу севернокорейските балистични ракети, но реалната цел на въвеждането на ИАМД е да се противостои на Китай, който модернизира ракетите си“, съобщава високопоставен служител от японските сили за сигурност. \r\nСпоред експертите е сравнително лесно да се изчисли траекторията на една балистична ракета, защото тя по принцип лети по парабола. Свалянето на крилатите ракети е по-трудно, понеже те могат да променят курса си насред полет и по-трудно се засичат с радар, защото летят на ниска височина. \r\nПравителството смята, че с придобиването на ИАМД страната ще се екипира с възможността да се отбранява не само срещу севернокорейските балистични ракети, но и срещу крилати. Китай, както и Русия развиват крилати ракети с далечен обсег, които могат да пътуват със скорост пет пъти по-голяма от тази на звука.  Виктор Турмаков", "date": "2017.12.17", "title": "Asahi Shimbun: Япония обмисля въвеждането на система за противоракетна отбрана, за да се противопоставя на Китай"}
{"url": "http://www.focus-news.net/news/2017/12/17/2468209/dobrich-3126-e-izbiratelnata-aktivnost-na-mestniya-referendum-v-general-toshevo-kam-1330-chasa.html", "text": "31,26% е избирателната активност на местния референдум в Генерал Тошево към 13.30 часа. Това съобщиха от Общинската избирателна комисия – Генерал Тошево, предаде кореспондент на Радио „Фокус” – Варна. Общо към посочения час правото на вот са упражнили 3 951 души. Най-висока е активността в град Генерал Тошево – 30,31%. Няма постъпили към момента сигнали за нарушения в деня на вота. Гласуването в референдума продължава до 20.00 часа. \r\nВъпросът на местното допитване е „Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?” Бюлетинът съдържа два възможни отговора: „ДА” и „НЕ”. Осигурен е транспорт за жителите на селата Краище, Вичово, Лозница и Узово, за да гласуват в определеното за тях друго населено място. \r\nЖулиета НИКОЛОВА", "date": "2017.12.17", "title": "Добрич: 31,26% е избирателната активност на местния референдум в Генерал Тошево към 13.30 часа"}
{"url": "http://www.focus-news.net/news/2017/12/17/2468210/sofiya-vazstanovyava-se-dvizheneto-po-planinskiya-pat-do-zlatnite-mostove.html", "text": "Възстановява се движенето по планинския път до Златните мостове. Това съобщиха от пресцентъра на Столична община.  На пътя беше извършено опесъчаване и почистване. Продължава работа по другия път „Драгалевци“ – хижа Алеко. На място има екипи на СДВР, Столичен инспекторат и екипи на Дирекция „Аварийна помощ и превенция“ към Столична община.", "date": "2017.12.17", "title": "София: Възстановява се движенето по планинския път до Златните мостове"}
{"url": "http://www.focus-news.net/news/2017/12/17/2468211/kyustendil-vav-visokite-chasti-na-oblastta-vali-snyag-patnite-nastilki-sa-mokri-i-hlazgavi.html", "text": "Във високите части на областта вали сняг, пътните настилки са мокри и хлъзгави. Това съобщи за Радио „Фокус“ – Кюстендил дежурният в Областно пътно управление – Кюстендил. В цялата област има валежи, във високите части те са от сняг, а в равнинните – от дъжд. Пътищата са проходими при зимни условия. Сняг вали по пътя Кюстендил – София, в района на Конявската планина, но без да се задържа снежна покривка по пътното платно. Снеговалежът е по-силен в района на ГКПП – „Гюешево“. Няма въведени допълнителни ограничения за движението на моторни превозни средства заради метеорологичните условия. Трафикът е интензивен по автомагистрала „Струма“ и път Е-79.\r\nВенцеслав ИЛЧЕВ", "date": "2017.12.17", "title": "Кюстендил: Във високите части на областта вали сняг, пътните настилки са мокри и хлъзгави"}
{"url": "http://www.focus-news.net/news/2017/12/17/2468212/blagoevgrad-koledno-tarzhestvo-na-potrebitelite-na-sotsialnite-tsentrove-v-simitli-se-e-provelo-v-grada.html", "text": "Коледно тържество на потребителите на социалните центрове в Симитли се е провело в града. Това съобщи за Радио „Фокус“ – Пирин Ивайло Гоцев, ръководител на „Социално звено“ към общината. Организатори на инициативата са били Община Симитли, съвместно с Фондация „Мисия без граници“. „С концерт-спектакъл, подаръци, пожелания, празнично настроение и много топлина хората от Център за настаняване от семеен тип за лица с психични разстройства, Център за настаняване от семеен тип за лица с деменция, Център за настаняване от семеен тип за лица с физически увреждания и Защитено жилище за лица с психични разстройства отпразнуваха предстоящите коледни празници“, каза още Гоцев. Той добави, че представителите на Фондация „Мисия без граници“ също са изнесли малък концерт, подарили са подаръци на потребителите и на екипите на центровете. „Внесоха много настроение, топлина и надежда за едни мирни и спокойни, светли празници в навечерието на Коледа. Екипът и потребителите на социалните услуги искрено и сърдечно им благодарим“, подчерта Гоцев.\r\nЛивия НИНОВА", "date": "2017.12.17", "title": "Благоевград: Коледно тържество на потребителите на социалните центрове в Симитли се е провело в града"}
{"url": "http://www.focus-news.net/news/2017/12/17/2468213/the-guardian-leybaristite-ne-iskat-vtori-referendum-za-chlenstvoto-v-es.html", "text": "Водещият политик от британската Лейбъристка партия Даян Абът заяви, че електоратзд ще изрази своята воля чрез своите депутати, когато парламентът  гласува относно окончателното излизане на Великобритания от ЕС. Тя допълни, че партията и отхвърля идеята за провеждане на втори референдум за Брекзит, пише  The Guardian.\r\n„Имаме парламентарна система и се съгласихме миналата седмица, против волята на правителството, че парламентът ще има последния глас в споразумението и смятам, че това е наистина важно и ще позволи на депутатите да отразят гледната точка на електората си“, заяви Абът по време на телевизионно интервю.  „Лейбъристката партия не подкрепя идеята за втори референдум и никога не го е подкрепяла“, уточни тя. \r\nНа 11 декември министър-председателят на Великобритания Тереза Мей претърпя поражение, след като бе гласувано изменение в закона за излизането от ЕС, според който окончателното споразумение за Брекзит трябва да бъде гласувано от парламента на страната.  Виктор Турмаков", "date": "2017.12.17", "title": "The Guardian: Лейбъристите не искат втори референдум за членството в ЕС"}
{"url": "http://www.focus-news.net/news/2017/12/17/2468214/vratsa-dvizhenieto-e-v-edna-lenta-po-pat-iii-1306-gorno-peshtene-vratsa-v-rayona-sled-s-gorno-peshtene-poradi-razliv-na-voda-ot-prolivniya-dazhd.html", "text": "Движението е в една лента по път III-1306 Горно Пещене - Враца, в района след с. Горно Пещене, поради разлив на вода от проливния дъжд. Това съобщиха от пресцентъра на Агенция \"Пътна инфраструктура\".\r\nВодачите да се движат с повишено внимание и съобразена скорост, спазвайки пътните знаци.", "date": "2017.12.17", "title": "Враца: Движението е в една лента по път III-1306 Горно Пещене - Враца, в района след с. Горно Пещене, поради разлив на вода от проливния дъжд"}
{"url": "http://www.focus-news.net/news/2017/12/17/2468215/afp-broyat-na-zhertvite-ot-atentata-v-pakistan-dostigna-osem-dushi.html", "text": "Броят на жертвите от атентата в Пакистан достигна до осем души, като поне още 30 са ранени, съобщават местните власти, предава AFP. \r\nПо-рано бе съобщено за двама атентатори, които са нападнали църква в южната част на Пакистан. По данни на полицията, органите на реда са успели да застрелят единия от атентаторите, но вторият е успял да се взриви близо до входа на храма. \r\nСедем от ранените се намират в сериозно състояние. \r\nСпоред официални лица, на литургията са присъствали между 300 и 400 души.  Цанко Цолов", "date": "2017.12.17", "title": "AFP: Броят на жертвите от атентата в Пакистан достигна осем души"}
{"url": "http://www.focus-news.net/news/2017/12/17/2468216/gencho-genchev-kmet-na-svishtov-prechistvatelna-stantsiya-za-piteyni-vodi-predstoi-da-bade-izgradena-v-grada.html", "text": "Пречиствателна станция за питейни води предстои да бъде изградена в Свищов. До края на календарната година се очаква да бъдат отпуснати средства за предпроектно проучване. Това съобщи за Радио „Фокус“ – Велико Търново кметът на Община Свищов Генчо Генчев. Това, по думите му, е станало ясно след срещата с министъра на регионалното развитие и благоустройството Николай Нанков и с представители на Министерство на околната среда и водите. „Пречиствателната станция за питейни води трябва да бъде финансирана през 2019 година и изграждането й да започне тогава. Това е сериозен проблем за цялата община от много години“, коментира още Генчев. Освен това на срещата е бил обсъден въпросът със сметосъбирането и сметоизвозването в града и останалите населени места. Предстои сега действащата система да бъде цялостно обновена в следващите две години. Вероятно ще се наложи и промяна в размера на такса „Смет“. \r\nПрез пролетта на 2018 година ще бъде извършен и ремонт на пътя между Свищов и село Вардим, чието състояние е много лошо от години. Средствата вече са осигурени. Дейностите ще стартират през април и ще приключат за около три месеца. „Министерство на регионалното развитие и благоустройството предостави и безвъзмездна финансова помощ в размер на близо 800 хиляди лева. Те ще бъдат вложени в подмяната на водопроводите на селата Морава, Козловец, Драгомирово и Хаджидимитрово“, каза още Генчо Генчев. Процедурата вече е започната, а реалните дейности се очакват в началото на 2018 година.\r\nЛуиза ТРАНЧЕВА", "date": "2017.12.17", "title": "Генчо Генчев, кмет на Свищов: Пречиствателна станция за питейни води предстои да бъде изградена в града"}
{"url": "http://www.focus-news.net/news/2017/12/17/2468217/blagoevgrad-v-otdel-npm-samuilova-krepost-i-kashta-vanga-kam-istoricheski-muzey-petrich-byaha-zasadeni-elhi-po-povod-koledno-novogodishnite-praznitsi.html", "text": "В отдел НПМ „Самуилова крепост“ и „Къща Ванга“ към Исторически музей – Петрич бяха засадени елхи по повод Коледно-новогодишните празници. Това каза за Радио „Фокус“ – Пирин Сотир Иванов, директор на музея. Той добави, че коледните дръвчета са били дарени от Никола Дзаков – кмет на село Струмешница и Димитър Комитов – директор на „ДГС Петрич“. „Благодарим на І ОУ „Кочо Мавродиев“ град Петрич за поредната съвместна инициатива“, добави Иванов. Той пожела от негово име и от името на целият му екип „Весели празници“ на всички.\r\nЛивия НИНОВА", "date": "2017.12.17", "title": "Благоевград: В отдел НПМ „Самуилова крепост“ и „Къща Ванга“ към Исторически музей – Петрич бяха засадени елхи по повод Коледно-новогодишните празници"}
{"url": "http://www.focus-news.net/news/2017/12/17/2468218/nuridin-ismail-kmet-na-hitrino-12-proekta-za-vazstanovyavane-na-infrastruktura-i-obshtestveni-sgradi-sa-vneseni-vav-fond-zemedelie-po-dva-ima-veche-podpisani-dogovori.html", "text": "12 проекта за възстановяване на инфраструктура и обществени сгради са внесени във фонд „Земеделие“, по два има вече подписани договори, заяви пред журналисти кметът на Хитрино Нуридин Исмаил, предаде репортер на Радио „Фокус“- Шумен. Той посочи, че са внесли документи в рамките на целия ресурс, за който са имали възможност да кандидатстват с предимство. „През зимата може би ще тече тяхното възлагане, ако подпишем всички договори. Наистина догодина ще се случат много неща в инфраструктурата в Хитрино“, заяви Нуридин Исмаил. Относно предвиденото днес връчване на ключове на собственици на новопостроени къщи в селото, кметът посочи, че това ще се случи на по-късен етап, а основната причина е, че все още за готовите къщи няма Акт 16. „Оказа се, че документацията излезе по-трудна от самото строителство. Къщите са готови, но не можахме да стигнем до Акт 16. Има още малко документна и довършителна част“, каза Нуридин Исмаил. По думите му това няма да доведе до напрежение сред хората. „Най-трудното с тези хора, чиито домове бяха разрушени при взрива, го преживяхме. Сега няма напрежение и няма да има проблеми те да си изкарат зимата. В 60-70 къщи вътрешните ремонти са извършени и това са най-трудните и най-тежките къщи. Остана да се работи по по-малко засегнатите, но проблеми с хората, с възстановяването и с тяхното търпение няма“, каза Нуридин Исмаил. Той отговори и на въпрос за първа копка на джамия и църква в селото. „Моето желание за това е голямо и мисля че ще стане. Имаме вече закупено място за джамия. Водят се разговори как да бъде построена. Имаме едно-две виждания и за църква. Обещал съм и ще работя и за това без да слагаме срокове“, каза Нуридин Исмаил.\r\nИвелина ИВАНОВА", "date": "2017.12.17", "title": "Нуридин Исмаил, кмет на Хитрино: 12 проекта за възстановяване на инфраструктура и обществени сгради са внесени във фонд „Земеделие“, по два има вече подписани договори"}
{"url": "http://www.focus-news.net/news/2017/12/17/2468219/blagoevgrad-v-simitli-prodalzhava-da-se-provezhda-koleden-turnir-po-futbol-v-pamet-na-ivan-yanchev.html", "text": "В Симитли продължава да се провежда Коледен турнир по футбол в памет на Иван Янчев. Това съобщиха за Радио „Фокус“ – Пирин организаторите на спортната проява, която се провежда вече 19 години по инициатива на кмета на Общината Апостол Апостолов. Официалното начало на събитието е било поставено през вчерашния ден, като са били изиграни няколко срещи в първия кръг на турнира, както следва: I група – Черниче – Рома – 10:2; Отбора на затвора – Жълта подводница – 4:1; Ораново – Шанхай – 3:1; Железница-Почива. Във II група един срещу друг са се изправили следните отбори: Борците-Крупник –1:5; VIVA-Кораба майка – 2:5; Полена – Барселона – 10:6. Организаторите коментират, че всички участници в турнира играят с много енергия. Мачовете се провеждат на игрищата с изкуствено покритие на стадиона в Симитли и са 13 на брой, тъй като след тегленето на жребия се е присъединил още един отбор. \r\nДнес надпреварата продължава с втори кръг, като отбор „Шанхай“ ще почива в първа група.\r\nЛивия НИНОВА", "date": "2017.12.17", "title": "Благоевград: В Симитли продължава да се провежда Коледен турнир по футбол в памет на Иван Янчев"}
{"url": "http://www.focus-news.net/news/2017/12/17/2468220/nikolay-aleksandrov-rd-pbzn-shte-se-stremim-da-organizirame-poveche-savmestni-obucheniya-s-dobrovolnite-formirovaniya-v-regiona-prez-2018-godina.html", "text": "Повече съвместни учения на пожарникари и доброволните формирования от областта са предвидени за 2018 година. Това заяви за Радио „Фокус“ – Велико Търново гл. инсп. Николай Александров, началник сектор „Превантивна и контролна дейност“ в РД ПБЗН. Той уточни, че се предвиждат разигравания на терен на различни критични ситуации, поне веднъж на три месеца. Графиците ще са предварително съгласувани с кметовете на съответните общини, от които е формированието. По думите му обученията, които вече са проведени, са доказали огромния си успех. „През настоящата година бяха приети някои промени в дейността на доброволните формирования. Общините вече имат възможност да търсят помощ от съседни на тях администрации чрез доброволческите структури. При участие в дейности по защита на населението на доброволното формирование, извън работно време, заповедта на кмета може да се издаде устно и след това да се оформи писмено. До сега беше обратното, но промените са въведени, с цел по-навременна и бърза реакция“, обясни гл. инсп. Александров. Общините във Великотърновска област имат право да регистрират формирования с до 20 доброволци, с изключение на Община Велико Търново, където квотата е 30 души.\r\nЛуиза ТРАНЧЕВА", "date": "2017.12.17", "title": "Николай Александров: РД ПБЗН: Ще се стремим да организираме повече съвместни обучения с доброволните формирования в региона през 2018 година"}
{"url": "http://www.focus-news.net/news/2017/12/17/2468221/govoritelyat-na-ruskoto-vanshno-ministerstvo-mariya-zaharova-rusiya-nikoga-ne-e-bila-voynstvena-strana-za-razlika-ot-evropeyskite-darzhavi.html", "text": "Говорителят на руското Министерство на външните работи  Мария Захарова заяви в неделя, че Русия никога не е била войнствена страна, за разлика от европейските държави, предава ТАСС. Становището на Захарова, публикувано в една от социалните мрежи, е в отговор на коментар, направен от британския външен министър Борис Джонсън. По-рано в неделя първият дипломат на Лондон направи паралел между сегашна Европа и Древна Елада. Джонсън сравни Русия с военнолюбивия гръцки град Спарта, докато по думите на британския външен министър, Европа може да се сравни с древния полис Атина. \r\n„Сравнението не е правилно а Русия никога не е била войнствена страна, за разлика от европейските държави“, се казва в съобщението на Захарова.  Цанко Цолов", "date": "2017.12.17", "title": "Говорителят на руското външно министерство Мария Захарова: Русия никога не е била войнствена страна, за разлика от европейските държави"}
{"url": "http://www.focus-news.net/news/2017/12/17/2468222/prof-plamen-mitev-grigor-parlichev-vsyacheski-demonstrira-svoyata-prinadlezhnost-kam-balgarskata-obshtnost.html", "text": "Григор Пърличев всячески демонстрира своята принадлежност към българската общност. Това каза историкът проф. Пламен Митев, преподавател в Историческия факултет на Софийския университет „Св. Климент Охридски“, в интервю за Агенция „Фокус“ за българските книжовници от Македония и за делото и живота на Григор Пърличев. „Той всячески демонстрира своята принадлежност към българската общност. Навсякъде отбелязва, че е българин, без да се срамува. В автобиографията си, написана много вълнуващо, Пърличев отбелязва тъкмо своя български произход и принадлежност към българското културно Възраждане“, каза проф. Пламен Митев. Той поясни, че заслуга на Пърличев е откриването на българско читалище в Охрид. По думите му Григор Пърличев е една трагична фигура от нашето Възраждане. Проф. Митев посочи, че съдбата на Пърличев е белязана в немалка степен от жестокия конфликт с гръцката пропаганда. „Много силно въздействие върху формирането на Григор Пърличев като личност оказва Димитър Миладинов, който живее в неговата родна къща. Още на 6 месеца Григор Пърличев остава без баща, а Димитър Миладинов изпълнява ролята на негов настойник и духовен учител. Това оставя следа върху творчеството и поведението му в публичното пространство“, коментира проф. Митев. \r\nИсторикът обясни, че личната борба на Пърличев срещу фанариотите е свързана с трагичната съдба на братя Миладинови. „Пърличев е студент в Гърция, когато научава за арестуването на братя Миладинови и тяхната драматична съдба в цариградските затвори. Това го подтиква да продължи делото на братя Миладинови и да утвърди българския език и българските традиции, завръщайки се по-късно в Охрид и поемайки учителството като свое поприще. Това води до ответни реакции от страна на фанариотските групи в района на Охрид. В крайна сметка той самият е наклеветен и арестуван заедно с брат си. По-късно е освободен и завръщайки се, продължава да налага българщината по начина, по който си представя, че българският език,  литература и култура трябва да бъдат в основата на културното пробуждане и еманципация на населението в Македония. За мен Григор Пърличев е достоен последовател на делото, започнато от братя Миладинови. Онова, което е свършил, наистина оставя трайна следа в съдбата на Македония“, каза още проф. Митев. \r\nДеница КИТАНОВА", "date": "2017.12.17", "title": "Проф. Пламен Митев: Григор Пърличев всячески демонстрира своята принадлежност към българската общност"}
{"url": "http://www.focus-news.net/news/2017/12/17/2468223/veliko-tarnovo-mezhdu-75-i-160-lv-varirat-novogodishnite-kuverti-v-zavedeniyata-v-grada.html", "text": "Между 75 и 160 лв. варират новогодишните куверти в заведенията във Велико Търново. Цената се определя в зависимост от това къде се намира атракционът, сочи репортерска проверка на Радио „Фокус“ – Велико Търново. В предложенията е включено тристепенно меню с ордьовър, предястие и основно, десерт, баница с късмети, плодове, ядки и мезе. Осигурени са и алкохол – вино и концентрат, както и шампанско за новогодишната наздравица. В заведенията, които се намират в кварталите на старата столица кувертите са между 75 и 85 лв., а в тези, които са в центъра на града, цената е около 100-115 лв. Най-скъпо се оказва в хотелските комплекси във великотърновското село Арбанаси, където само новогодишната нощ струва 160 лв., без нощувките. Някои заведения предлагат и специално детско меню със специалитети, подходящи за малчугани, включващо детско шампанско и много лакомства. За тях великотърновци и гости на града плащат по 40-45 лв.\r\nЛуиза ТРАНЧЕВА", "date": "2017.12.17", "title": "Велико Търново: Между 75 и 160 лв. варират новогодишните куверти в заведенията в града"}
{"url": "http://www.focus-news.net/news/2017/12/17/2468224/cnn-avstraliya-arestuva-mazh-po-podozrenie-che-e-agent-na-severna-koreya.html", "text": "В неделя властите в Австралия арестуваха мъж по подозрение, че агент на Северна Корея, съобщава американският телевизионен канал CNN. \r\nЗадържаният е 59-годишният Чан Хан Чои, гражданин на Австралия, пристигнал в страната от Южна Корея. Според властите той е посредничел за продажбата на ракети, ракетни компоненти и проекти от страна на Северна Корея на международни купувачи, които обаче все още не са идентифицирани. В разрез с наложените върху режима в Пхенян икономически санкции, задържаният се е опитвал също така да договори износа на севернокорейски въглища за Виетнам и Индонезия.  Цанко Цолов", "date": "2017.12.17", "title": "CNN: Австралия арестува мъж по подозрение, че е агент на Северна Корея"}
{"url": "http://www.focus-news.net/news/2017/12/17/2468225/blagoevgrad-vazstanoveno-e-dvizhenieto-na-tovarni-avtomobili-nad-12-tona-prez-prohod-predel.html", "text": "Възстановено е движението на товарни автомобили над 12 тона през проход Предел (път II-19 Симитли - Разлог). Това съобщиха от пресцентъра на Агенция \"Пътна инфраструктура\".", "date": "2017.12.17", "title": "Благоевград: Възстановено е движението на товарни автомобили над 12 тона през проход Предел"}
{"url": "http://www.focus-news.net/news/2017/12/17/2468226/hurriyet-turtsiya-smyata-da-otvori-posolstvo-v-iztochen-erusalim.html", "text": "Турция смята да отвори свое посолство в Палестинската автономия в Източен Ерусалим, пише вестник Hurriyet, като се позовава на изказване на държавния глава Реджеп Тайип Ердоган, направено в неделя, 17 декември.\r\nПо време на партийна среща на управляващата в Турция Партия на справедливостта и развитието, проведена в провинция Караман, Ердоган е отбелязал, че „ние вече признахме Източен Ерусалим за столица на Палестинската автономия, но все още не сме отворили свое посолство там, тъй като Ерусалим се намира под окупация“ Държавният глава добави, че „с божията помощ, ние скоро ще отворим свое посолство там“. Агенция „Фокус“ припомня: На шести декември американският държавен глава Доналд Тръмп призна Ерусалим за столица на Израел, решение, което предизвика остра международна реакция. В сряда, 13 декември, в Истанбул бе проведена среща на организацията за Ислямско сътрудничество, като държавите членки припознаха Източен Ерусалим за столица на Палестинската автономия. \r\nИзточната част на спорния град попадна под контрола на израелската армия след Шестдневната война от 1967 г. По-късно Израел анексира Източен Ерусалим, действие, което бе осъдено и остана непризнато от международната общност.  Цанко Цолов", "date": "2017.12.17", "title": "Hurriyet: Турция смята да отвори посолство в Източен Ерусалим"}
{"url": "http://www.focus-news.net/news/2017/12/17/2468227/siyka-surkova-kmet-na-smolyanskoto-selo-momchilovtsi-seloto-ochakva-mnogo-turisti-za-koleda-i-nova-godina-kashtite-za-gosti-sa-rezervirani-na-100.html", "text": "Както всяка година в Момчиловци къщите за гости са резервирани на 100% за Нова година, като записванията са започнали от преди няколко месеца. Това каза за Радио „Фокус” – Смолян кметът на селото Сийка Суркова. Тя отбеляза, че за Коледа се очакват по-малко гости в селото, тъй като е семеен празник, но въпреки това има туристи, които желаят да гостуват на родопското село и за Рождество Христово. Кулминацията на коледно-новогодишните тържества в Момчиловци ще бъде на 30 декември, когато кметството и читалището в селото, заедно с местния бизнес, организират предновогодишно парти за местните хора и туристите. От 16.00 часа в читалището в Момчиловци ще има празничен концерт, след който танцьорите и гайдарите ще излязат на площада в селото, където ще се извият кръшни родопски хора, а за всички присъстващи ще има вино и скара на корем. На празника Дядо Коледа ще подарява подаръци на всички деца, а за гостите е предвидена и специална викторина, с въпроси, свързани със селото. Наградите за нея ще бъдат домашно приготвени традиционни родопски ястия и напитки, както и сувенири, свързани с Момчиловци. Празникът няма да мине и без пищна заря, която ще озари небето над селото, допълни Суркова.\r\nТя посочи, че заедно с приготовленията за предстоящите празници в селото е направена подготовка и на ски-пистата в местността Картола. „Очакваме само снеговалеж, който де е достатъчен за обработка на пистата. Тя е предпочитана както от туристи от вътрешността на страната, така и от хора от региона. Ски зоната край Момчиловци привлича туристи заради ниските цени, а и с факта, че е подходящо място за практикуване на зимни спортове от семейства с малки деца“, каза още Сийка Суркова.\r\nНели ГЕРГЬОВСКА", "date": "2017.12.17", "title": "Сийка Суркова, кмет на смолянското село Момчиловци: Селото очаква много туристи за Коледа и Нова година, къщите за гости са резервирани на 100%"}
{"url": "http://www.focus-news.net/news/2017/12/17/2468228/reuters-islyamska-darzhava-poe-otgovornost-za-atentata-v-pakistan.html", "text": "Терористичната групировка „Ислямска държава“ пое отговорност за извършения в южната част  на Пакистан атентат, при който загинаха поне осем души а други 30 са ранени, предава агенция Reuters, като се позовава на съобщение от медии на терористичната организация. Агенция „Фокус“ припомня: По-рано бе съобщено, че двама атентатори са нападнали църква в южната част на Пакистан. По данни на полицията, органите на реда са успели да застрелят единия от атентаторите, но вторият е успял да се взриви близо до входа на храма. \r\nСедем от ранените се намират в сериозно състояние.  Цанко Цолов", "date": "2017.12.17", "title": "Reuters: „Ислямска държава“ пое отговорност за атентата в Пакистан"}
{"url": "http://www.focus-news.net/news/2017/12/17/2468229/vseki-zdravnoosiguren-grazhdanin-ima-pravo-i-na-onlayn-izbor-na-lichen-lekar.html", "text": "Всеки здравноосигурен гражданин има право и на онлайн избор на личен лекар. Това съобщиха за Радио „Фокус“ – Варна от пресцентъра на Районната здравноосигурителна каса (РЗОК) във Варна. В оставащите дни до края на годината всяко здравноосигурено лице може по желание да смени личния си лекар. През месеците юни и декември смяната на общопрактикуващия лекар се извършва по опростена и бърза процедура, припомниха от институцията. Онлайн изборът може да се прави лично от здравноосигурения или от неговия родител или настойник. За целта желаещите трябва да влязат в интернет страницата на Националната здравноосигурителна каса и от личното си електронно здравно досие да отворят меню „Избор на личен лекар“, откъдето да осъществят избора си на общопрактикуващ лекар чрез регистрационната форма за избор. Тя трябва да се подпише с електронен подпис.\r\nВсеки здравноосигурен гражданин, който няма избран личен лекар, може да направи първоначален избор по всяко време на годината. За целта трябва да се попълни Регистрационна форма за първоначален избор на общопрактикуващ лекар, допълниха от Районната здравноосигурителна каса във Варна.\r\nМарияна ВАЛЕНТИНОВА", "date": "2017.12.17", "title": "Всеки здравноосигурен гражданин има право и на онлайн избор на личен лекар"}
{"url": "http://www.focus-news.net/news/2017/12/17/2468230/kardzhali-8-godishno-momiche-e-otkrito-martvo-v-doma-mu-v-momchilgrad-osnovnata-versiya-po-koyato-se-raboti-e-ubiystvo.html", "text": "8-годишно момиче е открито мъртво в дома му в Момчилград, предаде БНР. Детето е намерено от майка му, след като тя се е прибрала от нощна смяна. Двете са живеели в апартамент в центъра на града. Извършва се оглед. Районът е блокиран от полиция. Основната версия, по която се работи, е убийство. \r\nВсе още няма официална информация по случая.", "date": "2017.12.17", "title": "Кърджали: 8-годишно момиче е открито мъртво в дома му в Момчилград, основната версия, по която се работи, е убийство"}
{"url": "http://www.focus-news.net/news/2017/12/17/2468231/prof-plamen-mitev-grigor-parlichev-e-opredelyan-kato-vtoriya-omir-ot-gratskata-presa.html", "text": "Григор Пърличев е определян от гръцката преса като втория Омир. Това каза историкът проф. Пламен Митев, преподавател в Историческия факултет на Софийския университет „Св. Климент Охридски“, в интервю за Агенция „Фокус“ за българските книжовници от Македония и за делото и живота на Григор Пърличев. Проф. Пламен Митев разказа, че Григор Пърличев не се подписва под творбата си, когато участва в поетичния конкурс през 1860 г. По думите му той оставя само инициалите си под поемата, защото е притеснителен и се страхува, че няма да бъде оценен по достойнство. „Когато разбира, че е спечелила неговата поема „Войводата“, или „Сердарят“ в оригиналното название, известно време Григор Пърличев не се осмелява да разкрие, че той е нейн автор. Гръцката преса гръмва с шумни заглавия, че се е родил вторият Омир в гръцката литература. Действително поемата е на много високо ниво, впечатлява със своите поетични качества. Когато се осмелява да поиска наградата от 1000 златни драхми, председателят на журито, бивш полковник от гръцката армия и преподавател по литература в атинския университет, категорично не иска да приеме за истина, че един български младеж може да бъде обявен за втори Омир“, коментира проф. Митев. Той поясни, че за да не стане скандал, се стига до решение на цялата комисия, организирала ежегодния литературен конкурс. „Взето е решение Григор Пърличев да бъде подложен на нещо като изпит. Той трябва да възпроизведе наизуст по памет определени части от поемата. Дават му като задача да напише пред комисията в стихотворна форма произведение, с което да докаже, че притежава такъв поетичен талант. Комисията е принудена да признае, че Григор  Пърличев е истинският автор на поемата и че той заслужава наградата, но го принуждава да се откаже от половината стипендия и да я предостави на някой гръцки студент. Така всъщност прави Григор Пърличев“, обясни проф. Митев. Той коментира, че с тази стипендия Пърличев е имал възможност да продължи обучението в Оксфорд или в Берлин. Проф. Митев разказа и един любопитен факт, че на следващата 1861 г. комисията не обявява поетичния конкурс, защото се страхува, че Григор Пърличев отново ще участва в него. „Едва на следващата година конкурсът е подновен, но тогава Пърличев научава за смъртта на своя настойник Димитър Миладинов и оставя поемата „Скендер бей“, с която е имал намерение да кандидатства на свой приятел, който пък закъснява да я предостави на комисията. Така всъщност Григор Пърличев не може да се яви на конкурса и със сигурност да го спечели. Това е конкретен пример как гръцката пропаганда и гръцките националисти не допускат възможността един талантлив български младеж да получи спечелената с достойнство награда“, допълни проф. Митев. \r\nДеница КИТАНОВА", "date": "2017.12.17", "title": "Проф. Пламен Митев: Григор Пърличев е определян от гръцката преса като втория Омир"}
{"url": "http://www.focus-news.net/news/2017/12/17/2468233/stkomisar-nikolay-nikolov-gd-pbzn-dnes-v-hitrino-vidyah-desetki-novi-kashti-i-novi-pokrivi.html", "text": "Днес в Хитрино видях десетки нови къщи и нови покриви и пожелавам по-скоро да се сбъдне обещанието и на премиера Бойко Борисов, и на кмета Нуридин Исмаил, че догодина селото ще бъде, ако не 100%, поне в голямата си част възстановено и по-красиво, заяви пред журналисти ст. комисар Николай Николов, директор на ГД „Пожарна безопасност и защита на населението“, предаде репортер на Радио „Фокус“- Шумен. Ст. комисар Николай Николов, който водеше спасителната операция в Хитрино миналата година, беше сред официалните гости на курбана, даден в селото по повод годишнината от взрива. По думите му от позицията на времето много неща изглеждат по-спокойни и по-предвидими. „Тогава обаче не беше така, и неслучайно използвам думата търпение - хората бяха изведени извън къщите им, не знаеха какво се случва с тяхното имущество. И използвам случая и поздравявам колегите от полицията, при подобни трагедии по света много рядко няма мародерство, а тук нямаше нито една кражба, имаше случаи на голямо количество намерено злато, което хората казаха: \"да, цялото е\", а това, за което не мога да говоря, са личните ми усещания за отделните хора“, каза ст.комисар Николов. Той заяви, че ръкоплясканията, с които днес е бил посрещнат от хората в Хитрино, приема за висока оценка за всички пожарникари, участвали в спасителната операция. „На всички ни се ще на другия ден след трагедията всичко да е възстановено, няма как да стане, има правила, които да се спазят, трябва да минем по една тежка процедура, тази сутрин похвалих кмета за направеното, няма как една, както ние я наричаме - \"мижава администрация\", да свърши толкова много работа, безпрецедентна е и дарителската кампания, която българите направиха за село Хитрино“, каза още ст. комисар Николов.\r\nИвелина ИВАНОВА", "date": "2017.12.17", "title": "Ст.комисар Николай Николов, ГД ПБЗН: Днес в Хитрино видях десетки нови къщи и нови покриви"}
{"url": "http://www.focus-news.net/news/2017/12/17/2468234/fox-news-prestrelka-v-sasht-dvama-politsai-sa-raneni.html", "text": "Двама полицаи са ранени след престрелка с 53-годишен мъж в американския град Бремертън, щата Вашингтон, съобщава FOX news.\r\nИнформацията е подадена от местния клон на полиция чрез съобщение в социалната мрежа “Туитър“, направено в неделя. \r\nМъжът е открил огън срещу служителите на реда, като двамата полицаи са отвърнали на атаката, застрелвайки нападателя. Към момента не са дадени допълнителни данни.  Цанко Цолов", "date": "2017.12.17", "title": "FOX news: Престрелка в САЩ, двама полицаи са ранени"}
{"url": "http://www.focus-news.net/news/2017/12/17/2468235/ministar-nikolay-nankov-s-ogled-na-snegovalezha-nyama-zatvoreni-patishta-za-lekite-avtomobili-vremenni-ogranicheniya-ima-za-tezhkotovarnite.html", "text": "С оглед на снеговалежа няма затворени пътища за леките автомобили, временни ограничения има за тежкотоварните. Това каза на брифинг министърът на регионалното развитие и благоустройството Николай Нанков, предаде репортер на Агенция „Фокус“. Министърът уточни, че сняг вали в Софийски, Ловешко, Плевенско, по старопланинските преходи – Шипченски, Троян – Кърнаре, Петрохан. „Колегите информираха, че и в Родопите дъждът е преминал в сняг. Към момента е създадена необходимата организация. За леки автомобили няма затворени участъци от републиканската пътна мрежа, с оглед на снеговалежа”, обясни Нанков. „Имаме частично ограничени участъци, временно някои старопланински проходи, за тежкотоварни автомобили. За над 12 тона е ограничено движението в прохода Троян Кърнаре, по пътя Рибарица – Шипково. Беше ограничено временно движението за тежкотоварни автомобили в Предела, по пътя за Банско, с оглед възможността за по-добро почистване от поддържащите фирми“, добави той. По думите му днес се очаква интензивен трафик от зимните курорти, основно от Банско, в посока София. „На АМ „Струма“ също имаше обилен снеговалеж в следобедните часове, колегите се справиха“, каза още регионалният министър. „Има няколко инцидента с леки и тежкотоварни автомобили в рамките на денонощието. Единият е малко по-тежък, който ограничи движението на 347 км на АМ „Хемус“ в района на Шумен. ТИР е препречил пътното платно, минал е през мантинелата. Там има временна организация на движението. Имаше лека катастрофа между Кресна и Симитли“, допълни Николай Нанков.", "date": "2017.12.17", "title": "Министър Николай Нанков: С оглед на снеговалежа няма затворени пътища за леките автомобили, временни ограничения има за тежкотоварните"}
{"url": "http://www.focus-news.net/news/2017/12/17/2468236/pazardzhik-koledna-rabotilnitsa-otvarya-vrati-v-etnografskata-ekspozitsiya-na-regionalniya-istoricheski-muzey.html", "text": "Коледна работилница за изработване на традиционни сурвачки отваря врати от 18 до 22 декември от 10.00 до 16.00 часа в Етнографската експозиция на Регионален исторически музей – Пазарджик, съобщиха от музея. За да измайсторят сурвачка по традиционния начин, посетителите е необходимо да си донесат клонче дрян, разноцветни вълнени конци, пуканки, сушени плодове, орехи, сушени чушки, малки кравайчета и да се оставят на въображението си и помощта на специалистите етнографи. Мултимедийна презентация ще даде повече информация на посетителите за традициите по посрещане на Бъдни вечер, Коледа, Васильовден и Сурва. За първи път тази година в рамките на сурвакарската работилница, от 18 до 20 декември от 11.00 до 12.00 часа, посетителите ще могат да вземат участие и в изработване на Коледни ангели. Желаещите да се включат в ангелската работилничка е нужно да носят със себе малка едноцветна коледна играчка във формата на топчица.", "date": "2017.12.17", "title": "Пазарджик: Коледна работилница отваря врати в Етнографската експозиция на Регионалния исторически музей"}
{"url": "http://www.focus-news.net/news/2017/12/17/2468237/ministar-nikolay-nankov-otpravyame-priziv-kam-vodachite-da-sa-podgotveni-za-zimni-usloviya-prognozata-za-vtornik-i-sryada-e-za-obilen-snegovalezh.html", "text": "Отправяме призив към водачите да са подготвени за зимни условия, прогнозата за вторник и сряда е за обилен снеговалеж. Това каза на брифинг министърът на регионалното развитие и благоустройството Николай Нанков, предаде репортер на Агенция „Фокус“.  Нанков обърна внимание на метеорологичните условия. „Очакваме минусови температури през нощта, прогнозата за вторник и сряда е за обилен снеговалеж. Отправяме призив към водачите да са подготвени за зимни условия, да оборудват автомобилите си, да бъдат внимателни и дисциплинирани“, заяви той. \r\nВъв връзка с това кои са най-честите грешки и нарушения на шофьорите, министърът коментира: „Несъобразена скорост, неподготвени автомобили –  гуми, липса на течност за чистачки или износени такива. Борбата с войната по пътищата е съвместен процес. Трябва както ние като държавни институции да полагаме усилия, така и водачите“. \r\nНиколай Нанков даде пример с тежкотоварен автомобил, заради който преди няколко седмици бе затворена за няколко часа АМ „Тракия“.", "date": "2017.12.17", "title": "Министър Николай Нанков: Отправяме призив към водачите да са подготвени за зимни условия, прогнозата за вторник и сряда е за обилен снеговалеж"}
{"url": "http://www.focus-news.net/news/2017/12/17/2468238/ria-novosti-podkrepyashti-mihail-saakashvili-sa-shturmuvali-oktomvriyskiya-dvorets-v-kiev.html", "text": "По време на митинг в неделя, организиран от бившия президент на Грузия и лидер на украинската партия „Движение на новите сили“ Михаил Саакашвили, негови поддръжници са щурмували Октомврийския дворец в Киев, предава кореспондент на РИА Новости.\r\nНяколко от протестиращите са преодолели съпротивата на националната гвардия, която е охранявала сградата и успели да влязат във фоайето.\r\nСрещу нахлулите демонстранти са използвани пожарогасители, като някои от тях са получили леки наранявания. \r\nНе е съобщена причината за щурма.   Цанко Цолов", "date": "2017.12.17", "title": "РИА Новости: Подкрепящи Михаил Саакашвили са щурмували Октомврийския дворец в Киев"}
{"url": "http://www.focus-news.net/news/2017/12/17/2468239/shumen-premahvaneto-na-nezakonnite-kabeli-v-grada-prodalzhava-i-prez-sledvashtata-godina.html", "text": "Принудителното премахване на незаконни кабели в Шумен продължава от началото на следващата година. Това съобщиха от пресцентъра на Община Шумен. От 8 януари 2018 година ще започне отстраняването на незаконно изградената въздушна оптична мрежа, която преминава по стълбовете за улично осветление на електроразпределителното дружество, по дървета и сгради. Със заповед на кмета на община Шумен Любомир Христов от 8 февруари 2016 година незаконната въздушна оптична мрежа в града трябваше да бъде отстранена. „Въпреки многократните предупреждения и писма, които общинската администрация изпрати до операторите за доброволно премахване, година по-късно все още има кабели, които не са отстранени“, каза пред журналисти Боян Тодоров. Само за последната половин година – от юни 2017 година досега са премахнати кабели с дължина над 11 км в кв. “Тракия”, по бул. “Плиска”, бул. “Ал. Константинов”, бул. Симеон Велики”, в района около жп-гарата и по възлови кръстовища в града. “За съжаление, на мястото на отстранената оптична мрежа след време се появява нова. Налага се повторно да бъде премахвана. Наши екипи са били принудени на два пъти да режат кабелите по ул. “Родопи”, ул. “Дедеагач”, ул. “Странджа” и т.н. За това са ангажирани поне двама служители от общината, трима работници от общинското строително предприятие, автовишка, екипи на “Енерго Про” и на полицията. Разходите на ден са близо 300 лева. Освен че е грозно, монтирането на допълнителни жици уврежда общинско имущество и уличното осветление, което общината трябва със свои средства да възстанови. От тежкия сняг през зимата кабелите увисват, започват аварии по електропреносната мрежа. През миналата зима над 30 електрически стълба излязоха от строя и беше прекъснато ел. захранването. Щетите са много големи и за тях плащаме с парите на шуменци всички ние. Вместо да ги вложим в ремонт на улици или в ново осветление, в паркове и градинки, ние трябва да отстраняваме аварии заради фирми, които правят бизнеса си на гърба на общината и на гражданите”, заяви заместник-кметът инж. Боян Тодоров. Той припомни, че според Закона за електронните съобщения, чл. 286, ал.1 кабелните електронни съобщителни мрежи се изграждат подземно. На това основание общината започна процедури по отстраняване на незаконната въздушна мрежа още в началото на 2016-та,  премахването продължи и през тази година. През този период операторите трябваше да вкарат жиците си под земята, но не всички го направиха. Напротив, незаконното опъване на кабели продължава. Заместник-кметът Боян Тодоров отново призова органите на реда и прокуратурата да окажат съдействие на общината. Той обясни, че общината е принудена да пуска обществена поръчка и да наема фирма, за да се справи с незаконните действия на операторите. От общинската администрация съобщават, че за да не притесняват хората по коледно-новогодишните празници, ще продължат с премахването на кабелите след Нова година. Ще бъде изготвен график и ако времето позволява, работата по отстраняването ще започне от 8-ми януари 2018 година. От администрацията се извиняват за неудобството на гражданите, които ще останат без интернет и телевизия и ги призовават да проучват предварително операторите, чиито услуги използват.", "date": "2017.12.17", "title": "Шумен: Премахването на незаконните кабели в града продължава и през следващата година"}
{"url": "http://www.focus-news.net/news/2017/12/17/2468240/sofiya-vazstanoveno-dvizhenieto-po-patya-dragalevtsi-aleko.html", "text": "В София са направени обработки със смеси срещу заледяване, както и избутване на снежна маса в по-високите планински райони. В готовност са 158 снегопочистващи машини. Това съобщиха от пресцентъра на Столична община. Екипите на фирми, ангажирани с почистването на града, са обработвали опасни и стръмни участъци, общински пътища и частично улици и булеварди, по които се движи обществения транспорт в районите Витоша, Панчарево, Овча купел, Банкя, Красно село, Красна поляна, Люлин. \r\nНаправена е обработка на Южната дъга със смеси срещу заледяване. \r\nВ планината Витоша е възстановено движението по пътищата „Драгалевци – Алеко“ и „Бояна – Златни мостове“. Извършено е избутване на снежна маса и опесъчаване. \r\nКъм момента движението на градския транспорт се извършва навсякъде по обичайните си маршрути. \r\nКонтролът на дейностите по почистване се извършва от Столичен инспекторат. Екипи на Дирекция „Аварийна помощ и превенция“ извършват обходи на терен.", "date": "2017.12.17", "title": "София: Възстановено движението по пътя „Драгалевци – Алеко“"}
{"url": "http://www.focus-news.net/news/2017/12/17/2468241/dobrich-4516-e-izbiratelnata-aktivnost-na-referenduma-v-general-toshevo-kam-1600-chasa.html", "text": "45,16% е избирателната активност на референдума в Генерал Тошево към 16.00 часа. Това съобщиха от Общинската избирателна комисия (ОИК) в Генерал Тошево, предаде кореспондентът на Радио „Фокус” – Варна. \"Най-висока продължава да е активността в града. Няма постъпили към момента сигнали за нарушения в деня на вота. Той преминава изключително спокойно, благодарение на добрата организация, създадена от комисията\", посочиха от ОИК. Решението за провеждане на референдум беше взето от Общинския съвет на Генерал Тошево на 1 ноември след граждански протести на местното население срещу исканата 35-годишна концесия за добив на природен газ от находище „Спасово“, блок „Добрич“. Денят на вот продължава до 20,00 часа. Въпросът на референдума е: Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци? Бюлетината съдържа два възможни отговора – „ДА“ и „НЕ“. Избирателят може да отбележи желания отговор с „Х“ или „V”. Бюлетината се поставя в плик и след излизане от кабината се поставя в избирателната кутия. 47 са избирателните секции на територията на Община Генерал Тошево. Имащите право на глас са 12 646 души. На дежурен телефон 20-20 в Общинската администрация на Генерал Тошево през целия ден на вота се приемат заявки за оказване на помощ на граждани с двигателни затруднения. \r\nЖулиета НИКОЛОВА", "date": "2017.12.17", "title": "Добрич: 45,16% е избирателната активност на референдума в Генерал Тошево към 16.00 часа"}
{"url": "http://www.focus-news.net/news/2017/12/17/2468242/tass-korabi-ot-ruskiya-baltiyski-flot-izvarshiha-uchenie-za-protivovazdushna-otbrana.html", "text": "Кораби от руския Балтийски флот извършиха в неделя учение по противовъздушна защита , предава ТАСС, като се позовава на информация, съобщена от официалния представител на флота Роман Мартов.\r\nВ плана на тренировките било включено изпробване на системите за наблюдение, включително радарите, както и реагиране срещу нападение от страна на военновъздушни сили. В ученията успешно са били използвани ПВО системи AK-630 и други инсталирани върху корабите устройства.  Цанко Цолов", "date": "2017.12.17", "title": "ТАСС: Кораби от руския Балтийски флот извършиха учение за противовъздушна отбрана"}
{"url": "http://www.focus-news.net/news/2017/12/17/2468243/pernik-sastoya-se-blagotvoritelen-voleybolen-turnir-v-podkrepa-na-nezryashtite-hora-postradali-v-katastrofata-kray-s-mikre.html", "text": "Олимпийският клуб към ГПЧЕ „Симеон Радев” с ръководител Мирослав Илиев и отборът на Община Перник, чийто капитан е зам.-кметът Денислав Захариев, са победителите в днешния благотворителен волейболен турнир в спортна зала „Кракра”. Събраните средства ще бъдат дарени на незрящите хора, пострадали в катастрофата покрай село Микре. Това съобщиха от пресцентъра на Община Перник.\r\nУчастващите отбори бяха лично подкрепени от кмета на Община Перник Вяра Церовска, която ги приветства за инициативата и сподели, че се радва, когато вижда толкова млади и съпричастни хора, готови да помогнат на своите съграждани в беда. \r\nВ благотворителния мач взеха участие ВК „Миньор Перник”, отбор родители и отбор на Община Перник, както и олимпийският клуб ГПЧЕ „Симеон Радев”, който беше основният организатор на събитието. На спортната надпревара присъстваше зам.-кметът Владислав Караилиев и директорът на Езиковата гимназия Теменужка Аначкова.\r\nЗа доброто настроение на волейболистите и гостите се погрижиха уникалните танцьори от група „Da Clique”.\r\nСъбитието беше със свободен вход, но в залата имаше кутия, предназначена за дарения, където всеки пусна своята лепта - толкова, колкото можеше да си позволи.", "date": "2017.12.17", "title": "Перник: Състоя се благотворителен волейболен турнир в подкрепа на незрящите хора, пострадали в катастрофата край с. Микре"}
{"url": "http://www.focus-news.net/news/2017/12/17/2468244/washington-post-organizatsiya-izprati-pismo-do-kongresa-na-sasht-v-koeto-obvinyava-razsledvaneto-otnosno-ruskata-namesa-na-prezidentskite-izbori-v-nezakonni-deystviya.html", "text": "Организация, която е била част от екипа по преходния период на американския президент Доналд Тръмп, обвини късно в събота Специалния прокурор по делото за предполагаема намеса на Русия в президентските избори в САЩ Робърт Мюлер, че е получил достъп до „десетки хиляди имейли“ незаконно, пише Washington Post. Писмата са били предоставени на воденото от бившия директор на ФБР разследване от държавна агенция, а обвинението е отправено от екипа на организацията „Тръмп за Америка“. Според отправените обвинения, екипът на Мюлер незаконно е добил достъп до имейлите, тъй като не е съществувало съдебно решение даващо право на достъп, нито пък разрешение от страна на авторите на писмата. \r\nВ неделя от \"Тръмп за Америка\" са изпратили писмо до Конгреса на САЩ, в което документите от преходния период между избирането на Тръмп през ноември и встъпването му в длъжност през януари, са определени като частна собственост, а не като част от правителствения архив, като организацията „Тръмп за Америка“ иска задействане на законово разследване срещу Мюлер, което да покаже, че специалният представител е превишил правата си. \r\nОт своя страна от екипа на разследването относно предполагаемата руска намеса отбелязаха, че „когато получаване достъп до лична кореспонденция, винаги имаме или разрешение на собственика на акаунта или съответните съдебни документи“.  Цанко Цолов", "date": "2017.12.17", "title": "Washington Post: Организация изпрати писмо до Конгреса на САЩ, в което обвинява разследването относно руската намеса на президентските избори в незаконни действия"}
{"url": "http://www.focus-news.net/news/2017/12/17/2468245/blagoevgrad-14-snegopochistvashti-mashini-sa-obrabotili-patnite-nastilki-v-oblastta.html", "text": "14 снегопочистващи машини са обработили пътните настилки в област Благоевград. Това каза за Радио „Фокус“ – Пирин дежурният служител в Областно пътно управление – Благоевград. По думите му към момента навсякъде, където е валяло сняг е почистено до асфалт и опесъчено. Дежурният служител добави, че в рамките на деня сняг е валял в района на прохода Предел, който за кратно бе затворен за движението на товарни автомобили над 12 тона, по пътя Черна Места в посока Велинград и при Митница – Благоевград. Той апелира към водачите на моторни превозни средства да тръгват на път само с подготвени за зимни условия автомобили.\r\nЛивия НИНОВА", "date": "2017.12.17", "title": "Благоевград: 14 снегопочистващи машини са обработили пътните настилки в областта"}
{"url": "http://www.focus-news.net/news/2017/12/17/2468246/smolyan-vremenno-e-ogranicheno-dvizhenieto-na-tovarni-avtomobili-s-remarketa-i-poluremarketa-prez-prohoda-prevala-poradi-snegovalezh.html", "text": "Временно е ограничено движението на товарни автомобили с ремаркета и полуремаркета през прохода Превала (път III-866 Смолян-Стойките) поради снеговалеж. Това съобщиха от пресцентъра на Агенция \"Пътна инфраструктура\".", "date": "2017.12.17", "title": "Смолян: Временно е ограничено движението на товарни автомобили с ремаркета и полуремаркета през прохода Превала поради снеговалеж"}
{"url": "http://www.focus-news.net/news/2017/12/17/2468247/guardian-papata-opredeli-kato-gryah-falshivite-novini.html", "text": "Папа Франциск определи в неделя фалшивите новини и търсенето на сензация като „много сериозен грях“, пише Guardian. \r\nСпоред католическия духовен водач, журналистите имат задача, която е сред най-важните в демократичните общества, но папата призова репортерите да осигуряват точка, пълна и вярна информация, която не е представена едностранно. \r\nСпоред папата, журналистите не трябва да изпадат в „греховете на комуникацията\", сред които са дезинформацията, липсата на обективност и фалшивите сензации. Цанко Цолов", "date": "2017.12.17", "title": "Guardian: Папата определи като грях фалшивите новини"}
{"url": "http://www.focus-news.net/news/2017/12/17/2468248/dobrich-narodniyat-predstavitel-ot-gerb-plamen-manushev-shte-provede-priemen-den-v-kavarna.html", "text": "Народният представител от ГЕРБ-Добрич и областен координатор на партията вицеадмирал Пламен Манушев ще проведе в понеделник, 18 декември, срещи с жители на община Каварна. Това съобщиха от пресцентъра на ПП ГЕРБ. В тях ще участват представители на областното ръководство на ГЕРБ, общинският председател в Каварна Росен Димов и общински съветници. В 10.30 часа ще започне срещата в село Свети Никола. 11.30 е началният час на приемния ден в село Българево, а от 12.30 часа – в град Каварна.", "date": "2017.12.17", "title": "Добрич: Народният представител от ГЕРБ Пламен Манушев ще проведе приемен ден в Каварна"}
{"url": "http://www.focus-news.net/news/2017/12/17/2468249/pazardzhik-natovaren-e-trafikat-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварен е трафикът по главен път I-8 от Костенец-Белово-Пазарджик-Пловдив, предаде репортер на Радио „Фокус“ – Пазарджик. Повече автомобили се движат в посока Пловдив. Пътните настилки са мокри, с условия за аквапланинг. Патрули на КАТ „Пътна полиция“ са разположени на разклона за Мало Конаре и на изхода на село Звъничево.\r\nАлбена ЖИЛЕКОВА", "date": "2017.12.17", "title": "Пазарджик: Натоварен е трафикът по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2017/12/17/2468250/blagoevgrad-intenzivno-e-dvizhenieto-po-avtomagistrala-struma-glaven-pat-e-79-i-po-patya-ot-bansko-kam-sofiya-patnite-nastilki-navsyakade-sa-mokri.html", "text": "Интензивно е движението по автомагистрала „Струма“, главен път Е-79 и по пътя от Банско към София. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки навсякъде са мокри, където е валяло сняг са почистени и опесъчени. Шофьорите трябва да карат внимателно в района на Кресненското дефиле и по второкласен път – 19 Симитли – Гоце Делчев заради повишена опасност от падащи камъни. През деня е регистриран един пътен инцидент на главен път Е-79 между Кресна и Симитли, в района на Кресненското ханче. При него няма пострадали хора, нанесени са само материални щети. В област Благоевград няма въведени ограничения за движението на леки и товарни автомобили.\r\nЛивия НИНОВА", "date": "2017.12.17", "title": "Благоевград: Интензивно е движението по автомагистрала „Струма“, главен път Е-79 и по пътя от Банско към София, пътните настилки навсякъде са мокри"}
{"url": "http://www.focus-news.net/news/2017/12/17/2468251/prezidentat-rumen-radev-v-dnite-na-hanuka-sveshtite-ne-ozaryavat-edinstveno-evreyskite-domove-te-ni-pokazvat-che-nay-golyamoto-chudo-e-da-zhiveem-v-mir-i-razbiratelstvo.html", "text": "Горд съм, че българската нация умее да отбелязва празниците на всички други нации. Това каза президентът Румен Радев по време на церемонията за отбелязването на еврейския празник Ханука – Празникът на светлината, която се състоя в Централната софийска синагога, предаде репортер на Агенция „Фокус”. Държавният глава запали основната свещ, с която се отправя послание за мир, разбирателство и успех. „Щастливи сме с моята съпруга  да бъдем тази вечер тук и заедно да отбележим Ханука – Празникът на светлината. За мен е чест да запаля една от свещите и да продължа традицията българският държавен глава да отбелязва съвместно с еврейската общност в България този красив празник. Горд съм, че българската нация умее да отбелязва заедно празниците на всички други нации. Българските евреи винаги са стояли редом със своите сънародници за просперитета на духовно извисена България, затова не е чудо спасението им в мрачните дни на войната. Не е случайно, че България не даде своите евреи. И ако днес крайният национализъм и екстремистките политически разбирания се опитват да се прокраднат в нашето ежедневие, да пренапишат нашата история, да заразят с омраза децата ни, то уверявам ви, че ние ще бъде заедно отново в борбата за справедливостта. В дните на Ханука свещите не озаряват единствено еврейските домове, те ни показват, че най-голямото чудо е да живеем в мир и разбирателство“, каза още Радев.\r\nЦветилена СИМЕОНОВА", "date": "2017.12.17", "title": "Президентът Румен Радев: В дните на Ханука свещите не озаряват единствено еврейските домове, те ни показват, че най-голямото чудо е да живеем в мир и разбирателство"}
{"url": "http://www.focus-news.net/news/2017/12/17/2468252/anadolu-agency-broyat-na-ranenite-ot-atentata-v-pakistan-dostigna-44-dushi.html", "text": "Броят на ранените вследствие на атаката срещу църква в южната част на Пакистан достигна 44 души, предава Anadolu Agency, като се позовава на информация от местни медии.\r\nСпоред данните на турската агенция, нападателите, извършили самоубийствена атака среу храма са били четирима – един от тях се е взривил, втори е застрелян от полицията, а останалите двама са избягали. До сега бе известно само за двама терористи.Агенция „Фокус“ припомня: По-рано бе съобщено, че атентатори са нападнали методистка църква в южната част на Пакистан. По данни на полицията, органите на реда са успели да застрелят единия от атентаторите, но втори е успял да се взриви близо до входа на храма, като вследствие седем души са загинали а девет от ранените се намират в сериозно състояние. \r\nТерористичната групировка „Ислямска държава“ пое отговорност за атентата.  Цанко Цолов", "date": "2017.12.17", "title": "Anadolu Agency: Броят на ранените от атентата в Пакистан достигна 44 души"}
{"url": "http://www.focus-news.net/news/2017/12/17/2468253/ministar-temenuzhka-petkova-shte-uchastva-v-redovno-zasedanie-na-saveta-na-es-chast-energetika.html", "text": "Министърът на енергетиката Теменужка Петкова ще участва във формално заседание на Съвет „Транспорт, телекомуникации и енергетика“, част „Енергетика“ в Брюксел, Кралство Белгия. Това съобщиха от пресцентъра на Министерството на енергетиката. Заседанието ще се проведе на 18 декември, понеделник. Предвижда се да се обсъдят регламентът за управление на Енергийния съюз, директивата относно енергията от възобновяеми източници, регламентът и директивата за електроенергията. В рамките на заседанието министър Петкова ще представи приоритетите на страната ни в областта на енергетиката по време на предстоящото Българско председателство на Съвета на ЕС.", "date": "2017.12.17", "title": "Министър Теменужка Петкова ще участва в редовно заседание на Съвета на ЕС, част „Енергетика“"}
{"url": "http://www.focus-news.net/news/2017/12/17/2468254/blagoevgrad-pinyata-palna-s-lakomstva-i-prikazni-atelieta-byaha-chast-ot-detski-koleden-panair-v-grada.html", "text": "Стотици деца се забавляваха във фоайето на Младежки дом по време на Детски коледен панаир 2017, съобщиха от пресцентъра на Община Благоевград. Забавната и обичана инициатива се организира от фондация „EASYART”, с председател Станка Желева, и Общината. Коледният панаир се провежда за четвърта поредна година в областния център и продължи два дни.\r\nПанаирът е част от празничната програма на Благоевград, която преминава под мотото \"Сподели любов, сподели добро….\". През целия уикенд малките жители и гости на града изработваха коледни картички, празнична украса, снежни човеци, правеха сладкиши. Най-голямата изненада в програмата се оказа специално изработена пинята, под формата на елен, пълна с лакомства. В забавлението се включиха десетки деца, които с помощта на пръчка опитваха да скъсат пинятата, за да получат сладки и бонбони. Играта донесе много смях и положителни емоции на децата, които нетърпеливо събираха лакомствата.", "date": "2017.12.17", "title": "Благоевград: Пинята пълна с лакомства и приказни ателиета бяха част от Детски коледен панаир в града"}
{"url": "http://www.focus-news.net/news/2017/12/17/2468255/bbc-frenski-moryak-podobri-svetovniya-rekord-za-nay-barza-okolosvetska-obikolka.html", "text": "Френският моряк Франсоа Габарт постави в неделя нов световен рекорд за най-бърза самостоятелна околосветска обиколка, предава BBC. Французинът е използвал през цялото време своята яхта, отчитайки време от 42 дни, 16 часа, 40 минути и 35 секунди, подобрявайки с цели шест дни предишния рекорд. \r\nВремето на Габард предстои да бъде потвърдено, след сверяване на данните от неговия GPS.  Цанко Цолов", "date": "2017.12.17", "title": "BBC: Френски моряк подобри световния рекорд за най-бърза околосветска обиколка"}
{"url": "http://www.focus-news.net/news/2017/12/17/2468256/anatoli-iliev-sos-nad-600-hil-sa-uchastnitsite-v-sabitiyata-na-fondatsiya-sofiya-evropeyska-stolitsa-na-sporta.html", "text": "Повече от 600 хил. са участниците в събитията и спортните ни празници. Това каза общинският съветник и организационен секретар на Фондация „София- европейска столица на спорта“ Анатоли Илиев на семинар на тема „Проект за бюджет на Столична община за 2018 година“, предаде репортер на Агенция „Фокус“. „През годините си поставяме за цел устойчивият ни модел да се запази, да увлечем повече жители на столицата към активен начин на живот и спорт“, заяви той. „Спортът е многолик, обхваща много възрастови и социални групи. Стремим се да достигнем до всички. Гледаме професионалния спорт по телевизията, радваме се на успехите на спортистите. Спортът всъщност изгражда характерите и дава възможност за здраво бъдещо поколение“, коментира Анатоли Илиев. „Имаме дарителство под всякаква форма и това се оценява. Непрекъснато работим с НСА и с университетите. В информационния център непрекъснато пристигат хора, които се записват“, каза още той.\r\nБиляна ИВАНОВА", "date": "2017.12.17", "title": "Анатоли Илиев, СОС: Над 600 хил. са участниците в събитията на Фондация „София- европейска столица на спорта“"}
{"url": "http://www.focus-news.net/news/2017/12/17/2468257/prof-plamen-mitev-grigor-parlichev-polaga-posledovatelni-usiliya-za-vazpriemane-na-balgarskiya-ezik-i-traditsii-v-uchilishtata-v-makedoniya.html", "text": "Григор Пърличев полага последователни усилия за възприемане на българския език и традиции в училищата в Македония. Това каза историкът проф. Пламен Митев, преподавател в Историческия факултет на Софийския университет „Св. Климент Охридски“, в интервю за Агенция „Фокус“ за българските книжовници от Македония и за делото и живота на Григор Пърличев. Проф. Пламен Митев поясни, че самият Григор Пърличев е знаел перфектно няколко езика: албански, гръцки, турски, италиански. „Той овладява писмото на български език много по-късно. Едва през 1868 г. общинарите на Охрид го изпращат в Цариград да усъвършенства книжовния си български език, но това не му пречи да се чувства българин и да работи за българщината в Македония“, поясни историкът. Проф. Пламен Митев посочи, че Пърличев учителства и в Струга, в Охрид, Солун, Габровската гимназия в годините след Освобождението. По думите му навсякъде, където преподава, става любим учител на учениците, заради харизмата на своята поетична личност, която наистина впечатлява с широките си познания и културата, която притежава, с поетичния си изказ и писане. „Това неминуемо вдъхновява местните патриоти. Подтиква ги да продължат наченатите от него инициативи за духовно пробуждане на населението в Македония“, коментира проф. Пламен Митев.  Той допълни, че когато се завръща след краткото си учение в Цариград, Пърличев започва да полага последователни усилия за превеждане на различни книжовни произведения на говорим български език, за да могат те да станат достояние на все повече българи от Македония. \r\nДеница КИТАНОВА", "date": "2017.12.17", "title": "Проф. Пламен Митев: Григор Пърличев полага последователни усилия за възприемане на българския език и традиции в училищата в Македония"}
{"url": "http://www.focus-news.net/news/2017/12/17/2468258/nimh-snezhna-pokrivka-ot-1-sm-se-e-obrazuvala-vav-vratsa-lovech-pleven-i-sofiya.html", "text": "Снежна покривка от 1 см се е образувала във Враца, Ловеч, Плевен и София. Това съобщиха за Агенция „Фокус” от Националния институт по метеорология и хидрология (НИМХ) при Българската академия на науките (БАН). От снощи до момента падналите количества сняг и дъжд са най-много в Драгоман – 48 л/ кв. м. В Бургас са паднали 42 л/ кв. м. валежи, във Враца – 32 л/ кв. м., в Монтана – 31 л/ кв. м., в София – 26 л/ кв. м. Във Враца, Ловеч, Плевен и София се е образувала снежна покривка от 1 см. В Драгоман падналият сняг е 7 см, на Черни връх – 35, на връх Ботев – 20 см, а в местността Рожен в Родопите – 4 см. \r\nТази нощ постепенно валежите в Южна България ще спират. В Северна България ще продължи да превалява дъжд и сняг. Утре отново се очакват превалявания в цялата страна.", "date": "2017.12.17", "title": "НИМХ: Снежна покривка от 1 см се е образувала във Враца, Ловеч, Плевен и София"}
{"url": "http://www.focus-news.net/news/2017/12/17/2468259/todor-shabanski-fondatsiya-sofiya-evropeyska-stolitsa-na-sporta-180-pana-na-14-metrostantsii-reklamirat-osnovnite-ni-sabitiya.html", "text": "Имаме 180 пана на 14 метростанции, на които рекламираме основните ни събития. Това каза Тодор Шабански, медиен координатор на Фондация „София-европейска столица на спорта“ на семинар на тема „Проект за бюджет на Столична община за 2018 година“, предаде репортер на Агенция „Фокус“. „В последните 3 години информационният център на „София-европейска столица на спорта“ се утвърди като средище, където практикуващите масов спорт ни търсят непрекъснато“, заяви той. „През тази година освен 47-те пресконференции, които организирахме, имахме много семинари и обучения на спортни клубове“, посочи Тодор Шабански. „Информационният център работи с пълна сила. На сайта ни има информация за всичките ни събития“, коментира той. „Много по-посещаема е страницата ни във „Фейсбук“. Особено младите хора са много ориентирани към тези социални мрежи. След всяко събитие младите хора влизат в страницата, за да търсят снимки от участието си във събитие, затова наблягаме на това и качваме много снимки“, посочи Тодор Шабански. „По този начин хората могат да получават информация къде и по какъв начин могат да спортуват“, каза още той.\r\nБиляна ИВАНОВА", "date": "2017.12.17", "title": "Тодор Шабански, Фондация „София-европейска столица на спорта“: 180 пана на 14 метростанции рекламират основните ни събития"}
{"url": "http://www.focus-news.net/news/2017/12/17/2468260/pregled-na-mezhdunarodnite-novini-do-18-chasa-agentsiya-fokus.html", "text": "Турция смята да отвори свое посолство в Палестинската автономия в Източен Ерусалим, според изказване на държавния глава Реджеп Тайип Ердоган, направено в неделя, 17 декември.\r\nПо време на партийна среща на управляващата в Турция Партия на справедливостта и развитието, проведена в провинция Караман, Ердоган е отбелязал, че „ние вече признахме Източен Ерусалим за столица на Палестинската автономия, но все още не сме отворили свое посолство там, тъй като Ерусалим се намира под окупация“ Държавният глава добави, че „с божията помощ, ние скоро ще отворим свое посолство там“. Агенция „Фокус“ припомня: На шести декември американският държавен глава Доналд Тръмп призна Ерусалим за столица на Израел, решение, което предизвика остра международна реакция. В сряда, 13 декември, в Истанбул бе проведена среща на организацията за Ислямско сътрудничество, като държавите членки припознаха Източен Ерусалим за столица на Палестинската автономия. \r\nИзточната част на спорния град попадна под контрола на израелската армия след Шестдневната война от 1967 г. По-късно Израел анексира Източен Ерусалим, действие, което бе осъдено и остана непризнато от международната общност. \r\n*** Двама полицаи са ранени след престрелка с 53-годишен мъж в американския град Бремертън, щата Вашингтон.\r\nИнформацията е подадена от местния клон на полиция чрез съобщение в социалната мрежа “Туитър“, направено в неделя. \r\nМъжът е открил огън срещу служителите на реда, като двамата полицаи са отвърнали на атаката, застрелвайки нападателя. Към момента не са дадени допълнителни данни. \r\n*** По време на митинг в неделя, организиран от бившия президент на Грузия и лидер на украинската партия „Движение на новите сили“ Михаил Саакашвили, негови поддръжници са щурмували Октомврийския дворец в Киев, предава кореспондент на РИА Новости.\r\nНяколко от протестиращите са преодолели съпротивата на националната гвардия, която е охранявала сградата и успели да влязат във фоайето.\r\nСрещу нахлулите демонстранти са използвани пожарогасители, като някои от тях са получили леки наранявания. \r\nНе е съобщена причината за щурма. \r\n*** Френският моряк Франсоа Габарт постави в неделя нов световен рекорд за най-бърза самостоятелна околосветска обиколка. Французинът е използвал през цялото време своята яхта, отчитайки време от 42 дни, 16 часа, 40 минути и 35 секунди, подобрявайки с цели шест дни предишния рекорд. \r\nВремето на Габард предстои да бъде потвърдено, след сверяване на данните от неговия GPS. \r\n*** В неделя властите в Австралия арестуваха мъж по подозрение, че агент на Северна Корея.\r\nЗадържаният е 59-годишният Чан Хан Чои, гражданин на Австралия, пристигнал в страната от Южна Корея. Според властите той е посредничел за продажбата на ракети, ракетни компоненти и проекти от страна на Северна Корея на международни купувачи, които обаче все още не са идентифицирани. В разрез с наложените върху режима в Пхенян икономически санкции, задържаният се е опитвал също така да договори износа на севернокорейски въглища за Виетнам и Индонезия. \r\n*** Броят на жертвите от атентата в Пакистан достигна до осем души, като поне още 30 са ранени, съобщават местните власти.\r\nПо-рано бе съобщено за двама атентатори, които са нападнали църква в южната част на Пакистан. По данни на полицията, органите на реда са успели да застрелят единия от атентаторите, но вторият е успял да се взриви близо до входа на храма. \r\nСедем от ранените се намират в сериозно състояние. \r\nСпоред официални лица, на литургията са присъствали между 300 и 400 души. \r\n*** Наблюдавайки Китай, правителството на Япония обмисля възможността да разшири възможностите на страната да прехваща не само балистични ракети, но и  крилати ракети. Очаква се планът за изграждането на системите за „Интегрирана противовъздушна и противоракетна отбрана“ (ИАМД) да сближи Токио и Вашингтон значително.\r\n„Решението частично ще засили защитата на Япония срещу севернокорейските балистични ракети, но реалната цел на въвеждането на ИАМД е да се противостои на Китай, който модернизира ракетите си“, съобщава високопоставен служител от японските сили за сигурност. \r\nСпоред експертите е сравнително лесно да се изчисли траекторията на една балистична ракета, защото тя по принцип лети по парабола. Свалянето на крилатите ракети е по-трудно, понеже те могат да променят курса си насред полет и по-трудно се засичат с радар, защото летят на ниска височина. \r\nПравителството смята, че с придобиването на ИАМД страната ще се екипира с възможността да се отбранява не само срещу севернокорейските балистични ракети, но и срещу крилати. Китай, както и Русия развиват крилати ракети с далечен обсег, които могат да пътуват със скорост пет пъти по-голяма от тази на звука. \r\n*** Най-малко 11 афганистански полицейски служители са загинали в неделя при нападение на талибани срещу контролен пункт в южната афганистанска провинция Хелманд.\r\n„Нашата полиция се съпротивляваше, но за жалост 11 нейни служители станаха мъченици, а други двама бяха ранени“, съобщи провинциалният губернатор Хаятула Хаят. Той допълни, че талибаните са се оттеглили след нападението. При сблъсъка са загинали 15 талибани. \r\nСъщо така в неделя кола-бомба е атакувала силите на НАТО в съседната провинция Кандахар като при взрива е загинала една цивилна жена. Говорител на Алианса в Кабул заяви, че в момента се изготвят доклади, свързани с нападението\r\n***", "date": "2017.12.17", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/17/2468261/veliko-tarnovo-mokri-i-hlazgavi-sa-patnite-nastilki-na-teritoriyata-na-oblastta.html", "text": "Мокри и хлъзгави са пътните настилки на територията на областта. В голяма част от региона превалява слаб дъжд. Движението към този час не е интензивно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е движението на МПС над 3,5 тона на път Чешма-Кесарево поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2017.12.17", "title": "Велико Търново: Мокри и хлъзгави са пътните настилки на територията на областта"}
{"url": "http://www.focus-news.net/news/2017/12/17/2468262/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 3° до 10°. Времето над страната е облачно. \r\nСлаб вятър духа в областите Варна и Кърджали. Дъжд вали в почти цялата страна.\r\nСняг вали в областите Благоевград, Видин, Кюстендил, Ловеч, Пазарджик, София и Смолян и в района на проход „Шипка“\r\nПътните настилки в страната са мокри, а по усойните и планински райони – частично заснежени и обработени.\r\nНамалена видимост до 150 метра поради мъгла има в районите на проход „Обзорски“ и на Вълчаново ханче /обл. Бургас/.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“: област Бургас: До 18.12.2017 г. в участъка от км 324 до км 359 в Карнобат - Ветрен се извършват ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация.  \r\nАМ „Хемус“: област Шумен:  Временно движението при км 347+100 и в двете посоки се осъществява в по една лента, поради аварирал тежкотоварен автомобил в средната разделителна ивица. Ограничени за ползване са изпреварващите ленти. Шофьорите да се движат с повишено внимание и съобразена скорост, спазвайки указанията на „Пътна полиция“.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Превала” - забранено движението на МПС с ремаркета и полуремаркета;\r\n- „Предел” - забранен за МПС над 12 т;\r\n- „Троянски” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 18.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково - Рибарица от км 13+100 до 32+800 е ограничено за МПС над 12 т, поради снегопочистване. Срок до 20.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34 до км 45 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.17", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/17/2468263/deutsche-welle-broyat-na-tarseshtite-ubezhishte-v-germaniya-namalyava.html", "text": "Броят на новите бежанците в Германия намалява, като властите очакват до края на 2017 г. не повече от 200 хил. да потърсят убежище в страната, предава Deutsche Welle, като се позовава на изказване, направено от вътрешния министър Томас де Мезиер. \r\n„Мисля, че общо не повече от 200 хил. мигранти“ ще бъдат регистрирани в Германия за 2017 г., това е заявил Мезиер в интервю за вестник Bild, като отбеляза още, че за периода от началото на годината до края на ноември Германия е приела около 173 хил. мигранти. \r\nНай-силната европейска икономика е приела почти милион мигранти през 2015 г. и около 280 хил. през 2016 г. \r\nНамаленият брой най-вероятно е заради затварянето на т.нар. „балканско трасе“ и споразумението на Европейския съюз с Турция за затваряне на турската граница. Цанко Цолов", "date": "2017.12.17", "title": "Deutsche Welle: Броят на търсещите убежище в Германия намалява"}
{"url": "http://www.focus-news.net/news/2017/12/17/2468264/sofiya-dve-detsa-sa-postradali-pri-katastrofa-na-severnata-tangenta-blizo-do-s-mramor.html", "text": "Две деца са пострадали при катастрофа на Северната тангента, близо до с. Мрамор. Това съобщи за Агенция „Фокус“ Катя Сунгарска, говорител на Център на Спешна медицинска помощ – София . Предстои децата да бъдат хоспитализирани.\r\nОчаквайте подробности", "date": "2017.12.17", "title": "София: Две деца са пострадали при катастрофа на Северната тангента, близо до с. Мрамор"}
{"url": "http://www.focus-news.net/news/2017/12/17/2468265/damyan-dikov-fondatsiya-sofiya-evropeyska-stolitsa-na-sporta-nad-90-shte-badat-sportnite-ni-proyavi-prez-2018-godina-15-sa-sabitiyata-vav-vitosha.html", "text": "Календарът за 2018 година е пълен със събития и съпътстващи програми. Очакват ни над 90 спортни прояви и 14 презентации. Около 15 са събитията във Витоша. Това каза Дамян Диков организатор на събитията на Фондация „София-европейска столица на спорта“ на семинар на тема „Проект за бюджет на Столична община за 2018 година“, предаде репортер на Агенция „Фокус“. „Започваме годината на 13 януари със „Витоша Зимен фест“, който е част от инициативата Световен ден на снега под мотото „Открий, забавлявай се и живей“. На 4 февруари ще бъде второто издание на Зимния семеен празник, който миналата година беше изключително успешен“, посочи той. „В началото на април ще проведем второто издание на баскетболния турнир. „В памет на Ваня Войнова“. Миналата година участваха отбори от водещи баскетболни школи от Италия, Сърбия и Испания. Турнирът беше изключително успешен, зала „Триадица“ отесня поради големия интерес. В средата на април ще бъде събитието „Спортувай в твоя град-Ърбан зона“, обясни Дамян Диков. „В края на юни продължаваме с може би най-емблематичното събитие за столицата след Софийския маратон- това е обиколката на Витоша или „Витоша 100“. Има наистина огромен интерес, с голяма доза адреналин за столичани и гости на София. На 8 юли ще бъде поредното издание на „Витоша летен фест“ на поляната на хижа „Момина скала“ с планинско колоездене и бягане. А в края на август ще се проведе „Витоша рън“, допълни той. „Между 21 и 23 септември ще се проведе „Екстрийм фест“, тежко за организация събитие, но много успешно. Цялата Княжеска градина и ул. „Гурко“ се превръщат в зона с много адреналин. На 14 октомври ще бъде 35-тото издание на Маратон София, на който участниците се увеличават със всяка година“, коментира Дамян Диков. „Годината завършваме на 13 декември със спортния празник „Да подкрепим колективните спортове“. Това е събитие без състезателен характер. Деца показват възможностите си в колективни спортове“, поясни той. „Календарът е наситен със събития, защото столичани имат нужда от възможно най-много масови прояви в града“, заяви Дамян Диков.\r\nОбщинският съветник и организационен секретар на Фондация „София-европейска столица на спорта“ Анатоли Илиев посочи: „Започнахме инициатива за изграждането на спортни зали по райони, където хората да имат възможност да спортуват. Клубовете вече ни припознават, тази година 800 хил. лева са отделени за тях“. „Очакваме все повече клубове да проучат възможностите, които предлагаме с тези средства“, коментира той. „Стремим се да създадем устойчив спортен модел, който да остане за софиянци и след 2018 година. Всички отзиви са в наша полза“, заяви Анатоли Илиев.\r\nБиляна ИВАНОВА", "date": "2017.12.17", "title": "Дамян Диков, Фондация „София-европейска столица на спорта“: Над 90 ще бъдат спортните ни прояви през 2018 година, 15 са събитията във Витоша"}
{"url": "http://www.focus-news.net/news/2017/12/17/2468266/aktsenti-v-sutreshniya-blok-dobro-utro-balgariya-na-18-dekemvri.html", "text": "Ще се добива ли природен газ в Генерал Тошево? Това решават жителите на общината. Гражданите бяха попитани дали подкрепят Общинският съвет или кметът на Общината да одобрява устройствени планове, определящи територии за проучване, добив, преработка на подземни богатства, сред които нефт, природен газ, твърди горива, минни отпадъци. Припомняме, че след поредица протести срещу инвестиционните намерения в 18 населени места в региона да се направят над 40 сондажа, Общината реши да проведе референдума. Първите резултати от допитването и полезните ходове оттук нататък ще коментираме с кмета на Генерал Тошево Валентин Димитров. 2017 година остава белязана от множество политически събития, вътрешнополитически борби и скандали. Кои са събитията, белязали отминаващата година в политически план, има ли промяна в доверието, което гражданите гласуват на управляващите и с какви очаквания ще посрещнем новата 2018 година? Броени дни преди края на годината отговорите ще потърсим със социолога Юрий Асланов. Ще обърнем поглед и към едно трагично събитие, останало в историята като Кървавата Коледа за българите в Македония. Колегата от Радио „Фокус“ – Пирин Ливия Нинова ще ни каже какво точно се случва през 1944 – 1945 година в празничните дни. В минутите след 9.00 часа кореспондентът ни в Казанлък Славяна Гайдарова ще ни даде повече информация за благотворителен базар, събраните средства от който ще бъдат използвани за лечението на дете. Людмила Йоргова от Радио „Фокус“ – Сливен пък ще ни разкаже за традиционния конкурс на Регионалната библиотека, който радва малчуганите от града. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2017.12.17", "title": "Акценти в сутрешния блок „Добро утро, България“ на 18 декември"}
{"url": "http://www.focus-news.net/news/2017/12/17/2468267/fox-news-streletsat-napadnal-dvama-politsai-v-brementan-e-izvarshil-narushenie-na-ogranichitelna-zapoved.html", "text": "Стрелецът, който по-рано откри огън и рани двама полицаи, най-вероятно е извършил нарушение на ограничителна заповед, предава FOX news. Служителите на реда са се опитали да започнат разговор с 53-годишния мъж, който обаче вместо това е извадил пистолет и стрелял срещу тях. В резултат бе съобщено, че единият полицай е получил две рани в корема, докато вторият е прострелян в в гърба. \r\nОчаква се повече информация по случая.  Цанко Цолов", "date": "2017.12.17", "title": "FOX news: Стрелецът, нападнал двама полицаи в Брементън е извършил нарушение на ограничителна заповед"}
{"url": "http://www.focus-news.net/news/2017/12/17/2468269/gabrovo-ideen-proekt-za-izgrazhdane-na-pametnik-vasil-levski-obyaviha-v-grada.html", "text": "Идеен проект за изграждане на паметник Васил Левски обявиха в Габрово. Инициативата е на местната администрация, обясниха за Радио „Фокус“ – Велико Търново от Общината. Идеята е да се направи монумент или мемориална композиция на Васил Левски.\r\nЦелта на конкурса е да бъдат проучени мненията на граждани, които да послужат за избор на художествена концепция. В резултат от класирането на участниците ще се възложи обществена поръчка за изпълнението на избрания проект.\r\nПодаването на конкурсни проекти е до 17.00 часа на 25 януари 2018 година. Повече подробности относно конкурса, условията и необходимата документация може да намерите на интернет страницата на местната администрация.\r\nЛуиза ТРАНЧЕВА", "date": "2017.12.17", "title": "Габрово: Идеен проект за изграждане на паметник Васил Левски обявиха в града"}
{"url": "http://www.focus-news.net/news/2017/12/17/2468270/ministar-nikolay-nankov-do-21-dekemvri-shte-zavarshat-vsichki-remontni-deynosti-po-patnata-mrezha.html", "text": "Създадена е необходимата организация за зимно поддържане на републиканските пътища и няма ограничения в движението на леките автомобили заради снеговалежите, каза министърът на регионалното развитие и благоустройството Николай Нанков на брифинг в Агенция „Пътна инфраструктура“, съобщиха от пресцентъра на МРРБ. За камионите над 12 тона е ограничено движението през Троянския проход и по пътя Шипково - Рибарица.\r\nМинистър Нанков съобщи, че се очаква понижение на температурите, а във вторник-сряда градусите ще паднат под нулата и ще има нови снеговалежи.\r\nВсичко е на асфалт, превантивно е направена обработка срещу заледяване навсякъде, съобщи регионалният министър.\r\nДо 21 декември ще завършат всички ремонтни дейности по пътната мрежа, за да могат спокойно да пътуват шофьорите за предстоящите коледни и новогодишни празници.\r\nДнес около 500 машини са работили в районите със снеговалеж, като най-много - 160, са в Софийска област. Призовавам шофьорите да тръгват на път с автомобили, подготвени за зимни условия и да карат внимателно, тъй като и при предходните снеговалежи, въпреки създадената организация имаше водачи, които не бяха с подходящи гуми и създадоха кризисни ситуации, каза министър Нанков. Той припомни, че преди две седмици АМ \"Тракия\" е била затворена за близо 2 часа заради неподготвен шофьор на камион, който се е завъртял и по този начин е възпрепятствал работата както на снегопочистващата фирма, така и пътуването на всички останали шофьори.", "date": "2017.12.17", "title": "Министър Николай Нанков: До 21 декември ще завършат всички ремонтни дейности по пътната мрежа"}
{"url": "http://www.focus-news.net/news/2017/12/17/2468271/sofiya-trima-sa-postradalite-pri-katastrofata-na-severnata-tangenta.html", "text": "Трима са пострадалите при катастрофата на Северната тангента. Това съобщи за Агенция „Фокус“ Катя Сунгарска, говорител на Център на Спешна медицинска помощ – София във връзка с катастрофата на Северната тангента, близо до с. Мрамор. Сигналът към Спешна помощ е подаден в 17.30 часа. Линейка е тръгнала веднага, пристигнала е в 17.47 часа. Пострадали са две момчета – на  7 и на  12 години. Едното е с контузия на коляно и рамо, а другото с контузия на глава. Пострадала е и 34-годишната им майка, която е с контузия на гръдния кош. Тримата са хоспитализирани в УМБАЛСМ „Пирогов“.", "date": "2017.12.17", "title": "София: Трима са пострадалите при катастрофата на Северната тангента"}
{"url": "http://www.focus-news.net/news/2017/12/17/2468272/pazardzhik-kulturnata-programa-na-peshtera-za-mesets-dekemvri-prodalzhava.html", "text": "Културната програма на Пещера за месец декември продължава с Обща годишна изложба на Клуба на художниците в Пещера в галерия „В.Стайков“, съобщи за Радио „Фокус“ – Пазарджик Димитър Павлов, главен експерт „Култура, младежки и религиозни дейности” в Община Пещера. Изложбата ще бъде представена на 19 декември от 17.30 часа. Културната програма на Община Пещера ще продължи на 20 декември от 17.30 часа, когато жителите и гостите на Пещера ще могат да се насладят и на фолклорния концерт на ансамбъл „Пирин“. На 21 декември за малките деца отново ще има театрална постановка – „Коледа в театър“, от 12.00 часа в читалище „Развитие“, каза Павлов. Той допълни, че декемврийската културна програма ще завърши на 22 декември, когато ще бъде представен Коледен концерт по проект „Шарени мъниста“ от 17.30 часа в читалището в града.\r\nСветлана ЕЛЕНКИНА", "date": "2017.12.17", "title": "Пазарджик: Културната програма на Пещера за месец декември продължава"}
{"url": "http://www.focus-news.net/news/2017/12/17/2468273/interfaks-arestuvani-sa-oshte-trima-dushi-po-obvinenie-v-planiraniya-teroristichen-akt-v-rusiya.html", "text": "Още трима души са арестувани в неделя, по обвинение че са подготвяли терористичен акт в Русия, съобщава Интерфакс, с което общият брой на задържаните се увеличи до петима души. Местният съд е издал заповед за задържане под стража за период от един месец на арестуваните, които според властите са планирани терористичен атентат в Санкт Петербург. Агенция „Фокус“ припомня: В петък, 15 декември, няколко души бяха задържани по обвинение в планиране на терористичен акт на територията на Санк Петербург. По време на операцията, службите за сигурност са конфискували голям брой импровизирани взривни устройва, автоматични оръжия и амуниции и „екстремистка литература“.  Цанко Цолов", "date": "2017.12.17", "title": "Интерфакс: Арестувани са още трима души по обвинение в планирания терористичен акт в Русия"}
{"url": "http://www.focus-news.net/news/2017/12/17/2468274/chetiri-lapi-shte-transportira-12-godishna-bremenna-lavitsa-i-neyniya-partnyor-ot-razgrad-do-sofiya.html", "text": "Във вторник екип на „Четири лапи\" отново ще посети Разград, този път за да прегледа и транспортира до София 12-годишната лъвица Рая. При предишния преглед, който експертите на организацията извършиха през ноември, беше установено, че тя е в напреднала бременност. Прегледът с ехограф потвърди наличието на един плод, като се очаква раждането да е в края на тази или началото на следващата година. Поради напредналата възраст на Рая и нестабилното ѝ здравословно състояние, както и заради липсата на подходящи условия за раждане и отглеждане на малки лъвчета в Разград, тя ще бъде докарана в столичния зоопарк, като грижите за нея ще бъдат поети от „Четири лапи\". Заедно с нея в София ще дойде и нейният партньор Хектор. Това съобщиха от пресцентъра на Фондация „Четири лапи\".\r\nРая е родена в зоопарка в Разград през 2005 г. и продадена на русенски бизнесмен малко след това. След влизане в сила на Закона за защита на животните през 2008 г. и налагането на забрана частни лица да отглеждат големи котки, Рая е върната в зоокъта в Разград, където е използвана за разплод.\r\nЕкипът на „Четири лапи\" ще бъде в разградския зоокът във вторник в 8:00, за да упои животните и да ги натовари на своята линейка за диви животни, с която ще бъдат транспортирани до столичния зоопарк. Там вече са подготвени две отделни заграждения за Рая и Хектор, за да може когато настъпи раждането Рая да бъде отделена. За състоянието по време на пътуването ще се грижи екип от опитни ветеринарни лекари, ръководен от декана на Факултета по ветеринарна медицина към Лесотехническия университет проф. Богдан Аминков. Очаква се животните да пристигнат в София около 15 ч.\r\nОт „Четири лапи\" припомнят, че в началото на ноември организацията сключи споразумение с Община Разград за помощ и намиране на дом на пет от седемте лъва от нелицензирания зоокът в града, за които общината не може да се погрижи. В края на миналия месец специалисти от международната организация бяха в Разград, за да извършат пълни медицински изследвания на настанените в зоокъта лъвове и вазектомия на мъжките, за да се спре безконтролното и непрофесионално развъждане на тези животни. Съгласно споразумението с общината, освен за Рая, Хектор и Асен, „Четири лапи\" ще се погрижи и за малките Терез и Масуд, които бяха родени в началото на септември и изоставени от майка им веднага след раждането. В момента за тях се строи специално заграждение в спасителния център за големи котки Фелида в Холандия. \r\nТримесечните лъвчета се превърнаха във всеобщи любимци след като бяха спасени от местни доброволци и лечението им беше поето в столична ветеринарна клиника благодарение на организацията Дивите животни. Бъдещето им обаче предизвика конфликт между двете неправителствени организации и общинската управа заради изненадващо намерение на кмета на Разград да дари Терез и Масуд на зоопарка в Пазарджик. „Четири лапи\" и Дивите животни са категорични, че лъвчетата няма да оцелеят в пазарджишкия зоопарк, тъй като там нито имат условия за отглеждане на лъвчета без майка, нито персонал с достатъчен опит. Решението дали Терез и Масуд да бъдат изпратени в Пазарджик предстои да бъде гласувано този четвъртък от Общинския съвет в Разград.", "date": "2017.12.17", "title": "„Четири лапи“ ще транспортира 12-годишна бременна лъвица и нейния партньор от Разград до София"}
{"url": "http://www.focus-news.net/news/2017/12/17/2468275/afp-vladimir-putin-blagodari-na-donald-tramp-za-pomoshtta-pri-predotvratyavaneto-na-teroristichniya-akt-v-sankt-peterburg.html", "text": "Руският президент Владимир Путин е провел телефонен разговор с американския държавен глава Доналд Тръмп, за да му благодари за помощта, оказана при предотвратяването на терористичен акт на територията на страната, предава AFP, като се позовава на официална информация от пресцентъра на Кремъл. \r\nПутин е изказал благодарността си за данните, предоставени от ФБР на руската страна, благодарение на които Федералната служба за сигурност на Русия е успяла да разбие клетка на „Ислямска държава“, планираща терористичен акт в Санк Петербург. Агенция „Фокус“ припомня: В петък, 15 декември, седем души бяха задържани по обвинение в планиране на терористичен акт на територията на втория по големина руски град. По време на операцията, службите за сигурност са конфискували голям брой импровизирани взривни устройва, автоматични оръжия, боеприпаси и „екстремистка литература“.  Цанко Цолов", "date": "2017.12.17", "title": "AFP: Владимир Путин благодари на Доналд Тръмп за помощта при предотвратяването на терористичния акт в Санкт Петербург"}
{"url": "http://www.focus-news.net/news/2017/12/17/2468276/prof-stoyan-marinov-varnenska-turisticheska-kamara-turistite-ot-germaniya-sa-realizirali-nay-mnogo-noshtuvki-po-chernomorieto-prez-letniya-sezon.html", "text": "Туристите от Германия са реализирали най-много нощувки по Черноморието през летния сезон – близо 22% от всички реализирани нощувки за сезона. Това каза в интервю за Радио „Фокус“ – Варна проф. Стоян Маринов, член на Управителния съвет на Варненска туристическа камара. Той допълни, че спрямо 2016 година се отчита увеличение на реализираните нощувки от германски туристи с 4%. Туристите от Русия са реализирали 10% от нощувките, туристите от Полша и Румъния също са с такъв дял реализирани нощувки. Следват туристите от Обединеното кралство с реализирани 8% нощувки, Чехия – 4%, Израел – 2%, Украйна – 2%, Франция – 2% и Белгия – 2%. „Това са десетте основни пазара, от които посрещаме туристи през летния сезон“, допълни проф. Маринов. Той посочи още, че спрямо 2016 година през този летен сезон е отчетен ръст от 11% на реализираните нощувки от полски туристи. Отчетен е ръст от 4% и на румънските туристи, както и 11% ръст на туристите от Обединеното кралство. „Статистиката показва за този период спад на нощувките на руски туристи с 13%. Туристите от Израел и Украйна също са реализирали по-малко нощувки, съответно 2 и 7 процента“, каза проф. Маринов. По думите му статистическите данни по отношение на руските туристи не обхващат тези, които отсядат в собствени ваканционни имоти, които са закупили. Като друга причина за спада на реализираните нощувки от руски туристи проф. Маринов посочи факта, че Турция е възстановила позициите си на руския пазар. „Ако през 2016 година Турция загуби над 3 млн. руски туристи, тя си възвърна позициите и това сигурно е оказало влияние върху търсенето към пазар България“, коментира проф. Стоян Маринов.\r\nТой посочи също, че се забелязва осезателно засилване на интереса към Варна като дестинация, благодарение на подобрената достъпност. Стоян Маринов коментира, че в резултат на полетите на нискобюджетните компании много неорганизирани туристи са започнали да посещават Варна и околностите не само през летния сезон. „Много от тези посещения са свързани със здравния туризъм, с новите обекти, които се откриха за този туризъм близо до Варна, също така във връзка с нощния живот в града, със събития, които се организират. В тази посока трябва да се работи, особено за месеците януари, февруари, март – да организираме събития, атрактивни за чуждестранните туристи, които, използвайки възможностите на нискотарифните компании, да идват в нашия град и съответно да увеличат приходите от туризъм извън сезона“, допълни проф. Стоян Маринов.\r\nМарияна ВАЛЕНТИНОВА", "date": "2017.12.17", "title": "Проф. Стоян Маринов, Варненска туристическа камара: Туристите от Германия са реализирали най-много нощувки по Черноморието през летния сезон"}
{"url": "http://www.focus-news.net/news/2017/12/17/2468277/bbc-sluzhitel-na-britanskoto-posolstvo-v-livan-be-nameren-martav.html", "text": "Ребека Дайкс, служител на британското посолство в Ливан, е намерена мъртва в събота, съобщава BBC. Според информация на телевизионния канал, Дайкс е била нападната и удушена, като тялото ѝ е открито в близост до магистрала в Ливан. \r\nЖертвата е била част от програма на Министерството за международно развитие. Тя се е намирала в неизвестност от петък вечерта, след среща с приятели. \r\nПо случая е започнало разследване, като се очаква да бъде проведена втора аутопсия по-късно.    Цанко Цолов", "date": "2017.12.17", "title": "BBC: Служител на британското посолство в Ливан бе намерен мъртъв"}
{"url": "http://www.focus-news.net/news/2017/12/17/2468278/plamen-dimitrov-valeri-simeonov-ima-razvitie.html", "text": "Валери Симеонов има развитие. Това каза Пламен Димитров, президент на КНСБ, в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването. Той заяви позиция по следните теми: Вотът на недоверие – корупцията и наказанията; Антикорупционния закон; Ревизия на приватизацията \r\nБеновска започна разговора с Пламен Димитров с темата за вота на недоверие, който БСП ще внесат заради корупция в правителството, но не се знае още дали ДПС ще се присъединят. Тя попита Димитров като президент на КНСБ какво е неговото отношение към проблема. Димитров каза, че не смята като Беновска, че това е най-важният въпрос в момента в държавата, защото не вижда хората, които си „вадят хляба с двете си ръце, с главата и с ума си”, да се притесняват и да дискутират, а тях ги интересуват трайни и дълговечни въпроси – хляб, работно място, заплата, семейство, деца, здраве и т.н. Според него хората виждат корупцията в ежедневието си, но винаги в последните 27 години е витаел духът на корупционните митове, но нито една институция не е доказала с конкретни присъди. Димитров подчерта, че държавата трябва да има антикорупционен закон възможно най-скоро, какъвто е моделът на модерните Европейски държави, а и това ще доведе до удовлетворение в обществото от полученото възмездие. Беновска попита госта си съгласен или не е с желанието на ГЕРБ за ревизията на приватизацията. Димитров отговори, че дебатът се подновява през годините, но не е убеден, че е изяснено за какво се говори. Ревизията ще доведе до сблъсък с ключови правни форми и ще отвори въпроса как функционира една правова държава и възможно ли е извънредни закони да уреждат подобни въпроси, защото в болшевишка Русия това не е довело до нищо добро. Беновска попита дали изказването на бившия главен прокурор Филчев, че ако се ревизира приватизацията бившият премиер и лидер на СДС Иван Костов „ще трябва да играе карти с Иво Прокопиев в затвора”. Димитров каза, че най-вероятно хората по върховете имат повече информация, но това, което се говори от работниците във фабриките и заводите, че всички са „маскари”, а това е доказателство за недоверието към цялата политическа класа, както и до някаква степен към синдикатите и работодателите, заради негативите от многото реформи и преходи, а този, който е нарушил закона трябва да бъде вкаран в затвора. Прекратяване на практиката за неизплащане на възнагражденията; Помощ за несиндикални членове; Синдикални организации \r\n„Знаете усилията на омбудсмана Мая Манолова, които се увенчаха с успех, да може да се прекрати практиката на неизплащане на възнаграждения от страна на работодателите към техните работници”, каза Беновска. Димитров обясни, че Манолова е използвала техни 10-годишни разработки и пакета законопроекти, които тя успешно е „размахала” пред медиите, са ги писали двамата в първия работен ден на НС. Беновска каза, че всичко това е плод на синдикалното мислене. Президентът на КНСБ обясни, че са внесли 7 законопроекта и от тях малко повече от половината са постигнати, но ключови въпроси са останали неразрешени. Благодарение на парламентарното мнозинство са постигнати резултати и след тези промени работниците се чувстват малко по-сигурни, защото знаят, че ще получи заплащане за изработеното, но недовършената работа ще се „сложи на масата” отново, за да са спокойни работниците. Беновска попита дали КНСБ помага на несиндикалните членове да установят правата си. Димитров отговори, че независимо дали е член на човек може да му се помогне, стига казусът да е решим, защото понякога законовите и правните възможности са изчерпани. Водещата каза, че има голям набор от документи по различни случаи, които ще им изпрати. Димитров обясни, че най-добрият начин да се защити човек е да си направи собствена синдикална организация. Беновска даде пример с хора в частния бизнес и не толкова благосклонните работодатели. Президентът на КНСБ обясни, че държавата е в ЕС и е редно да се научат да прилагат международните конвенции на Международната организация на труда,  в които пише, че правото на сдружаване е равно на правото на свободно слово. Димитров каза, че Бойко Борисов е поел личен ангажимент да гарантира през наказателния кодекс, че нарушаването на правото на сдружаване ще бъде преследвано от закона, защото в реалния живот, когато решиш да правиш синдикална организация, за да се защитиш от определена несправедливост, шефът се намесва и спира целият процес, а това остава безнаказано. За да се усещат гражданите европейци, трябва да се наказват такива действия и да се правят разумни постъпки, които да са причина за българина да остане в държавата. Националният съвет за тристранно сътрудничество с работодателите; Как да задържим и върнем българите в родината?; Национална доктрина \r\nБеновска попита как работят в Националния съвет за тристранно сътрудничество с работодателите и с вицепремиера Валери Симеонов, който ги наблюдава. Димитров каза, че има развитие, защото в началото са имали сериозни сблъсъци, но отношенията вече са по-ясни, въпреки че самата комисия има проблеми с функционирането и производителността. Беновска отбеляза, че това е от години. Димитров сподели, че има сигнали от страна на бизнеса, които дават надежда, че в следващите месеци диалозите ще са по-разумни и след натиск от пазара и КНСБ заплатите растат –  с 11% се е повишила средната работна заплата в частния сектор за третото тримесечие на 2017, а година преди това е било под 10 процента. Увеличението се ускорява и според Димитров следващата година частният бизнес ще стигне до около 15% ръст, а някои от по-големите предприятия вече са го договорили със синдикатите. Според него това е показател за съвместен диалог с бизнеса, с който вече са на едно мнение, че за България най-важното е младите хора и работниците да бъдат задържани в страната и да бъдат върнати тези, които са напуснали държавата. Беновска попита дали имат препоръки към правителството как да задържат и върнат българите. Димитров каза, че е необходима устойчива визия за бъдещото развитие на страната и 4-годишната програма трябва да бъде надградена, особено индустриалната част, в която няма съдържание – къде ще се инвестира, какви ще са технологичните стъпки, какви заплати и т.н. \r\nВодещата отбеляза, че това е заради отсъствието на национална доктрина, защото програмата е 4-годишна, заради хоризонта на следващите избори, а така липсва приемственост. Беновска каза, че ако изведнъж БСП вземат властта, програмата на Борисов ще бъде прекратена. Димитров каза, че не смята, че Борисов трябва сам да направи програма, а трябва да бъде подкрепена с широко мнозинство и усилия от парламента, работодателите, синдикатите и всички фактори в държавата, за да се постигне консенсус по ключовите въпроси за развитието на държавата, икономиката, образованието и здравеопазването. Според него ако това се случи доверието на българина ще се увеличи, а цел трябва да бъде увеличаването на масовите заплати до 1000 евро в рамките на 4-5 години. Това ще стане ако се привлекат инвестиции в потенциални сектори и правителството се фокусира в тях – мерки, оперативни програми, международни връзки и т.н. Беновска припомни, че е бил необходим специален разговор с министър-председателя Борисов за дофинансиране на някои области при бюджет 2018 и освен това частните работодатели ще трябва да бъдат накарани да увеличава заплатите, а това е се случи, ако има работеща индустрия. Димитров каза, че миналата година са отчетени рекордни печалби в частния бизнес и те трябва да влязат в икономиката, защото нямаме нито български, нито чуждестранни инвестиции, а много малка част – 10 % - от 18-те милиарда лева печалба на бизнеса са влезли обратно в производството, нито в джобовете на работниците. Той обясни, че на макро ниво има резерви и, когато държавата покаже воля и насочи държавата, бизнеса и политиците към определена цел, ще има минимален консенсус, които ще покаже на народа, че бъдещето на държавата е в сигурни ръце и няма да се говори, че България е атрактивна, заради нископлатения труд. 5 постигнати цели на КНСБ \r\nБеновска попита кои са 5-те неща, които са постигнати за изминалото време от кабинет Борисов-3, и 3-и, за които се очаква да бъдат постигнати в най-кратък срок. Димитров подчерта, че пенсионната реформа от Борисов-2 продължава в момента и дава добри резултати; растежът на доходите и 600 милиона повече в бюджета за следващата година, което е 60% от исканията на КНСБ; 11 % ръст на заплатите в частния бизнес; развитието в образованието и частично в здравеопазването; 5-тото нещо е добрата година за оръжейната индустрия, която е наела над 15 хиляди души. Президентът на КНСБ отново отбеляза, че е много важно да се следва системна и ясна стратегия за развитие на индустрията. Протест срещу вота на недоверие \r\nПоследният въпрос на Беновска бе дали синдикатите ще протестират срещу вота на недоверие, който се очаква да бъде внесен на 17-ти януари, или ще контрапротестират. Димитров каза, че на 1-ви ноември са постигнали общо съгласие с всички работещи в науката за протестни действия, защото е станало ясно, че в бюджета са заложени немалко средства за финансиране на науката, но все още седи въпросът как ще се определят заплатите на хората в научния сектор– на проектен принцип, на база връзки с БАН и ВУЗ-овете, или и двете. Димитров каза, че не се месят във вотовете, няма как да бъдат замесени в партийни схеми, но не означава, че проблемът със заплатите на научните работници е приключил. \r\nТака завърши разговорът на Илиана Беновска с Пламен Димитров в седмичното обзорно политическо предаване „Беновска пита” по „Канал 3” и „Радио К2” на 17-ти декември 2017 година.", "date": "2017.12.17", "title": "Пламен Димитров: Валери Симеонов има развитие"}
{"url": "http://www.focus-news.net/news/2017/12/17/2468279/nimh-utre-glavno-v-yugozapadnata-polovina-ot-stranata-shte-vali-snyag-v-yugoiztochnite-rayoni-dazhd.html", "text": "През нощта над по-голямата част от страната времето ще е облачно. Слаби валежи от сняг ще има в Северна България, а временни разкъсвания и намаления на облачността ще има на места в южните райони. Утре облачността отново ще се увеличи и вплътни и главно в югозападната половина от страната ще вали сняг, в югоизточните райони - дъжд. Ще духа слаб, в Източна България до умерен северен вятър. Минималните температури ще са от минус 3° до 2°, а максималните ще са между 1° и 6°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане ще е близко до средното за декември и ще остане без съществена промяна.\r\nПо Черноморието облачността ще е значителна. Слаби валежи от дъжд ще има на места по южното крайбрежие. Ще духа до умерен вятър от север-северозапад, който постепенно ще се ориентира от север-североизток. Максималните температури ще са 4-6°. Температурата на морската вода е 10-11°. Вълнението на морето ще е около 2 бала.\r\nВ планините ще е облачно с валежи от сняг. Ще духа слаб, по най-високите части – умерен вятър от юг-югозапад. Максималната температура на 1200 метра температурата ще е около 0°, на 2000 метра – около минус 5°.\r\nПрез следващите дни застудяването ще продължи. Във вторник облачността ще се задържи значителна, на места с превалявания от сняг. В сряда слаб сняг все още ще превалява на отделни места в Източна България, но над западната половина от страната вече ще е без валежи, облачността ще се разкъсва и ще намалява. Ще духа слаб до умерен северозападен вятър. В четвъртък ще има повече разкъсвания и намаления на облачността. Сутринта ще е доста студено, минималните температури на места ще са около и под минус 10°, а и максималните ще остават отрицателни.", "date": "2017.12.17", "title": "НИМХ: Утре главно в югозападната половина от страната ще вали сняг, в югоизточните райони - дъжд"}
{"url": "http://www.focus-news.net/news/2017/12/17/2468280/afp-vissh-iranski-diplomat-opredeli-emanyuel-makron-kato-chirak-na-donald-tramp.html", "text": "Един от съветниците на иранския върховен лидер аятолах Али Хаменей, определи френския президент Еманюел Макрон като „чирак“ на американския държавен глава Доналд Тръмп, предава AFP, като се позовава на информация от иранска агенция.\r\nПо думите на Али Акбар Веляти, „ако Франция иска да си запази малко уважение на международната сцена, то тя не трябва да бъде съдружник на американците и трябва да се научи да не следва стъпките на Доналд Тръмп“. Съветникът отбеляза още, че „в момента френският президент е чиракът на Тръмп в Европа“. \r\nАгенция „Фокус“ припомня: Някои кръгове в Иран критикуват Еманюел Макрон заради негови коментари, направи по повод на ракетната програма на страната. В началото на ноември, френският президент заяви в интервю, че международната общност трябва да запази твърдия си тон спрямо Иран, неговата регионална политика и ракетна програма. Цанко Цолов", "date": "2017.12.17", "title": "AFP: Висш ирански дипломат определи Еманюел Макрон като „чирак“ на Доналд Тръмп"}
{"url": "http://www.focus-news.net/news/2017/12/17/2468281/predstoyashti-sabitiya-v-stranata-za-18-dekemvri-agentsiya-fokus.html", "text": "***\r\nОт 11.00 часа на „Дондуков“ 2 президентът Румен Радев ще бъде домакин на Седмата годишна среща на олимпийските отбори по природни науки. \r\n***\r\nОт 11.00 часа министърът за Българското председателство на Съвета на ЕС 2018 Лиляна Павлова и министърът на културата Боил Банов ще покажат на журналисти ремонтираните зали на Националния дворец на културата (НДК), в които ще се провеждат събитията и срещите от календара на Българското председателството. \r\n***\r\nОт 10.00 часа на пл. „Първи май“ 7,  ДКЦ – Божурище, министърът на здравеопазването Кирил Ананиев ще открие филиал на ЦСМП - София в град Божурище.\r\n***\r\nОт 9.30 часа ще се проведе заседание на Пленума на Висшия съдебен съвет. \r\n***\r\nОт 10.00 часа в голяма конферентна зала на УНСС ще се състои кръгла маса на тема „Териториално сътрудничество в Черноморския регион“. \r\n***\r\nОт 10.00 часа  в „А hub\" ще се състои пресконференция, на която ще бъде представена кампанията „Да си пожелаеш за Коледа…“.\r\n***\r\nОт 10.00 часа 19 състав на Софийски градски съд ще заседава по делото срещу Димитър А. и Методи П. (чл. 304 б, ал. 1 от НК ).\r\n***\r\nОт 10.00 часа в зала – партер в „Перформ Бизнес Център“  ще се състои пресконференция на тема „За какво настоява платформата „Български манифест за Европа“ пред правителството на България, относно правата на българските граждани след Брекзит“. От 11.00 часа на същото място, ще се проведе и първата от поредица кръгли маси на платформата „Български манифест за Европа“ на тема  „Голямата България“. \r\n***\r\nОт 11.00 часа в зала 15 „Тържествена“ в Съдебната палата, Борислав Сарафов ще встъпи в длъжност Директор на Национална следствена служба и заместник на главния прокурор по разследването. \r\n***\r\nОт 11.00 часа в БСК ще се проведе пресконференция на тема „2017 г. през погледа на бизнеса“. \r\n***\r\nОт 11.00 часа в Националния пресклуб на БТА ще се състои встъпителна пресконференция по проект „Провеждане на обучения на служители от централната администрация за придобиване на ключови умения и компетентности в контекста на ЕС“.\r\n***\r\nОт 12.00 часа в Националния пресклуб на БТА, Национална асоциация за приемна грижа /НАПГ/ ще даде пресконференция на тема „На кого пречи приемната грижа? Открито за приемната грижа, „децата касички”, „мащехите на заплата” и обществената отговорност за децата в риск“.\r\n***\r\nОт 14.30 в Посолството на Русия в България ще се състои тържествено откриване на изложба „Русия през очите на българите“.\r\n***\r\nОт 18.00 часа в Мраморно фоайе на Столична библиотека ще бъде представена стихосбирката „Неделен човек“ от Георги Константинов. \r\n***\r\nОт 009.30 часа в зала 1 на Районен съд – Асеновград ще се гледа делото срещу 11-те подсъдими за нападението над млади спортисти при язовир „40-те извора“ в Асеновград. Делото е насрочено за три поредни дни, 18 – 20 декември, по общия ред ред.\r\n***\r\nОт 17.30 часа в Градската библиотека „Паисий Хилендарски“ ще се проведе празничен концерт на Центъра за подкрепа и личностно развитие „Васил Левски” и ФА „Капитан Петко войвода” по случай 173 г. от рождението на капитан Петко войвода. Събитието е част от коледно-новогодишната програма на Община Асеновград. \r\n***\r\nОт 18.00 часа в читалище „Св. преп. Паисий Хилендарски“ ще се състои Коледна наздравица със самодейците от читалището. Събитието е част от коледно-новогодишната програма на Община Асеновград. \r\n***\r\nВ 18.00 часа в камерната зала на читалище „Родолюбие“ ще започне Коледно тържество на балет „Терпсихора” и класа по пиано на Васка Владимирова. Събитието е част от коледно-новогодишната програма на Община Асеновград. \r\n***\r\nОт 19.00 часа в ресторант „Tasty“ ще се проведе Коледен младежки бал под егидата на кмета на община Асеновград д-р Емил Караиванов. Събитието е част от коледно-новогодишната програма на Общината. \r\n***\r\nОт 11.00 часа в Заседателната зала на Община Банско, ще се проведе информационна среща с представителите на вътрешните министерства на България, Гърция и Румъния във връзка с започването на туристическия сезон.\r\n***\r\nОт 11.00 часа в заседателната зала на общината представителите на вътрешните министерства на България, Гърция и Румъния ще дадат пресконференция във връзка със започването на активния туристически сезон. \r\n***\r\nОт 17.30 часа в Регионален исторически музей – Благоевград ще се проведе коледен концерт на школата по китара. \r\n***\r\nОт 18.00 часа в Младежки дом ще се състои клавирен концерт на възпитаници от класа по пиано. \r\n***\r\nОт 18.00 часа в Градска художествена галерия ще се проведе коледен концерт на Камерна опера.\r\n***\r\nОт 09.00 часа в хотел РИУ Правец ще бъде открит научен семинар \"Обучение за надзор на болестите по дивеча – ролята на ловците\".\r\n***\r\nОт 10.00 часа в РИУ Правец, председателят на СОС Елен Герджиков и кметът на София Йорданка Фандъкова ще открият семинар на тема „Проект за бюджет на Столична община за 2018 година“.\r\n***\r\nОт 11.00 часа в сградата на Областна администрация Бургас ще се състои церемония по награждаване на победителите в конкурса „В очакване на Коледа  2017г“.\r\n***\r\nОт 11.30 часа в офиса на ПП ГЕРБ на ул. „Конт Андрованти\" 5, народният представител Ивелина Василева ще има приемен ден за граждани. \r\n***\r\nОт 10.00 до 12.00 часа в клуба на ПП ГЕРБ на ул. „Г. Бенковски” №1, приемен ден за граждани ще има народният представител Владимир Вълев. \r\n*** \r\nОт 10.30 часа на ул. „Народни будители“ 5, ет.2, Фондация „Владиславово\" ще даде пресконференция във връзка с отчитане на напредъка по дейностите  на проект „Активни в труда на територията на община Варна“.\r\n***\r\nОт 14.00 часа в залата на Общинския драматичен театър кметът на Община Видин Огнян Ценков и директорът на театъра Ирина Флорова-Капелова ще дадат съвместна пресконференция във връзка с отпуснатите от правителството средства в размер на 2 милиона лв. за консервация, реставрация и експониране на театралната сграда.\r\n*** \r\nОт 10.00 часа във Фоайе на РБ „П. Р. Славейков“ ще бъде открита Коледна изложба на „Клуб по битова култура“ при НЧ „Надежда 1869”.\r\n*** \r\nОт 10.30 часа в ДГ „Пролет” ще се проведе съвместна инициатива на НЧ „Надежда 1869“ и Младежки дом „Деца четат на деца”. \r\n*** \r\nОт 11.00 часа в пресклуба на БТА ще се проведе пресконференция на БСП на народните представители и общинските съветници от Общински съвет -  Велико Търново.   \r\n*** \r\nОт 11.30 до 13.00 часа в голяма зала на Община Велико Търново ще се проведе Коледен благотворителен концерт на ОУ „Бачо Киро“.\r\n*** \r\nОт 12.30 часа в ОУ „ Христо Ботев” ще се проведе разговор на тема „Коледа”. \r\n*** \r\nОт 13.45 часа в Хуманитарна гимназия и Старопрестолна гимназия по икономика ще се проведе разговор на тема „Коледни обичаи”. \r\n*** \r\nОт 15.00 часа във фоайето на етаж 2 в сградата на Община Велико Търново ще бъде открита изложба „От Коледа до Васильовден“. \r\n*** \r\nОт 18.00 часа в голяма зала на Община Велико Търново ще се състои Коледен концерт на ТД „Трапезица – 1902“.\r\n***\r\nОт 14.00 часа в Заседателната зала на Областна администрация – Враца Областният съвет по условия на труд ще връчи приза „Работодател на 2017\" за инвестиции и безопасни условия на труд в предприятията в областта. \r\n*** \r\nОт 16.00 часа в Камерна зала на НЧ „Съединение-1888“  в село Драганово\tще се проведе инициативата „Филмова Коледа“ - прожекция на коледни филми.\r\n*** \r\nОт 18.00 часа в Зала 1 на Общината ще се състои благотворителен концерт на СУ „Вичо Грънчаров“ в подкрепа на Пеньо Пенев, с участието на: Мажоретен състав, Балет „Грация“, Балет „Калина“, Преслава Георгиева, Вокални групи при СУ „Вичо Грънчаров“, Група за народни танци, „Ксани денс“ и КСА „Акро Нова“. \r\n*** \r\nОт 18.30 часа в НЧ „Напредък-1869“ ще се състои Коледен концерт с участието на ФА „Сидер войвода“, ТФС „Балканика”, ДТФС „Приключенци“ при НЧ „Напредък-1869”.\r\n***\r\nОт 10.30 часа в малката заседателна зала на Община Добрич ще се състои брифинг във връзка с връчената награда на кмета Йордан Йорданов „Най-добър социален партньор за 2017 г.“ от Синдиката на българските учители. \r\n***\r\nОт 17.30 часа в Народно читалище „Йордан Йовков-1870 г.“ –  Арт галерия ще се проведе Коледна изложба на Школа по изобразително изкуство при Народно читалище „Йордан Йовков-1870 г.“ с ръководител Румяна Димитрова.\r\n***\r\nОт 19.00 часа в Концертна зала „Добрич“ ще се състои концерт „От висините идвам“.\r\n***\r\nОт 14.30 часа в спортната зала в града ще се състои церемония по награждаване на „Спортист на годината“. \r\n***\r\nНародният представител от ГЕРБ-Добрич и областен координатор на партията вицеадмирал Пламен Манушев ще проведе срещи с жители на община Каварна. В 10.30 часа ще започне срещата в село Свети Никола. 11.30 е началният час на приемния ден в село Българево, а от 12.30 часа – в град Каварна.\r\n***\r\nВ 17.30 часа в камерната зала на читалище „Васил Левски“ ще се открие Коледна изложба на школата по изобразително изкуство „Карловски Арт колорит“. Събитието е част от коледно-новогодишната програма на Община Карлово.\r\n***\r\nОт 09.30 часа в офиса на ПП ГЕРБ в града на ул. „Екзарх Йосиф\" 15 А, народният представител Димитър Гечев ще има приемен ден за граждани. \r\n***\r\nОт 11.00 часа в кабинета на Ивета Боянова – Директор на дирекция „Местни приходи и такси“ (ул. „Райко Даскалов\" №4, ет. 2) ще се проведе пресконференция.\r\n***\r\nОт 12.30 часа в Регионалния пресклуб на БТА ще се състои пресконференция на АБВ, в която ще участват Румен Петков и Цветан Антонов. \r\n***\r\nОт 09.00 часа в сградата на Общинския съвет ще се проведе редовна сесия  на общинските съветници. \r\n***\r\nОт 10.00 часа в зала 1 на Пловдивския апелативен съд ще се гледа дело, образувано по  жалби на частните обвинители и подсъдимия Борислав С. срещу присъда на Окръжен съд – Пловдив, с която е признат за виновен в причиняване на смърт по непредпазливост при управление на МПС. \r\n***\r\nОт 13.30 часа в зала 10 на Пловдивския окръжен съд ще се гледа делото срещу Тодор Т., обвинен в причиняване на смърт по непредпазливост и три средни телесни повреди при управление на МПС. \r\n***\r\nОт 13.30 часа в зала 3 на Пловдивския районен съд ще се гледа делото срещу Васил С., обвинен в причиняване на лека телесна повреда на медицинска сестра в УМБАЛ „Свети Георги“ при и по повод изпълнение на службата й.\r\n***\r\nОт 15.00 часа в заседателната зала на административната сграда на район „Южен“ ще се проведе заключителната пресконференция по проекта  „Независим живот“.\r\n***\r\nОт 14.00 часа Пленарна зала на Община Русе, ще се проведе традиционния Коледен концерт за възрастните хора, организиран от Българска асоциация на пенсионерите – Русе.\r\n***\r\nОт 18.00 часа в зала „Княз Александър I“ на Историческия музей ще бъде представено второто, актуализирано и разширено издание на книгата „Дунав – реката на Европа“ на проф. д-р Васил Дойков и инж. Николай Генчев.\r\n*** \r\nОт 10.00 до 11.00 часа, в салона на ПБНЧ „Еленка и Кирил Д. Аврамови 1856“ ще бъде представено Коледно представление на Държавен куклен театър Габрово „Няколко часа до Коледа“.\r\n*** \r\nОт 11.30 часа, в Детски отдел на Градска библиотека ще се състои Празнична програма „Зимна вечер губер бял размята“ с участието на учениците от II „в“ клас на СУ „Николай Катранов“. \r\n***\r\nОт 17.30 часа в Зала 1 на Община Свищов ще се състои публично обсъждане за бъдещото предназначение на терена на бившите казарми.\r\n*** \r\nОт 18.30 часа в салона на Читалището ще се състои концерт на „Капански ансамбъл“ – Разград.\r\n***\r\nОт 17.30 часа в заседателната зала на община Смолян, кметът на Общината Николай Мелемов ще представи отчета за първата половина от настоящия управленския мандат.\r\n***\r\nОт 09.00 часа в зала „П.Р. Славейков“ ще се проведе заседание на Общински съвет Стара Загора. \r\n***\r\nОт 18.30 часа в залата на Оперния театър, Община Стара Загора ще закрие официално кампанията „Стара Загора - Европейски град на спорта 2017“.\r\n***\r\nОт 19.00 часа в НЧ „Климент Охридски – 1860“ ще се проведе Коледен концерт на балетна школа „Терпсихора“.\r\n***\r\nОт 19.00 часа в Драматичен театър „Гео Милев“ ще бъде представен моноспектакъла „Пилето, което казва КУ“ от Александър Урумов.", "date": "2017.12.17", "title": "Предстоящи събития в страната за 18 декември (Агенция „Фокус“)"}
{"url": "http://www.focus-news.net/news/2017/12/17/2468282/afp-mrasen-vazduh-predizvika-zatvaryane-na-uchilishta-v-iran.html", "text": "Иранските власти затвориха временно множество училища и отложиха спортни събития заради опасно мръсен въздух в страната, съобщава AFP. \r\nТака всички училища, намиращи се в областта на столицата Техеран, която е дом на 14 млн. души, няма да отворят врати в понеделник. Спортни събития, насрочени за същия ден се отлагат, като същевременно бяха въведени ограничения в трафика в столицата, включително и забрана за движение на камиони. \r\nПо-рано бе съобщено за отчетени стойности от 185 микрограма фини частици на всеки кубичен метър въздух, което е далеч по-високо от тавана равен на 25 микрограма, препоръчан от Световната здравна организация.  Цанко Цолов", "date": "2017.12.17", "title": "AFP: Мръсен въздух предизвика затваряне на училища в Иран"}
{"url": "http://www.focus-news.net/news/2017/12/17/2468283/plovdiv-parvoto-za-2018-godina-klasirane-za-priem-v-detskite-zavedeniya-v-grada-shte-bade-provedeno-na-9-yanuari.html", "text": "Първото за 2018 година класиране за прием в детските заведения в Пловдив ще бъде проведено на 9 януари. Това съобщиха за Радио „Фокус“ – Пловдив от пресцентъра на Общината. Свободните места за него ще бъдат обявени в срок до  22 декември. От пресцентъра на Общината подчертаха, че с обявяването на местата, родителите на кандидатстващите деца ще могат да ползват новата функционалност на системата за прием, чрез която да се информират за броя на чакащите за съответните места. Данните се визуализират в панела със свободни места и отразяват и точките на подалите заявления за участие в класирането. Тази информация се актуализира в реално време след всяко подадено ново заявление.\r\nДнес е проведено последното за 2017 година класиране за прием в детските заведения. В класирането са взели участие 251 деца, като обявените места са били общо 317 – 81 за яслените групи, 70 за първа възрастова група, 79 – за втора и съответно 48 за трета подготвителна група и 39 за четвърта подготвителна група. Класирани са 47 деца – 37 в яслените групи, 1 в първа, 7 във втора и 2 деца в подготвителните групи. За некласираните е препоръчително родителите да се запознават с обявяваните места за следващите класирания и да подават своите заявления, съобразявайки се с възможностите на детските заведения. „В системата има подадени заявления с посочени желания за детски градини и ясли, за които към съответното класиране няма свободни места. В тези случаи няма как децата да бъдат класирани. За класирането на 14 декември 139 деца кандидатстваха за детски заведения без обявени свободни места“, коментираха от Общината.\r\nТони МИХАЙЛОВ", "date": "2017.12.17", "title": "Пловдив: Първото за 2018 година класиране за прием в детските заведения в града ще бъде проведено на 9 януари"}
{"url": "http://www.focus-news.net/news/2017/12/17/2468284/sofiya-mazh-e-prostrelyan-sled-skandal-v-grada.html", "text": "Мъж е прострелян с пистолет след скандал в София, предаде БНР. Инцидентът е станал в жилищен блок близо до сградата на Шесто РПУ в столицата. Причината за стрелбата била спор между пострадалият и нападателя. Простреляният е във Военномедицинска академия без опасност за живота.Случаят се разследва.", "date": "2017.12.17", "title": "София: Мъж е прострелян след скандал в града"}
{"url": "http://www.focus-news.net/news/2017/12/17/2468285/dobrich-referendumat-v-general-toshevo-e-validen.html", "text": "В 20,00 часа, както бе обявено, официално приключи местният референдум в Генерал Тошево, предаде кореспондентът на Радио „Фокус” – Варна. Процентът гласували от имащите право на вот 12 646 души още към 16,00 часа надхвърли 40%, което прави допитването валидно. По-късно при обобщените резултати от гласуването ще стане ясно дали процентът на гласувалите против добива на газ в региона надхвърля 51, за да бъде зачетен вотът. \r\nВ късния следобед 45,16% дадоха своя вот в община Генерал Тошево, като най-активни са били жителите на общинския център. Бяха разкрити 47 избирателни секции, 9 – в Генерал Тошево, и останалите - в други населени места. Жителите на селата Краище, Вичово, Лозница и Узово трябваше да пътуват до други населени места, за да гласуват. Общината осигури транспорт за това, както и телефон за оказване на помощ на граждани с двигателни затруднения. Въпросът на референдума е: Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци? Бюлетината съдържа два възможни отговора – „ДА“ и „НЕ“.\r\nЖулиета НИКОЛОВА", "date": "2017.12.17", "title": "Добрич: Референдумът в Генерал Тошево е валиден"}
{"url": "http://www.focus-news.net/news/2017/12/17/2468286/los-angeles-times-amerikanskoto-pravitelstvo-shte-plati-na-chastna-firma-blizo-300-mln-dolara-za-osiguryavaneto-na-pet-hilyadi-granichari.html", "text": "Правителствената агенция на САЩ за митниците и граничната охрана възложи на частна компания задачата да осигури пет хиляди  граничари и две хиляди митинически служители, срещу което ще получи сумата от 297 млн. долара, информира Los Angeles Times. \r\nДоговорът е сключен с подразделение на ирландската фирма \"Ацентур\", която е международна компания от сферата на услугите с годишни доходи равняващи се на 35 млрд. долара. \r\nТова е един от най-големите разходи на администрацията на Доналд Тръмп, отбелязва изданието, като припомня още, че в момента САЩ изпитват остра нужда от граничари, като техният брой е под минимума изискван от Конгреса. По последни данни, американските управляващи са обявили, че за охрана на границите са нужни поне 21,370 души, докато към момента те са около 19 хил. \r\nСпоред условията на договора, компанията трябва да се заеме с пълния процес по намиране, наемане и обучава на кадри, като освен петте хиляди граничари и двете хиляди митничари, ще трябва да бъдат наети и 500 служители за бреговата охрана. \r\n\"Ацентур\" е спечелила наддаване срещу други четири фирми, въпреки че, както отбелязва изданието, според някои публични лица 40 хил. долара за всеки от новите служители е малко прекалено, при условие че стартовата годишна заплата на митничар се равнява на 39,738 долара.  \r\nДоговорът е подписан за срок от пет години, завършва американското издание.   Цанко Цолов", "date": "2017.12.17", "title": "Los Angeles Times: Американското правителство ще плати на частна фирма близо 300 млн. долара за осигуряването на пет хиляди граничари"}
{"url": "http://www.focus-news.net/news/2017/12/17/2468287/ivaylo-krachunov-borisov-i-dogan-sa-dokazani-i-mezhdunarodno-priznati-polititsi.html", "text": "Борисов и Доган са доказани и международно признати политици. Това каза Ивайло Крачунов, агенция „Блиц”, в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването. Той заяви позиции по следните теми: Ел-търговците и изкуственото покачване на цените на тока за бизнеса; Лобитата и законността; Атаки срещу главния прокурор Цацаров \r\n„Кои са най-важните теми, които открояваш днес в политиката?” с този въпрос Беновска започна разговора с госта си Ивайло Крачунов. Той отговори, че горещата тема от последната седмица е за електроразпределението и търговците, представители на определени лобита, изкуствено са повишили цената на тока за бизнеса, но за радост Комисията по енергетика в лицето на Делян Добрев е приела решение от 1 януари токът за бизнеса да минава през борсата, а това осигурява прозрачност. Той подчерта, че за пръв път НС е гласувало предложение с пълно единодушие. Беновска попита кои са и как се казват тези енергийни търговци. Крачунов обясни, че не са толкова известни – “Future’s energy “, фирма, която е завлякла държавата с 4 милиона лева, а другите могат да се намерят в списъците с фирми, които печелят търгове с манипулация и прибират милиона за сметка на бюджета, бизнеса, фирми и предприятия. Водещата попита как печелят тези търгове. Крачунов каза, че следват пътя на парите и схемите, които правят необезпокоявано, а лобитата са покровителствани от определени кръгове в държавата, но управляващата партия е проявила воля за разрешаване и регулиране на този проблем. Беновска подчерта, че това се е случвало и минали години и попита госта си наистина ли ГЕРБ чак сега са забелязали тези практики. Крачунов отговори, че въпросът е решен и трябва да бъде поздравена работата по спиране на тези измами. Бившият главен прокурор Филчев, кръговете на Костов и Прокопиев, приватизацията и прокуратурата; Цветан Василев – политически чадър и луксозен живот \r\nВодещата припомни, че Крачунов е взел интервю от бившия главен прокурор Филчев, в което той си е пожелал Иван Костов „да играе карти в затвора с Прокопиев”. Тя попита накъде отива сагата с Прокопиев, Костов, приватизация, Нинова. Крачунов отговори, че се виждат усилията на кръга Костов и кръга „Капитал” да се противопоставят на промените в закона, които ще отменят давността на приватизационните сделки и така те ще могат да бъдат предадени на прокуратурата за разследване. „Филчев беше един от блестящите прокурори, който показваше твърдост и непоколебимост и неговите думи тежат с особена сила” каза Крачунов и сподели, че в интервюто Филчев е изразил възмущение, че Иван Костов, който години наред е подслушвал апартамента му с подслушвателни устройства, го кани на дебат, но според него Костов е потенциален обвиняем и точно заради това се опитва да пренасочи общественото мнение в друга посока говорейки, че приватизационните сделки не трябва да се отварят, защото са направени по правилата. Крачунов призова да се видят разследванията на прокуратурата за БГА „Балкан” и за „Кремиковци”, които са с най-тежки злоупотреби по мнения на експерти. Беновска подчерта, че освен атака срещу премахването на давността има атаки срещу главния прокурор от страна на Нинова, Прокопиев, „Да, България” и попита Крачунов дали не искат да покажат, че както той атакува сега, така и него ще го „подхванат” после. Журналистът отговори, че според него това е страх от твърдостта на Цацаров, че ще разследва корупцията по високите етажи на властта и е показал, че няма недосегаеми  за градската и специализираната прокуратурата. „Видяхте какъв вой нададе Иво Прокопиев при една проверка на доходите, която му направи КОМПИ и в крайна сметка той се радва на комфорта на медиите не само от кръга „Капитал”, но и, за учудване, се радва на комфорта на една телевизия като БТВ и на различни други по-малки телевизии, които постоянно го изкарват като мъченик и жертва, а той просто е обект на проверка, както всеки един български гражданин, когато има достатъчно съмнение за извършени злоупотреби и престъпни деяния” каза Крачунов. Беновска отвори темата за делото „КТБ”, което не стартира тази седмица в специализирания съд, защото Цветан Василев не може да бъде редовно призован. Крачунов обясни, че става въпрос за междуправителствени спогодби, но Сърбия не е член на ЕС и няма как да предаде Василев на българското правосъдие, а той не иска доброволно да застане пред магистратите. Според него той е притеснен от възможността за доказване на вината му, но по стечение на обстоятелствата се радва на луксозен живот и спуснат политически чадър, защото сръбският съд отказва да се съобрази с волята на българските магистрати и в продължение на месеци не зачита молбите на българската прокуратура за екстрадиция. Антикорупционният закон – гласуване и вето; „Цветистите” политици и накъде трябва да се насочат усилията им \r\n Относно антикорупционния закон, гласуването за приемането му, желанието на президента Радев да му наложи дело още преди да е приключила процедурата на гласуване и съпротивата от страна на БСП, Крачунов каза, че президентът и БСП са изложили доводите си срещу закона, но според  него задълбочен дебат в парламентарните комисии и обсъждане от експертите ще доведе до необходимите поправки в антикорупционния закон. Беновска се засмя и помоли госта си сега да сподели „скритите” мотиви. Той отговори, че не вижда такива и е крайно време България да покаже воля за справяне с корупционните практики и вече виждаме как си отиват хора от изпълнителната власт, шефове на държавни дирекции, когато има злоупотреби, а имунитетите на депутатите се свалят и започват разследвания. Единствената пречка, която Крачунов отбеляза, е отлагане на антикорупционния закон във времето, но ще бъде създаден в крайна сметка. Беновска сподели, че може би Нинова и Радев има някакви други притеснения. Журналистът отговори, че те знаят най-добре какви притеснения имат, но България е парламентарна република и дори да бъде наложено вето крайната дума е на народните представители.\r\n„Хареса ли ти вчера, че остроумният Кирил Добрев каза, че ако Корнелия Нинова отсъства липсва магията?” попита Беновска. Крачунов каза, че Добрев е бил народен представител от БСП дълги години и е нормално да защитава лидера. Водещата каза, че за пръв път вижда такова образно и емоционално отношение към лидерите на БСП. Гостът отбеляза, че наблюдаваме различни представители на парламентарни групи, които са „доста цветисти” – Георги Марков, Антон Тодоров, Славчо Атанасов, Славчо Велков, Емил Димитров-Ревизора, но с високопарни и колоритни фрази не се хранят хората, а усилията трябва да са насочени към стабилизиране на държавата, укрепване на международния авторитет и подкрепа на премиера в неговите усилия да постави България на равно с останалите държави на международната сцена, както и покачване стандарта на живот. Беновска попита Крачунов какво мисли за колоритния език на Валери Симеонов към Бойко Борисов. Той отговори, че въпросът е изяснен помежду им и не е добре представители на коалиционно правителство да си говорят през медиите, защото в разговори очи в очи се ражда истината, взимат се колективни решения и най-добре ще се разберат. Възможно е да има разногласия и емоционален заряд , но политиката е сцена, а политиците понякога влизат в определени роли – каза още Крачунов. Доган – етническият мир, баланса и международното признание; ДПС- ОП - ГЕРБ \r\nБеновска попита госта си какво мисли за обръщението на Борисов към Доган по повод вота на недоверие и желанието на премиера да има етнически мир, спокойствие и градивност. Крачунов отговори, че Борисов е доказал през годините, че единственото, за което милее и, което отстоява е „майка България”, а Доган е „пазител на етническия мир” години наред и на него дължим етнокултурата, защото се е доказал като балансьор и е признат в страната и в Европа. Според него и двамата са се доказали и продължават да утвърждават своята тежест. Беновска попита къде е златното сечение да се разберат ДПС и Борисов по отношение на коалицията с Патриотите. Крачунов каза, че няма златно сечение за момента, защото Патриотите са противопоставени на ДПС, но в момента има коалиция, а останалото е преговори, възможност за търсене на златно сечение или вотове на недоверие, които са нормална практика на парламентарната демокрация, които държат във форма правителството и коригират при необходимост. Крачунов сподели, че очаква интересни дебати на 17-ти януари при внасянето на вота. Той пожела на българите да са спокойни и да имат радостна и емоционална семейна Коледа. \r\nТака завърши разговорът на Илиана Беновска с Ивайло Крачунов в седмичното обзорно политическо предаване „Беновска пита” по „Канал 3” и „Радио К2” на 17-ти декември 2017 година.", "date": "2017.12.17", "title": "Ивайло Крачунов: Борисов и Доган са доказани и международно признати политици"}
{"url": "http://www.focus-news.net/news/2017/12/17/2468288/nyama-zatvoreni-patishta-za-lekite-avtomobili-vremenni-ogranicheniya-ima-za-tezhkotovarnite-zaradi-valezhite-ot-snyag-obzor.html", "text": "Метеорологичната обстановка в страната продължава да е динамична. В събота след обяд в западната половина на страната заваля дъжд, който през неделния ден, заради проникващия студен въздух, премина в обилен снеговалеж. Това създаде затруднения в движението в няколко области на страната. От Агенция „Пътна инфраструктура“ информираха, че 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа, а 500 машини обработват пътните настилки.По информация на министъра на регионалното развитие и благоустройството Николай Нанков няма затворени пътища за леките автомобили, а временни ограничения има за тежкотоварните. За над 12 тона е ограничено движението в прохода Троян Кърнаре, по пътя Рибарица – Шипково. Временно е ограничено и движението на товарни автомобили с ремаркета и полуремаркета през прохода Превала  по път III-866 Смолян-Стойките, поради снеговалеж. Той увери, че е създадена необходимата организация за зимно поддържане на републиканските пътища и призова водачите да са подготвени за зимни условия и да бъдат внимателни на пътя, като предупреди, че прогнозата за вторник и сряда също е за обилен снеговалеж.В София бяха извършени обработки със смеси срещу заледяване, както и избутване на снежна маса в по-високите планински райони. От Столична община информираха, че в готовност са 158 снегопочистващи машини. Екипите на фирми, ангажирани с почистването на града, са обработвали опасни и стръмни участъци, общински пътища и частично улици и булеварди, по които се движи обществения транспорт в районите „Витоша“, „Панчарево“, „Овча купел“, „Банкя“, „Красно село“, „Красна поляна“, „Люлин“. Направена е и обработка на Южната дъга със смеси срещу заледяване. Временно бяха затворени за движение пътищата  „Драгалевци – Алеко“ и „Бояна – Златни мостове“. Контролът на дейностите по почистване се извършва от Столичен инспекторат. Екипи на Дирекция „Аварийна помощ и превенция“ извършват обходи на терен.По данни на НИМХ през нощта слаби валежи от сняг ще има в Северна България, а временни разкъсвания и намаления на облачността ще има на места в южните райони. Утре облачността отново ще се увеличи и главно в югозападната половина от страната ще вали сняг, в югоизточните райони – дъжд.", "date": "2017.12.17", "title": "Няма затворени пътища за леките автомобили, временни ограничения има за тежкотоварните заради валежите от сняг (ОБЗОР)"}
{"url": "http://www.focus-news.net/news/2017/12/17/2468289/predstoyashti-mezhdunarodni-sabitiya-za-18-dekemvri-agentsiya-fokus.html", "text": "Канцлерът Ангела Меркел ще се срещне със семействата на жертвите от миналогодишния терористичен атентат, които я обвиняваха, че пренебрегва техните нужди и опасения. Новото австрийско коалиционно правителство между Австрийската народна партия и „Партия на свободата на Австрия“ ще положи клетва пред президента Александър ван дер Белен.  Вицепремиерът на Испания ще прочете доклад пред Сената относно ситуацията в Каталуния, дни преди насрочения за 21 декември предсрочен вот в областта. Проследяване на ситуацията, след като палестинците призоваха за протести, дни преди визитата на американския вицепрезидент Майк Пенс в Ерусалим в сряда.", "date": "2017.12.17", "title": "Предстоящи международни събития за 18 декември (Агенция „Фокус“)"}
{"url": "http://www.focus-news.net/news/2017/12/17/2468290/smolyan-mladezhi-ot-bchk-shte-izrabotvat-koledni-kartichki-i-suveniri-s-detsa-ot-grada-za-podpomagane-na-initsiativata-topal-obyad.html", "text": "Младежи от БЧК-Смолян ще изработват коледни картички и сувенири с деца от училищата, детските градини и Центъра за настаняване от семеен тип в града за подпомагане на инициативата „Топъл обяд“. Това каза за Радио „Фокус“ – Смолян Росица Данчева – специалист „Младежки дейности“ в Българския червен кръст – Смолян. На 29 и 30 декември, картичките и сувенирите ще се продават на жителите и гостите на Смолян, с цел фондонабиране по програмата за осигуряване на топъл обяд на нуждаещи се деца. По думите на Данчева всяка година в инициативата се включват около 60 деца от различни общини в Смолянска област, които са в риск от отпадане от училище. Целта на програмата „Топъл обяд“ е тези ученици да получават топъл обяд в учебните дни през втория срок на настоящата година. Младежите от БЧК в Мадан, също ще събират средства за осигуряване на обяд на децата в риск, но ще правят снимки, които ще продават на желаещите да подпомогнат децата, каза още Росица Данчева.\r\nНели ГЕРГЬОВСКА", "date": "2017.12.17", "title": "Смолян: Младежи от БЧК ще изработват коледни картички и сувенири с деца от града за подпомагане на инициативата „Топъл обяд“"}
{"url": "http://www.focus-news.net/news/2017/12/17/2468306/br-rumaniya-desetki-hilyadi-rumantsi-izlyazoha-na-poreden-protest-sreshtu-spornata-sadebna-reforma.html", "text": "Десетки хиляди граждани на Румъния излязоха по улиците на редица градове за втора поредна неделя с искане от управляващата коалиция да отхвърли спорните промени в съдебната система, съобщава електронното издание Bussines Review.\r\nВ столицата Букурещ се се събрали около пет хиляди души – само ден, след като се състоя траурната церемония по погребението на последния румънски крал – Михай I. От редакцията отбелязват, че протестът е вдъхновен от негова реч от 2011 г., в която той заявява: „Ние трябва да устоим на настоящето, за да се подготвим за бъдещето“. \r\n„Крадци\", „Долу комунистите\", „Крал Михаил\" и „Справедливост, а не корупция\" са само някои от скандиранията, които са чути по улиците в Букурещ. Сред протестиращите е имало и такива, които са издигали знамена на САЩ и Европейския съюз. \r\nПротестното движение в Букурещ премина под банера \"#rezist\". Междувременно демонстрации са проведени и в други градове на Румъния. Около хиляда души са се събрали по улиците в Яш, а в Клуж-Напока – около четири хиляди. Протести са организирани също в Крайова и Галац. \r\nСпоред HotNews.ro. в акцията в Тимишоара са се включили около 10 хил. души.Тереза Герова", "date": "2017.12.17", "title": "BR (Румъния): Десетки хиляди румънци излязоха на пореден протест срещу спорната съдебна реформа"}
{"url": "http://www.focus-news.net/news/2017/12/17/2468307/focus-eksploziyata-v-hamburg-spored-germanskata-politsiya-nyama-dokazatelstva-za-teroristichen-fon.html", "text": "Експлозията на спирка на градската железница в свободния ханзейски град Хамбург не се разследва като терористична атака. Това заяви говорител на полицията, съобщава изданието Focus.\r\nХамбургската полиция публикува първата официална информация в социалната мрежа „Туитър“. Правоохранителните органи съобщават за „малка детонация на платформата на станцията „Федел“, предизвикана от предполагаем пиротехнически обект\". Полицията има „насоки за заподозряно лице\". \r\nСъгласно представената от властите информация, взривът е предизвикан от фишеци. Към настояващия момент експертите продължават с огледа на мястото на произшествието.\r\nИнцидентът се е случил около 17.35 часа (местно време). Произшествието е предизвикало паника сред присъстващите на спирката, но не се съобщава за пострадали. Нанесени са щети единствено на линията на железницата.\r\nЗадействана е операция по залавянето на отговорния. Разследването е поето от Федералната криминална служба. Тереза Герова", "date": "2017.12.17", "title": "Focus: Експлозията в Хамбург – според германската полиция няма доказателства за терористичен фон"}
{"url": "http://www.focus-news.net/news/2017/12/17/2468308/ria-novosti-teritoriyata-na-izrael-otnovo-e-popadnala-pod-raketen-obstrel-ot-ivitsata-gaza.html", "text": "Територията на Израел отново е попаднала под ракетен обстрел от страна на Ивицата Газа, предава РИА Новости. \r\n„След съобщения за сирени, задействани в района на Ашкелон, са забелязани две ракети, изстреляни от Ивицата Газа срещу Израел“, се казва в съобщение от армейската пресслужба, публикувано в социалната мрежа „Туитър“.Тереза Герова", "date": "2017.12.17", "title": "РИА Новости: Територията на Израел отново е попаднала под ракетен обстрел от Ивицата Газа"}
{"url": "http://www.focus-news.net/news/2017/12/17/2468309/daily-sabah-ruska-delegatsiya-shte-poseti-turtsiya-za-razsledvaneto-na-ubiystvoto-na-andrey-karlov.html", "text": "Руска делегация ще посети Анкара в понеделник, 18 декември, за да разследва убийството на дипломатическия представител на Москва Андрей Карлов, срещу когото бе извършено покушение от бивш полицейски служител при изнасянето на реч, съобщава вестник Daily Sabah. \r\nДелегацията ще се състои от прокурор, аташе по сигурността и съдебни експерти, които ще се срещнат с представители на турската полиция и прокуратурата, разследваща убийството на руския дипломат. \r\nПреди броени дни турските сили за сигурност арестуваха бивш полицай, заподозрян в съучастие в убийството на посланика на Руската федерация Андрей Карлов.\r\nЛицето Рамазан Юджел е било призовано за разпит, след който Прокуратурата е повдигнала срещу него обвинения, а съдът е издал заповед за задържането му под стража. Според медийни доклади Юджел е освободен от полицейската си служба заради предполагаеми връзки с движението на гюленистите (ФЕТО), сочено от Анкара като организатор на миналогодишния опит за държавен преврат.\r\nВ края на ноември по делото за убийството на руския дипломат бе арестуван бивш продуцент на държавния телевизионен канал TRT Хайредин Айдънбаш.\r\nАндрей Карлов бе убит вечерта на 19 декември 2016 г. на откриването на изложба в Анкара. Нападателят му, полицейски служител, бе ликвидиран. В Москва обявиха случилото се за терористичен атентат. Карлов бе награден посмъртно със званието „Герой на Русия“.Тереза Герова", "date": "2017.12.17", "title": "Daily Sabah: Руска делегация ще посети Турция за разследването на убийството на Андрей Карлов"}
{"url": "http://www.focus-news.net/news/2017/12/17/2468310/afp-priklyuchi-vtoriyat-tur-ot-prezidentskite-izbori-v-chili.html", "text": "В Чили приключи вторият тур на изборите за нов държавен глава на латиноамериканската страна, предава AFP.\r\nИзбирателните секции затвориха в 18 часа (местно време). Анализаторите очакват оспорвана надпревара между бившия консервативен президент Себастиан Пинера и левия канидат Алехандро Гилиер, бивш телевизионен водещ.Тереза Герова", "date": "2017.12.17", "title": "AFP: Приключи вторият тур от президентските избори в Чили"}
{"url": "http://www.focus-news.net/news/2017/12/17/2468311/the-telegraph-bansko-oglavi-klasatsiya-za-nay-izgodni-semeyni-ski-pochivki.html", "text": "Коя ски зона предлага най-изгодните почивки за четиричленно семейство? Отговорът тази година е българския курорт Банско, който оглави класация за най-евтина дестинация в Европа за семейни почивки, пише британският ежедневник The Telegraph.\r\nИзточна Европа е популярен избор за скиори и сноубордисти, които търсят изгодни предложения, а Банско често излиза на първо място в списъците на най-евтините ски курорти. Разположеният в Пирин планина курорт стана победител в годишния доклад за семейни ски курорти, изготвен от Post Office Travel Money в партньорство с Crystal Ski Holidays. В документа, който бе публикуван през почивните дни, е използван стандартизиран метод за сравняване на цените в 16 европейски дестинации.\r\nКранска гора в Словения е на второ място, а на трето е Бардонечия в Италия. Тереза Герова", "date": "2017.12.17", "title": "The Telegraph: Банско оглави класация за най-изгодни семейни ски почивки"}
