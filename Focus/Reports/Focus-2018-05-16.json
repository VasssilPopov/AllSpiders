{"url": "http://www.focus-news.net/news/2018/05/16/2522706/sport-atletiko-madrid-specheli-finala-na-liga-evropa-sreshtu-olimpik-marsiliya-s-30.html", "text": "Футбол: Атлетико Мадрид спечели финала на Лига Европа срещу Олимпик Марсилия с 3:0 с два гола на Антоан Гризман и гол на Габи. Това е третия спечелен финал за Лига Европа от отбора на Атлетико Мадрид. Мача се игра на стадиона на Олимпик Лион и бе наблюдаван от повече от 55 хиляди зрители.", "date": "2018.05.16", "title": "Спорт: Атлетико Мадрид спечели финала на Лига Европа срещу Олимпик Марсилия с 3:0"}
{"url": "http://www.focus-news.net/news/2018/05/16/2522676/d-r-mimi-vitkova-nay-strashniyat-rezultat-ot-lipsata-na-kontrol-varhu-zdraveopazvaneto-e-poyavilata-se-lipsa-na-moral-v-sektora.html", "text": "Най-страшният резултат от липсата на контрол върху здравеопазването е появилата се липса на морал в сектора. Това каза за вечерния блок „Това е България“ на Радио „Фокус“ д-р Мими Виткова, министър на здравеопазването в периода 1995-1997 г. и председател на Асоциацията на лицензираните дружества за доброволно здравно осигуряване. Тя уточни, че липсата на морал намира редица проявления и то не само в лечебните заведения в Ловеч и Враца, а и в по-голямата част от държавните болници в подобно на тяхното състояние. \r\n„Държавата управлява тези лечебни заведения. Отново държавата в продължение на 20 години разкрива нови частни болници в тези градове. Естествено специалистите отиват в частните болници, защото възнагражденията са примамливи, а защо това е така – Министерство на здравеопазването трябва да отговори. Тъй като и държавните, и общинските, и частните болници използват един и същ ресурс от НЗОК. Обяснението е, че от една страна може да се управляват по-добре, но от друга страна там се вземат много повече пари от гражданите за доплащане, отколкото в държавните болници. Този анализ следва да е на бюрото на здравния министър, за да може да предприеме адекватни мерки. Само тъжни констатации и замерянето с яйца няма да ни доведат до никъде“, коментира д-р Мими Виткова. Тя обясни, че има остра нужда от обективен анализ, какво се случва с парите за здравеопазване у нас. Д-р Виткова каза още, че у нас тече процес на разгром на системата на обществено здравеопазване и замяната му с частно здравеопазване, което няма никакви конституционни задължения да гарантира здравето на българските граждани.", "date": "2018.05.16", "title": "Д-р Мими Виткова: Най-страшният резултат от липсата на контрол върху здравеопазването е появилата се липса на морал в сектора"}
{"url": "http://www.focus-news.net/news/2018/05/16/2522674/premierat-boyko-borisov-i-predsedatelyat-na-evropeyskiya-savet-donald-tusk-obmeniha-mneniya-po-izrazenite-pozitsii-v-sabitiyata-sapatstvashti-sreshtata-na-varha-es-zapadni-balkani.html", "text": "Министър-председателят Бойко Борисов и председателят на Европейския съвет Доналд Туск обмениха мнения по изразените позиции в рамките на проведените днес събития, съпътстващи Срещата на върха ЕС – Западни Балкани, съобщиха от правителствената информационна служба. Те подчертаха като изключително важно, че държавите-членки са припознали темата за Западните Балкани като ключова за сигурността и бъдещето на целия континент.\r\nБорисов и Туск обсъдиха и темите, които ще се разглеждат на работната вечеря на лидерите на ЕС и на форума утре – свързаността, дигитализацията, позициите на Съюза по международните конфликти.", "date": "2018.05.16", "title": "Премиерът Бойко Борисов и председателят на Европейския съвет Доналд Туск обмениха мнения по изразените позиции в събитията, съпътстващи Срещата на върха ЕС – Западни Балкани"}
{"url": "http://www.focus-news.net/news/2018/05/16/2522680/nimh-utre-sled-obyad-i-predi-polunosht-na-mnogo-mesta-shte-ima-kratkotrayni-valezhi-i-gramotevichna-deynost.html", "text": "През нощта над по-голямата част от страната облачността ще намалее до незначителна. Това съобщи за Агенция „Фокус“ Красимир Стоев, дежурен синоптик в Националния институт по хидрология и метеорология (НИМХ) към Българската академия на науките (БАН). Утре преди обяд ще преобладава слънчево време. След обяд и преди полунощ ще се развива купеста и купесто-дъждовна облачност и на много места ще има краткотрайни валежи и гръмотевична дейност. Възможни са градушки. По-интензивни ще са явленията в Централна Северна и Североизточна България. Максималните температури между 22° и 27°.\r\nНад Черноморието ще преобладава слънчево време с развитие на купеста и купесто-дъждовна облачност и на места ще превали краткотраен дъжд с гръмотевици. Максимални температури на въздуха: 22-24°. Температурата на морската вода е 18-20°. Вълнението на морето ще е 1-2 бала.\r\nНад планините ще се развива купеста и купесто-дъждовна облачност и на много места ще има краткотрайни, временно интензивни превалявания и гръмотевични бури. Ще духа умерен, по билата временно силен запад-югозападен вятър. Максимална температура на височина 1200 метра около 16°, на 2000 метра – около 9°.\r\nАтмосферното налягане е и ще се задържи близко до средното за май.      \r\nВ петък валежите ще са на по-малко места, главно в Южна България. Температурите съвсем слабо ще се повишат. В събота от север-северозапад ще нахлува малко по-хладен въздух. Валежите ще се усилят, ще има и гръмотевични бури. В неделя ще превалява главно в източната половина от страната.", "date": "2018.05.16", "title": "НИМХ: Утре след обяд и преди полунощ на много места ще има краткотрайни валежи и гръмотевична дейност"}
{"url": "http://www.focus-news.net/news/2018/05/16/2522678/vazpitatelnata-rabota-i-namalyavane-na-administrativnata-tezhest-v-uchilishte-sa-sred-prioritetite-na-mon-obzor.html", "text": "Въвеждане на нови иновативните проекти и допълнително финансиране за обучения по българския език и за обхват на децата в детска градина и училище, намаляване на административната тежест на учителите и по-активно взаимодействие с родителите в посока възпитанието на децата. Това са част от политиките, които министърът на образованието и науката Красимир Вълчев определи като приоритет за втората година от мандата си. Той обобщи извършеното през първата година от екипа на МОН, като специално акцентира върху успешната работа по Механизма за обхват на деца и ученици в образователната система – над 20 000 деца, привлечени обратно към образованието. По думите му с проекта на постановление на МС за постоянно действие на механизма се регламентираме финансирането на работата на екипите. Министърът припомни, че 20 милиона лева допълнително са били отпуснати за включване в образователната система на деца от уязвимите групи в училищна и предучилищна възраст. Той отбеляза, че държавата предоставя и над 22 милиона лева за над 900 училища и близо 400 детски градини, в които има концентрация на деца от уязвими групи. С тези средства ще се увеличат възнагражденията на учителите, които са изправени пред повече предизвикателства в работата си, да се привличат допълнителни хора и да се финансират екипите за обхват. Министър Вълчев съобщи, че се подготвят два големи проекта по Оперативната програма \"Наука и образование за интелигентен растеж\", които да действат през следващата календарна година - за допълнително обучение за преодоляване на образователните трудности в училищна възраст и за обучение в градините за децата, чиито майчин език не е българският. Министър Вълчев посочи, че се работи и върху система от индикатори, чрез които ще се насърчат общините да постигат по-добър обхват на деца в училищна и предучилищна възраст, тъй като децата от уязвими групи постигат по-добри резултати, ако са посещавали детска градина. Приоритет ще бъде и проследяването на това дали се осигурява на децата право на образование, когато родителите им се преместят в друго населено място или държава. Министър Вълчев припомни, че за настоящата година бюджетът беше увеличен с близо половин милиард лева, като такъв ръст не е имало в предходните години. Той подчерта, че това е инвестиция в учителите. Министър Вълчев допълни, че за следващите 3 години в средносрочната прогнозна бюджетна рамка са заложени средства за ежегодно увеличение до достигане на двойно увеличение на заплатите. Ще продължи увеличаването на педагогическите съветници и психолози в училищата, както и осигуряване на подкрепа от други специалисти – ресурсни учители, логопеди и др. Постепенно ще се увеличават и допълнителните средства за малки и отдалечени общини, за да се привличат учители в системата, както и за институции с деца от уязвими групи. Ще се търсят и други инструменти за насърчаване на онези училища, които полагат по-големи усилия и повишават резултатите на учениците си. С допълнително финансиране ще се насърчава привличането на ученици в професионалното образование и ще продължи обвързването на обучението с пазара на труда по направления с очакван недостиг на работна ръка. Красимир Вълчев припомни, че са отпуснати 3 милиона лева, с които ще се стимулира системата на професионалното образование от есента, за да обучават по тези професии. По думите на министъра ще се стимулират техническите направления и профилите, свързани с техника, природни науки и математика. В тези области ще се стимулират и дейностите по интереси, които досега се финансираха по проекта „Твоят час“. Министър Вълчев посочи, че предстои да се оцени доколко биха могли проектите за иновации да се разпространят в повече училища. По думите му това е пътят образованието да бъде направено по-различно и атрактивно за учениците. Той анонсира и проект за възпитателната работа в образователните институции. Ще продължи дигитализирането и електронизирането на образованието. Предвиждат са обучения за учители, които ще им позволят сами да създават електронно съдържание, и всеки преподавател да има достъп до него. Ще се увеличава и приемът в приоритетните професионални направления в държавните висши училища. Министърът посочи, че предстоят промени в Закона за висшето образование, чиято цел ще е да се промени моделът на академично самоуправление. Според него, би следвало стратегиите за развитие на държавните висши училища да са насочени към качествено обучение и подобряване на реализацията, насърчаване на дигитализация и електронизация на обучението, инвестиции в млади преподаватели и включване в европейски университетски мрежи.\r\nМинистър Вълчев съобщи още, че Европейската комисия възстановява плащанията към Оперативна програма „Наука и образование за интелигентен растеж“, след като са изпълнени направените предписания от февруари миналата година. Това означава, че може стартират процедурите, чрез които да се заявят разходваните до момента средства по програмата. Изпълнителният директор на ИП „НОИР“ Кирил Гератлиев отбеляза, че през това време проектите са реализирани с над 170 милиона лева от държавния бюджет и сега има възможност да се иска възстановяването им от ЕК. За да се стимулира партньорството между бизнеса и научните организации, се подготвя общ проект по оперативните програми „Наука и образование за интелигентен растеж“ и „Иновации и конкурентоспособност“.", "date": "2018.05.16", "title": "Възпитателната работа и намаляване на административната тежест в училище са сред приоритетите на МОН (ОБЗОР)"}
{"url": "http://www.focus-news.net/news/2018/05/16/2522681/predstoyashti-mezhdunarodni-sabitiya-za-16-may-agentsiya-fokus.html", "text": "Ще се проведе среща на високо равнище ЕС-Западни Балкани.\r\n*** Генералният секретар на СЗО Тедрос Адханом Гебреюс ще даде отчет за първата си година на поста.\r\n*** Генералният секретар на Международната организация за миграцията Уилям Лейси Суинг ще даде отчет за настоящите тенденции в миграцията.\r\n*** Служителите във френските железници започват двудневна стачка срещу готвените реформи в сектора.\r\n*** Президентът на САЩ Доналд Тръмп ще приеме генералния секретар на НАТО Йенс Столтенберг в Белия дом.\r\n***", "date": "2018.05.16", "title": "Предстоящи международни събития за 16 май (Агенция \"Фокус\")"}
{"url": "http://www.focus-news.net/news/2018/05/16/2522684/varna-za-treta-poredna-godina-obshtina-devnya-organizira-antichniya-festival-martsianopol-zhivotat-v-drevniya-grad.html", "text": "През юни Девня отново ще се превърне в арена на епични сблъсъци, гладиаторски битки, демонстрации на оръжия, доспехи и бойна техника, езически ритуали, древни занаяти, неустоими кулинарни изкушения от минали епохи и още много автентични сцени, които ще пренесат хилядолетия назад жителите и гостите на града. Това съобщиха от Община Девня. За трета поредна година Община Девня организира античния фестивал „Марцианопол – животът в древния град“, който ще се проведе на 9 и 10 юни (събота и неделя) сред руините на античния амфитеатър в кв. „Река Девня“.\r\nТози път участниците в историческите възстановки от тракийско и римско време ще бъдат два пъти повече в сравнение с миналата година, а публиката ще има възможност не само да гледа, включително и от видеостена, но и да участва в програмата. Така например в рамките на пазара на роби семейните двойки ще имат шанса да се разделят с досегашните си половинки и да се сдобият с нови. Онези пък, които дори и на шега не искат да късат с житейските си спътници, ще могат да се пробват като грънчари.\r\nТези и още куп приятни изненади, дегустации на тракийски вина, томболи с атрактивни награди, римски облекла и венци при вход свободен предлага Община Девня по време на грандиозния двудневен фестивал, който е единственият по рода си във Варненска област. Чрез него местната власт цели да възкреси духа на древния град Марцианопол, чиито останки лежат под квартал „Река Девня“, но и да утвърди съвременния град като атрактивна туристическа дестинация.\r\nФестивалът е не само интересен за ценителите на историята, но е и много полезен за подрастващите и за всички исторически лаици, които имат уникалния шанс да станат част от всекидневието, празниците и битките на древните хора, живели по нашите земи, и по този начин да обогатят своята обща култура.", "date": "2018.05.16", "title": "Варна: За трета поредна година Община Девня организира античния фестивал „Марцианопол – животът в древния град“"}
{"url": "http://www.focus-news.net/news/2018/05/16/2522685/ombudsmanat-maya-manolova-dogovori-satrudnichestvo-s-rumanskiya-si-kolega-viktor-chorbya.html", "text": "Омбудсманът Мая Манолова договори сътрудничество с румънския си колега „адвокат на народа“ Виктор Чорбя на работно посещение в Букурещ. Това съобщиха от пресцентъра на Омбудсмана на Република България.  \r\n„Отдавна желая да започнем двустранно сътрудничество и се надявам то наистина да се превърне в такова, защото ако трябва да призная до този момент не сме имали контакт“, с тези думи Виктор Чорбя приветства в офиса си Мая Манолова.\r\nБългарският омбудсман благодари за топлото посрещане и подчерта, че ще се радва между омбудсманските институции на двете държави да започне партньорство, обмяна на опит и добри практики, подобно на сътрудничеството на правителствено, парламентарно и президентско ниво между Република България и Румъния.\r\n„Много ще си бъдем полезни, ако имаме бърз канал за комуникация по теми, които са общи за нашите страни. Като съседни балкански държави ние имаме много сходни проблеми, свързани с правата на гражданите – социални, културни, срещу мнополите, за защита на потребителите и разбира се по всички важни правозащитни теми като страни-членки на Европейския съюз“, заяви Манолова.\r\nКато следваща стъпка в сътрудничеството, българският омбудсман покани румънския си колега да присъства на форума на високо равнище, който ще бъде организиран в рамките на българското председателство, с цел създаване на Балканска мрежа на омбудсманите, тъй като все по-често в работата на правозащитниците се налага да разрешават случаи с трансграничен елемент. \r\nЗа да аргументира позицията си Манолова даде конкретен пример точно с Румъния и хуманитарната криза на нашите сънародници, които бяха превозени от нискотарифна авиокомпания в най-големите студове до летището в Тимишоара. \r\n„Разбрах, че имате териториално поделение в Тимишоара и реално можеше да имаме някаква координация за бързото разрешаване на този казус“, категорична бе Манолова.\r\nТя разказа подробно за дейността си като български омбудсман, поздрави Чорбя за внесената от него конституционната жалба по повод на промените в антикорупционния румънски закон и допълни, че очаква съдействие от него по важни законопроекти.\r\n „В работата си аз много се опирам на румънския опит и практика. С моя екип и други експерти в момента изготвяме проект на Закон за частния фалит, за гражданската несъстоятелност и естествено отличен пример ми е румънският закон, който е приет наскоро и по обща оценка е най-доброто в европейското законодателство“, каза Мая Манолова.\r\nОт своя страна Чорбя подробно обясни как функционира институция на адвоката на народа в северната ни съседка, за правомощията да започва процедура за противоконституционност на закон, включително, че са единствената институция в Румъния, която може да се „възпротиви на министерски решения“.\r\n„И ние променихме Закона за омбудсмана, буквално преди два месеца. Предизвикателството пред нас с промените беше свързано с това да се регламентира възможността институцията да защитава гражданите от частно-правни субекти, като защита на трудовите права на работниците от експлоатация“, информира още Манолова.\r\nВиктор Чорбя беше впечатлен от работата на българския омбудсман в областта за защита правата на децата. \r\n„Омбудсманът на България се занимава с правата на децата от 2012 г., но когато встъпих в длъжност преди две години никой не разпознаваше институцията като защитник на детските права и което е много показателно - в институцията през 2015 г. нямаше нито една жалба, подадена от дете. През тези две години направихме дирекция, която се занимава с правата на децата. Инициирахме две национални кампании, които да популяризират омбудсмана като защитник на детските права. Работим изключително много с неправителствените организации в тази сфера и вече имаме 20 жалби от деца през миналата година“, разказа Мая Манолова.", "date": "2018.05.16", "title": "Омбудсманът Мая Манолова договори сътрудничество с румънския си колега Виктор Чорбя"}
{"url": "http://www.focus-news.net/news/2018/05/16/2522677/sport-prezidentat-na-atletiko-madrid-othvarli-tvardeniyata-za-transfer-na-antoan-grizman.html", "text": "Президентът на Атлетико Мадрид Енрике Сересо изрази възмущение, че Барселона се опитва да се договори с Антоан Гризман за трансфер.  \r\nСпоред Сересо, ако Барселона се интересува от някой играч, то е логично да проведе преговори с управата на клуба, а не с него лично. „Гризман е играч на Атлетико Мадрид и точка по въпроса“, заяви той. Виктор Турмаков", "date": "2018.05.16", "title": "Спорт: Президентът на Атлетико Мадрид отхвърли твърденията за трансфер на Антоан Гризман"}
{"url": "http://www.focus-news.net/news/2018/05/16/2522686/temata-balgariya-v-chuzhdestrannite-medii-sreshtata-na-varha-v-sofiya-aets-belenesreshta-radev-putin-i-opera-agentsiya-fokus.html", "text": "Българския посланик в Армения Мария Павлова Цоцоркова-Каймакчиева заяви, че страната ѝ поздравява Армения за формирането на новото правителство с министър-председател Никол Пашинян, предава АрмИнфо.\r\n„Като страната, председателстваща в Съвета на ЕС, България желае успех на Армения в реформите по изграждане на демократично и процъфтяващо общество“, заяви посланикът. Тя допълни, че Българското председателство подкрепя по-нататъшното задълбочаване на сътрудничеството със страните от Източното партньорство на ЕС.\r\nЩо се отнася до Армения, то ние приветстваме готовността на новото правителство на Армения да запази взаимоотношенията с ЕС чрез детайлно прилагане на споразумението за всеобхващащо и разширено партньорство“, допълни Цоцоркова- Каймакчиева.\r\n„Във връзка с това се радвам да съобщя, че парламентът на България скоро ще ратифицира рамковото споразумение Армения-ЕС“, заключи дипломатът.\r\n***\r\nСофийска опера и балет ще проведе гастроли в Болшой театър, пише  \"Независимая газета\".\r\nВ близките дни на Историческата сцена ще бъде представена тетралогията на Рихард Вагнер „Пръстена на нибелунгите“ – „Златото на Рейн“ (18 май), „Валкирия“ (19 май), „Зигфрид“ (21 май) и „Гибелта на боговете“ (23 май).\r\n***\r\n Българското правителство реши да поиска от парламента на вдигне забраната за развитието на АЕЦ „Белене“, докато се подготвя да привлече чуждестранни инвеститори за съживяването на проекта, предава  Reuters.\r\nКитайската държавна компания CNNC потвърди интерес в проекта. Българският министър на енергетиката Теменужка Петкова заяви, че балканската държава планира да обяви конкурс до края на годината, за да избере стратегически инвеститор за централата, за която се смята, че ще струва най-малко 10 милиарда евро. Тя покани френската компания „Фраматон“ да участва. Европейската инвестиционна банка съобщи, че ще разгледа проекта. \r\n„Ако няма интерес на пазара, ще има две възможности за проекта – продажбата на оборудването, което не може да бъде направено при добри условия  или инсталирането на един от наличните реактори в АЕЦ „Козлодуй“, заяви вицепремиерът Томислав Дончев.\r\n***\r\nРуският президент Владимир Путин ще се срещне с българския си колега Румен Радев на 22 май в Сочи, предава ТАСС.\r\n„Следващата седмица има насрочена среща с българския президент“, заяви прессекретарят на Кремъл Дмитрий Песков, говорейки за програмата на Путин на 22 май. Песков допълни, че Радев ще посети Сочи. След срещата двамата президенти ще проведат пресконференция.\r\n***\r\nБългарският министър-председател Бойко Борисов и гостуващият в страната негов испански колега Мариано Рахой изразиха своята загриженост за бъдещето на Иранското ядрено споразумение и Брекзит, предава  Xinhua.\r\n„Притеснява ни нестабилността в Близкия изток, както и излизането на САЩ от ядреното споразумение с Иран, което не е добър знак“, заяви Рахой. Той допълни, че ЕС иска да играе конструктивна роля в това отношение. \r\nБорисов заяви, че решението на президента на САЩ Доналд Тръмп да напусне споразумението ще доведе до трусове. „Развитието на положението в страни като Иран, Сирия, Ирак, Либия, Йемен и Афганистан в последствие причинява проблеми за Европа“, заяви Борисов. „Именно от войните там последва мигрантската криза“, допълни той.\r\n***\r\nМинистър-председателят на България Бойко Борисов заяви, че пристигането на лидерите от Европейския съюз в София зца срещата на върха ЕС-Западни Балкани и тяхното запознаване с проблемите на региона представлява успех, но всичко зависи от самите Западните Балкани, предава скопският телевизионен канал „Алсат-М“.\r\nБорисов при откриването на конференцията „Диалог със страните от Западните Балкани: създаване области на растеж, сигурност и връзка по пътя към Европа“, заяви, че всички в Съвета разбират значението на железопътните коридори, магистрали и цифровата инфраструктура. Според него лидерите на Световната банка, Европейската банка за възстановяване и развитие и Европейската инвестиционна банка в София ще могат да получат правилната представа за това какво да бъде финансирано и как.\r\n„Убеден съм, че Балканите ще станат едно от най-добрите места за живеене в Европа“, заяви Борисов.\r\nВъншният министър на България Екатерина Захариева на свой ред отбеляза, че страните от Западните Балкани показват, че са в състояние да осъществят реформи и да решават двустранни спорове.\r\n„Първо трябва да покажем, че можем да живеем в настоящето, да изоставим миналото и да си сътрудничим“, убедена е тя.", "date": "2018.05.16", "title": "Темата България в чуждестранните медии – срещата на върха в София, АЕЦ „Белене“среща Радев-Путин и опера (Агенция „Фокус“)"}
{"url": "http://www.focus-news.net/news/2018/05/16/2522688/sport-vinas-uilyams-se-klasira-na-treti-krag-na-turnira-v-rim.html", "text": "Руската тенисистка Елена Веснина загуби от американката Винъс Уилямс с 2:6, 6:4, 5:7 във втори кръг на турнира на Женската тенис асоциация в Рим. Играта продължи два часа и 13 минути. \r\nСледващият кръг американката ще играе с естонката Анет Контавейт, която по-рано победи рускинята Светлана Кузнецова. Виктор Турмаков", "date": "2018.05.16", "title": "Спорт: Винъс Уилямс се класира на трети кръг на турнира в Рим"}
{"url": "http://www.focus-news.net/news/2018/05/16/2522687/inzh-rozaliya-licheva-ruo-veliko-tarnovo-vsyaka-sledvashta-godina-abiturientite-v-oblastta-namalyavat.html", "text": "Тенденцията за намаление на завършващите дванадесетокласници в областта се запазва в последните години. Това каза за Радио „Фокус“ – Велико Търново инж. Розалия Личева, началник на Регионалното управление на образование (РУО) във Велико Търново. Тя уточни, че подадените заявления за явяване на държавен зрелостен изпит, според които се определя броят на завършващите за настоящата година, са 1 819. В тази цифра, обаче, са включени и тези, които не са успели да си вземат матурата в предходни години и са избрали да се явяват отново. В сравнение с предходната година, молбите са с около 35 по-малко. „Аз съм сигурна, че когато дванадесетокласниците са започвали в първи клас, тези, които сега завършват и са 1 819, са били над 2200 души. Една от причините за намаляването е заминаването на голям брой деца в чужбина, защото все пак говорим за период от 12 години.  Смятам, че броят на отпадналите също не е малък“, коментира още инж. Личева. Тя припомни, че с Механизма за обхващане и задържане на учениците, са върнати много от тях, но той обхваща само тези до навършена 16-годишна възраст.\r\nЛуиза ТРАНЧЕВА", "date": "2018.05.16", "title": "Инж. Розалия Личева, РУО – Велико Търново: Всяка следваща година абитуриентите в областта намаляват"}
{"url": "http://www.focus-news.net/news/2018/05/16/2522675/nezavisen-spored-emanyuel-makron-makedoniya-varvi-v-dobra-posoka.html", "text": "Македонският премиер Зоран Заев се срещна тази с френския президент Еманюел Макрон, след което даде коментар пред медиите, предава македонската медия  „Независен“.\r\n„ Не искам да разкривам нищо. Бях много щастлив да се срещна с всички. Говорихме много открито за настоящата ситуация и за много добрата работа, която е в много добро направление“, заяви Макрон.\r\nФранция е „твърдият орех“ по отношение на разширяването и под неин натиск думата „разширяване“ отсъства в документа, въпреки че цялата идея на срещата в София е да потвърди ангажимента на ЕС към региона и решимостта той да стане част от Европейския съюз. Виктор Турмаков", "date": "2018.05.16", "title": "„Независен“ : Според Еманюел Макрон Македония върви в добра посока"}
{"url": "http://www.focus-news.net/news/2018/05/16/2522308/premierat-boyko-borisov-ne-mozhe-blizo-5-mlrd-lv-da-sme-dali-za-zdraveopazvane-i-da-ima-hora-koito-nedovolstvat.html", "text": "Не може близо 5 млрд. лв. да сме дали за здравеопазване и да има хора, които недоволстват. Това каза министър-председателят Бойко Борисов преди днешното заседание на Министерски съвет, предаде репортер на Агенция „Фокус“. Премиерът Борисов възложи на здравния министър Кирил Ананиев да се заеме с това протестиращите болнични служители в Ловеч и Враца да си получават заплатите. „И едновременно с това правете реформи и обяснявайте, че не може да се краде и да се източват болниците. Това трябва да приключи. Не може, след над 450 млн. сме увеличили клиничните пътеки тази година и близо 5 млрд. да отидат за здравеопазване и да излязат трима санитари и да кажат, че не са си получавали заплатите. Такива пари в историята си България никога не е отделяла за здравеопазване. Не може, с над половин милиард повече да сме дали от миналата година и да недоволстват. Моля те, Ананиев, лично се заеми, оправете двете болници и ги стабилизирайте“, каза още министър-председателят и посочи, че е грехота при толкова пари да има недоволни. \r\n„Как да обясним на жената от февруари, която не си е получила заплатата, че сме дали повече от половин милиард повече в тази сфера. За мен е важно да си получават заплатите. Те излязоха и го казаха сега, защото сега има демокрация и свобода на словото, а преди са щели да я уволнят. Виновните ще си получат заслуженото, не може хората там да ги наказваме за това, че ръководството е било калпаво“, каза Борисов.\r\nЦветилена СИМЕОНОВА", "date": "2018.05.16", "title": "Премиерът Бойко Борисов: Не може близо 5 млрд. лв. да сме дали за здравеопазване и да има хора, които недоволстват"}
{"url": "http://www.focus-news.net/news/2018/05/16/2522683/tehran-times-vanshniyat-ministar-na-iran-opredeli-sreshtata-si-sas-svoite-evropeyski-kolegi.html", "text": "Иранският външен министър   Мохамад Джавад Зариф проведе среща с върховният представител на ЕС по въпросите на външните работи и политиката на сигурност Федерика Могерини и със своите колеги от Германия, Великобритания и Франция Хайко Маас, Борис Джонсън и Жан-Ив Льо Дриан относно бъдещето на иранското ядрено споразумение. Зариф заяви, че срещата е преминала „конструктивно“, пише  Tehran Times.\r\n„Проведох конструктивна среща с върховния представител и с тримата министри, след успешните посещения в Пекин и в Москва. Всички са съгласни, че още много трябва да се направи, за да се гарантират икономическите ползи от договора за иранския народ“, заяви Зариф.\r\nМогерини заяви след срещата, че трябва да се започне работа, която да запази живо иранското ядрено споразумение след едностранното излизане на САЩ от него.  Виктор Турмаков", "date": "2018.05.16", "title": "Tehran Times: Външният министър на Иран определи срещата си със своите европейски колеги"}
{"url": "http://www.focus-news.net/news/2018/05/16/2522682/prof-anton-parvanov-neizbezhno-e-protsesat-na-razshiryavane-na-es-da-se-obsazhda-na-sreshtata-na-17-may-nyama-kak-da-se-podmine.html", "text": "Неизбежно е процесът на разширяване на ЕС да се обсъжда, няма как да се подмине. Това каза в интервю за Агенция „Фокус“ проф. Антон Първанов, преподавател по Външна политика на Балканските страни в Катедра „Международни отношения“ в УНСС за предстоящата среща между ЕС и Западните Балкани на 17 май. „За Черна гора например е ясно, страната стана член на НАТО. Изпълнява всички поставени условия и критерии в редица доклади на ЕС, поставените оценки са положителни. Очевидно е, че Черна гора ще пристъпи именно към преговорния процес, който ще трябва да приключи в даден срок“, обясни той. „Подобна е и ситуацията с Албания, която също полага големи усилия, за да реализира приоритетите си. Би могло да се очаква и за Албания да се очертаят някакви реални стъпки и времеви хоризонти“, посочи проф. Първанов. „По-трудно и тежко е с други държави, в които проблемите са твърде много, като Босна и Херцеговина. Или проблеми със съседните държави, каквито има Македония“, коментира той. „За тези две държави в София няма как да се вземат решения, които да облекчат последващото им приемане в ЕС. За тях очевидно периодът на подготовка и отваряне на преговорния процес ще бъде по-дълъг“, каза още Антон Първанов. \r\nБиляна ИВАНОВА", "date": "2018.05.16", "title": "Проф. Антон Първанов: Неизбежно е процесът на разширяване на ЕС да се обсъжда на срещата на 17 май, няма как да се подмине"}
{"url": "http://www.focus-news.net/news/2018/05/16/2522228/plovdiv-intenziven-e-trafikat-po-avtomagistrala-trakiya-i-po-napravleniyata-plovdiv-karlovo-i-plovdiv-asenovgrad-smolyan.html", "text": "Интензивен е трафикът по участъка на автомагистрала „Тракия“ в областта, също по направленията Пловдив - Карлово и Пловдив - Асеновград - Смолян. Това съобщиха за Радио „Фокус“ – Пловдив от Областното пътно управление. Натоварено движение се отчита и по пътя Пловдив - Пещера. Пътните настилки на територията на областта са сухи и нормално проходими. Опасност от падащи камъни има по направленията Асеновград - Смолян, Юговско ханче - Югово - Лъки - Здравец и Кричим - Девин, както и в района на проходите Козница и Стражата. Временно движението по автомагистрала „Тракия“, в участъка от Пловдив до Стара Загора, се извършва с максимална скорост до 90 км/час и повишено внимание поради ремонтни дейности. Срокът на ремонта е до 30 юни. Заради ремонтните дейности е ограничено движението на автомобили над 12 тона и в двете посоки по магистралата в участъка от км 133 до км 156. Водачите трябва да използват обходни маршрути – от пътен възел „Пловдив Изток“ при км 133 на автомагистрала „Тракия“, по път I-8 и II-66 до пътен възел „Плодовитово“ при км 165 и обратно. Движението по пътя Пловдив – Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът на ремонта е до 10 юни. Преминаването по пътя Шишманци - Белозем, в района на пътния възел при автомагистрала „Тракия“ се осъществява в една лента поради ремонтни дейности на надлез. Движението в участъка се контролира от светофарна уредба. Срокът на ремонта е до 20 май.\r\nТрафикът на територията на град Пловдив е интензивен към този час. Натоварено движение се отчита по булевардите „Васил Априлов“, „Христо Ботев“, „Найчо Цанов“, „Цар Борис III Обединител“, „Пещерско шосе“, „Шести септември“, „Източен“, „“Освобождение“, „Санкт Петербург“, „Дунав“ и „България“. Водачите трябва да шофират с повишено внимание и съобразена скорост, както и да проявяват толерантност на пътя. Пътищата в града са сухи и нормално проходими.\r\nТони МИХАЙЛОВ", "date": "2018.05.16", "title": "Пловдив: Интензивен е трафикът по автомагистрала „Тракия“ и по направленията Пловдив - Карлово и Пловдив - Асеновград - Смолян"}
{"url": "http://www.focus-news.net/news/2018/05/16/2522154/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Северна Корея обяви във вторник, че планираната срещу между Ким Чен-ун и Доналд Тръмп през следващия месец е поставена под риск, заради двустранни военни учения между САЩ и Южна Корея, пише The Hill.\r\nСеверна Корея обяви, че прекратява разговорите си с Южна Корея и силно намекна чрез объркващо изявление от държавната агенция на страната, че военните учения сериозно са заплашили съдбата на историческата среща.\r\n„САЩ също ще трябва внимателно да обсъди съдбата на планираната срещу между Северна Корея и САЩ в светлината на тази провокативна военна врява създадена заедно с южнокорейските власти“, съобщи държавната агенция на Северна Корея в изявление предадено от агенция „Yonhap“ в Южна Корея.\r\nОт държавната агенция на Северна Корея заявиха, че ученията между военновъздушните сили на Южна Корея и САЩ са „международна военна провокация“, която цели да подрине последните дипломатически разговори.\r\n*** Преди четири години, иракчаните се обединиха в битка за освобождаване на своята страна от това, което мнозина виждаха като екзистенциална заплаха: „Ислямска държава“, която държеше близо 1/3 от територията на Ирак в захватката си, пише The New York Times.\r\nНа 12 и 13 май нацията проведе първите си избори от победата над екстремистката групировка в гласуване което беше необикновено с това, че включваше обикновени въпроси като корупция и безработица – не сигурност – като основните си теми.\r\nВ много начини забележително мирните избори в събота, 12 май, бяха ясна илюстрация на това, колко далеч е стигнала държавата от 2014 година насам, както и дълбочината на проблемите, които все още стоят.\r\nЗа разлика от избори през предишни години, тези бяха забележими заради липсата на сектантство, особено сред водещите Шиитски коалиции. Политически анализатори отдадоха това на промяна на общественото мнение – сектантството сега се вижда като главна причина за проливането на кръв и опустошението изстрадано от американската военна инвазия през 2003 година.\r\nВ държава пълна с оръжия и случайно насилие, изборният ден беше забележително тих без никакви сериозни инциденти. Шест члена на силите за сигурност загинаха, след като техните превозни средства удариха два експлозива в провинция Киркук. Правителството значително увеличи патрулиращите сили около изборните секции, дни преди да започне гласуването.\r\nКорупцията беше ключов въпрос за гласуващите като много иракчани изразиха желанието си да изритат старите лица и да доведат нови.\r\n*** Израелските войници са предотвратили опит за проникване на територията на еврейската държава от клетка от осем въоръжени мъже на „ХАМАС“ в северната част на Ивицата Газа по време на граничните сблъсъци в понеделник, съобщиха от Силите за отбрана на Израел (СОИ) във вторник, пише електронното издание The Times of Israel.\r\nВсички осем предполагаеми терористи са убити в хода на престрелка с войници от елитната израелска част „Маглан“, добавиха още военните.\r\nВ понеделник около 40 хиляди палестинци участваха в безредиците край граничната ограда на Ивицата Газа. По последните данни за сблъсъците на Министерството на здравеопазването на Палестина от вторник, поне 60 палестинци са загинали, а още 2771 са ранени в различна степен.\r\nВъв вторник Силите за отбрана на Израел съобщиха, че най-малко 24 от убитите от израелската армия палестинци са били идентифицирани като известни членове на терористични организации.\r\n„Повечето от убитите са последователи на терористичната групировка „ХАМАС“, а други са членове на „Палестинския ислямски джихад““, заявиха военните, цитирайки данните от съвместно разследване с разузнавателната служба Шин Бет.\r\nИзраелската армия настоява, че демонстрациите в понеделник, а и предшестващите ги протести, не са спонтанен народен бунт, а организирана от „ХАМАС“ военна операция за осъществяване на нападения срещу войници от СОИ и евентуално над мирни израелски граждани, под претенцията за невинни протести.\r\nАрмията посочи, че сблъсъците между воините от „Маглан“ и осемте последователи на „ХАМАС“ са доказателство за това. Според информацията, в ранния следобед на понеделник, военните „са получили информация за подготовка на членове на „ХАМАС“ да пробият граничната ограда“ в северната част на Ивицата Газа.\r\nЕкипът на елитната част, тренирана да действа във вражеска територия, е изпратена на мястото малко след 13 часа, разказват СОИ.\r\n„Там, осемте въоръжени терористи започнаха да мятат бомби и гранати по войниците и оградата“, обясняват от армията на Израел.\r\nЗапис от охранителна камера, заснела сблъсъка, показва как предполагаемите терористи се крият зад купчина горящи гуми. В момента, в който военните се приближават на джиповете си, към тях полетяват най-малко шест експлозива откъм границата.\r\n„За да ги отхвърлят от границата, войниците са използвали средства за разпръскване на бунтуващи се тълпи. В отговор, терористите от „ХАМАС“ са открили огън по тях“, се казва в заявлението на израелската армия.\r\nСпоред командира на елитната част „Маглан“, щом членовете на палестинската групировка са открили огън, останалите демонстранти в района бързо са избягали от района.\r\n„Масите се разпръснаха изцяло и затова дадох заповед да се открие огън“, заяви командирът, чието име не може да бъде разкрито.\r\n„Войниците действаха професионално, с голяма смелост и точност и предотвратиха сериозно нападение с огнестрелно оръжие срещу нашите военнослужещи“, продължи той.\r\nВ съобщението си, армията заявява, че планът на „ХАМАС“ е бил да „премине оградата под прикритието на мирните протести“ и да навлезе на израелска територия. Заключението изглежда се основава на намерените клещи за рязане на тел, пистолети, ръчни гранати и експлозиви.\r\nНе става ясно какво се е случило с телата на осемте предполагаеми терористи и СОИ са отказали да коментират този въпрос.\r\nВ миналото, израелските военни са взимали телата на заподозрените, за да ги използват като разменна монета в преговорите за връщането на телата на двама убити израелски войници, които в момента са скрити в района на Ивицата Газа от „ХАМАС“, обяснява израелското издание.\r\nСлед проваленото проникване, СОИ също бомбардираха позиции на палестинската групировка в северната част на анклава, като използваха танкове и самолети, съобщиха още в понеделник от израелската армия.\r\nВоенните съобщиха, че в понеделник е имало общо четири нападения с огнестрелно оръжие на палестинци срещу израелските войници, както и други четири атаки, за които са използвани самоделни експлозиви.\r\n***Турция, Иран и Русия са постигнали споразумение да проведат следващата среща на високо ниво за Сирия в турския черноморски курорт Сочи през юли 2018 година, пише електронното издание на турския ежедневник Yeni Safak.\r\nРешението дойде по време на деветия кръг от преговорите в казахстанската столица Астана за Сирия.\r\nПрез последния ден на разговорите в Казахстан, зам-министърът на външните работи на страната-домакин Ерджан Ашикбаев прочете съвместно изявление на трите страни.\r\nВсички те са се съгласили да продължат действието на зоните за деескалация и режима на примирие в Сирия, се казва в документа.\r\nСпоред изявлението, третата среща на „Работната група за освобождаване на задържаните/отвлечените и предаването на телата, както и идентифицирането на изчезналите хора от представителите на трите страни-гаранти, с участието на представители на ООН и експерти от Червения кръст и Червения полумесец“ ще се проведе в Анкара през юни 2018 година.\r\nТурция, Русия и Иран в изявлението отново потвърдиха своя ангажимент към суверенитета, независимостта, единството и териториалната цялост на Сирия, като същевременно запазиха режима за прекратяване на огъня и зоните за деескалация, обяснява турското издание.\r\nПодчертавайки важността на възстановяването на \"нормалния и мирен живот\" на сирийците и осигуряването на \"бърз, безопасен и безпрепятствен хуманитарен достъп за предоставяне на необходимата медицинска помощ и хуманитарна помощ\", в изявлението се подчертава и необходимостта от създаване на \"условия за безопасно и доброволно връщане на бежанците и вътрешно разселените лица до първоначалното им местоживеене, както и свободното движение на местното население\".\r\nТам се подчертава още \"решимостта в борбата с тероризма в Сирия, за да се премахнат в крайна сметка „Ислямска държава“, „Фронта ан Нусра“ и всички други лица, групи, предприятия и субекти, свързани с „Ал Кайда“ или „Ислямска държава“, определени от Съвета за сигурност на ООН\".\r\nВ съвместното изявление се приветства свикването на втората среща на работната група за задържаните, отвлечените и предаването на телата.\r\nСтраните-гаранти, чрез съвместния документ, потвърдиха необходимостта от \"продължаване на съвместните усилия за изграждане на доверие между враждуващите страни в Сирия\".Женевски процес\r\nДокато в резолюцията на Съвета за сигурност на ООН, приета единодушно в края на 2015 г., се призоваваше за трайно прекратяване на огъня и за жизнеспособно политическо разрешение в разбитата от войната Сирия, съвместното изявление призова за продължаване на политическия диалог.\r\nТрите страни \"в това отношение се съгласиха да проведат съвместни консултации на своите високопоставени представители със специалния пратеник на генералния секретар на ООН за Сирия, както и със сирийските партии, за да създадат условия, които да улеснят започването на работата на Конституционния комитет в Женева, колкото е възможно по-скоро и редовно да провеждат такива срещи \", се добавя още там.", "date": "2018.05.16", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/16/2522679/alsat-m-spored-boyko-borisov-balkanite-shte-stanat-edno-ot-nay-dobrite-mesta-za-zhiveene.html", "text": "Министър-председателят на България Бойко Борисов заяви, че пристигането на лидерите от Европейския съюз в София зца срещата на върха ЕС-Западни Балкани и тяхното запознаване с проблемите на региона представлява успех, но всичко зависи от самите Западните Балкани, предава скопският телевизионен канал „Алсат-М“.\r\nБорисов при откриването на конференцията „Диалог със страните от Западните Балкани: създаване области на растеж, сигурност и връзка по пътя към Европа“, заяви, че всички в Съвета разбират значението на железопътните коридори, магистрали и цифровата инфраструктура. Според него лидерите на Световната банка, Европейската банка за възстановяване и развитие и Европейската инвестиционна банка в София ще могат да получат правилната представа за това какво да бъде финансирано и как.\r\n„Убеден съм, че Балканите ще станат едно от най-добрите места за живеене в Европа“, заяви Борисов.\r\nВъншният министър на България Екатерина Захариева на свой ред отбеляза, че страните от Западните Балкани показват, че са в състояние да осъществят реформи и да решават двустранни спорове.\r\n„Първо трябва да покажем, че можем да живеем в настоящето, да изоставим миналото и да си сътрудничим“, убедена е тя. Виктор Турмаков", "date": "2018.05.16", "title": "„Алсат-М“: Според Бойко Борисов Балканите ще станат едно от най-добрите места за живеене"}
{"url": "http://www.focus-news.net/news/2018/05/16/2522155/predstoyashti-sabitiya-v-stranata-za-16-may-agentsiya-fokus.html", "text": "***\r\nОт 20.45 часа в столичния хотел Кристъл Палас (ул. „Шипка“ 14) държавният глава ще бъде домакин на тържествената вечеря ифтар по случай свещения за мюсюлманите месец Рамазан. \r\n***\r\nОт 08.30 часа министър-председателят Бойко Борисов ще се срещне генералният секретар на Европейската конфедерация на профсъюзите Лука Визентини. Ще присъстват президентите на двата национално представителни синдиката КНСБ и КТ „Подкрепа“ Пламен Димитров и Димитър Манолов, Любослав Орбович, Президент на CATUS & на Регионалния Синдикален Съвет \"Солидарност\", Сърбия, министърът на труда и социалната политика Бисер Петков. На срещата ще бъде връчена декларация, приета на срещата „Гласът за интеграция на Западните Балкани“, организирана от ЕКП, КНСБ и КТ „Подкрепа“ на 9 май в София. След разговора (около 09.00 часа) са предвидени изявления в Министерския съвет.\r\n***\r\nОт 09.00 часа в Народното събрание ще започне редовното пленарно заседание.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Евгени К., на когото е повдигнато обвинение за организиране и ръководене на организирана престъпна група.\r\n***\r\nОт 09.00 часа пред Синодалната палата на ул. „Оборище 4“ ще се проведе протест срещу решението на Светия Синод на Българската православна църква духовниците от Българската православна църква да не участват в планираното съвместно честване на 1000-годишнината от основаването на Охридската архиепископия в Охрид, Р. Македония.\r\n***\r\nОт 09.30 часа в зала „Средец“ на София Хотел Балкан ще се проведе международна конференция на тема „Демокрация, която дава резултати - реализиране на пълния потенциал на Западните Балкани“. В дискусията ще се включат  Зоран Заев, министър-председател на Република Македония, Екатерина Захариева, заместник министър-председател и министър на външните работи на Република България, Елизабет Милард, главен помощник държавен секретар на Съединените американски щати, Кристиан Даниелсон, ръководител на генерална дирекция „Политика за съседство и преговори за разширяване“ на Европейската комисия и др.\r\n***\r\nОт 10.00 часа ще се проведе редовното заседание на Министерския съвет.\r\n***\r\nОт 10.00 часа в зала Тържествена на Централния Военен клуб ще бъдат отбелязани 93 години от учредяването с указ на цар Борис III на отделение за грижа към военноинвалидите и военnопострадалите под патронажа на министъра на отбраната.\r\n***\r\nОт 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Мелиад Фарах и Хасан Ел Хадж Хасан, на които са повдигнати обвинения за тероризъм.\r\n***\r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 17-и състав на Специализирания наказателен съд ще заседава по делото срещу Алексей З., на когото е повдигнато обвинение за подкуп.\r\n***\r\nОт 10.00 часа в Националния пресклуб на БТА ще се проведе пресконференция по повод традиционния марш Свобода за конопа, който тази година ще се проведе на 19 май от пл. „Света Неделя“ от 15.30 часа.\r\n***\r\nВ залата на споделеното работно пространство ZaraLab (бул. „Княз Александър Батенберг №28) ще се проведат две последoвателни срещи, представящи механизми за по-доброто прилагане на зелените обществени поръчки от страна на институциите и бизнеса. От 10.00 часа ще започне международна среща за обмяна на опит за прилагане на зелени обществени поръчки и  насърчаване на бизнеса да предлага „зелени решения” с експерти и местни заинтересовани страни от осем страни в Европа.\r\nОт 16.00  часа след международната работна среща ще започне дискусия с представители на български институции и експерти, с които ще бъдат обсъдени конкретни мерки и полезен опит от другите страни, който може да бъде трансфериран като добри практики у нас. \r\n***\r\nОт 10.30 часа пред Министерството на земеделието ще се проведе гурме - издание на Фермерския фестивал „От нашата ферма - с любов за  вас!“.\r\n***\r\nОт 10.45 часа в Гранитна зала в сградата на Министерски съвет министърът за Българското председателство на Съвета на Европейския съюз Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка, посветена на Българското председателство.\r\n***\r\nОт 11.00 часа в Зала 3 на НДК Българският форум на бизнес лидерите (БФБЛ) и Българското председателство на Съвета на ЕС 2018 организират дискусия на тема „Инвестиционен потенциал на Западните Балкани“. В срещата ще вземат участие премиерът Бойко Борисов, министърът за Българското председателство на Съвета на ЕС 2018 Лиляна Павлова, министърът на икономиката на Македония Крешник Бектеши, директорът на БАИ Стамен Янев, както и многобройни представители на бизнеса.\r\n***\r\nОт 11.00 часа в Аула магна на Софийския университет „Св. Климент Охридски“  ще се проведе международна научна конференция „Балканите в европейската интеграция – минало, настояще, бъдеще“. \r\n***\r\nОт 11.00 часа в зала Панорама (ет. 7) на Интер Експо Център ще се състои пресконференция, по време на която ще бъдат разкрити най-важните подробности за Automotive Forum & Expo Sofia 2018, който ще се проведе на 18-21 октомври 2018.\r\n***\r\nОт 11.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 17-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 7-и състав на Специализирания наказателен съд ще заседава по делото срещу Валери В., Илияна В. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в зала 31 на Българското национално радио ще се състои среща с петимата музиканти от супергрупата Dirtmusic. \r\n***\r\nОт 11.00 часа в Националния пресклуб на БТА ще се състои пресконференция на тема „Накъде ни води здравната карта?“. Събитието е организирано от Сдружението на общинските болници в България, Националното сдружение на частните болници, ЦЗПЗ, Българската болнична асоциация, Сдружението на областните болници в България и представител на МБАЛ ”Хр.Ботев”, гр. Враца.\r\n***\r\nОт 12.00 часа в залата на 7 етаж в МОН ще се проведе пресконференция по актуални теми. В нея ще участва министър Красимир Вълчев. \r\n***\r\nОт 13.30 часа 11-и състав на Специализирания наказателен съд ще заседава по делото срещу Зураб Е., Росица Н. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в зала „Арена“ на хотел „Арена ди Сердика“ ще се състои дискусия на тема „Равенството има значение. Неравенствата в страните от Западните Балкани –\r\nпрепятствие за присъединяване към Европейския съюз?“. Участие в нея ще вземат д-р Хелене Кортлендер, директор на Фондация Фридрих Еберт България, Сергей Станишев, президент на Партията на Европейските социалисти, Драган Тевдовски, министър на финансите на Република Македония. \r\n***\r\nОт 15.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които са повдигнати обвинения за организиране и ръководене на организирана престъпна група.\r\n***\r\nОт 16.00 часа в Резиденция „Бояна“ ще се проведе среща на върха на ЕНП. Преди нея – в 15.30 часа председателят на ЕНП Жозеф Дол и председателят на ГЕРБ и министър-председател на България Бойко Борисов ще направят кратко изявление пред медиите.\r\n***\r\nОт 17. 00 часа в Галерия „Квадрат 500“ Партията на европейските социалисти (ПЕС) ще проведе координационна среща на левите премиери и партийни лидери. Преди това, от 16.00 часа, ще се състои пресконференция, домакинства на от Сергей Станишев, президент на ПЕС. \r\n***\r\nОт 17.30 часа в City Stage ще бъде представено изследването за ролята на ПР специалиста в кампаниите по благотворителност „Комуникация на благотворителността“.\r\n***\r\nОт 18.00 часа столичната галерия „Българи“ (бул. „Княз Ал. Дондуков“ 73) ще представи уникална изложба с платна от „Художниците на поетичната реалност“ – 8 от най-забележителните френски автори на XX век. Експозицията е подредена лично от Светлин Русев. \r\n***\r\nОт 18.00 часа в галерия „Сердика“ ще бъде открита изложбата НИШКИ - AZ BUKI IN FIBRA PICTA на  художничката Даниела Цветкова.\r\n***\r\nОт 18.30 часа в театралната зала „Алма Алтер“ на Софийския университет „Св. Климент Охридски“ ще бъде представен новият сборник с разкази на Николай Николов „Парчета“.\r\n***\r\nОт 18.30 часа в „ОББ Милениум център“ белгийският министър-председател Шарл Мишел ще открие изложбата на знаменития белгийски художник Джеймс Енсор.\r\n***\r\nОт 19.00 часа в Резиденция „Тера“ ще се проведе събитието „ИзявениТЕ“ за  представяне на студенти на Технически  Университет-София, изявили се с интересни разработки, участия в състезания,  олимпиади и проекти.\r\n***\r\nОт 19.00 часа в зала „България“ ще се състои концерт на Томас Хемпсън, най-големият  баритон на САЩ, със Софийската филхармония. \r\n***\r\nОт 19.00 часа в галерия АРТ 36 на ул. „Славянска“ № 40 в София ще бъде открита изложба на Иво Пецов „Мазе“. \r\n***\r\nОт 19.30 часа в зала 11 (кино „Люмиер Лидл”) ще се състои концерт-спектакълът на Танцова школа „Flava Hоuse”.\r\n***\r\nОт 19.30 часа в Първо студио на БНР ще бъде представен проектът „Вяра“ на Теодосий Спасов. \r\n***\r\nОт 10.30 часа в Заседателна зала № 5 на община Благоевград ще се състои междинна пресконференция във връзка с изграждането на велоалея по проекта „Благоустрояване на градската среда“. От 11.30 часа на бул. „Св. Св. Кирил и Методий\" № 2 ще се проведе официална церемония по полагане на първа копка за изграждането на обекта.\r\n***\r\nНа площад „България“ е позиционирано изложението „Литера Експо“.\r\n***\r\nОт 10.00 часа в Културен център „Морско казино“ Националната художествена академия организира кандидатстудентски консултации по повод предстоящите приемни изпити за новия си филиал край морето.\r\n***\r\nОт 18.30 часа в Експо център „Флора” ще се проведе африканско парти с Афро Базар и джем сешън с участието на гостите на Дни на Африка в България.\r\n***\r\nОт 14.00 часа общинският съветник от ПП ГЕРБ Милена Димова ще има приемен ден в партийния офис на ул. „Георги Бенковски” №1.\r\n***\r\nОт 17.30 часа в Регионална библиотека „П. Р. Славейвков“ ще бъде представен новият роман на Спасимир Тренчев „Тих мрак“.\r\n***\r\nОт 18.00 часа в Голямата зала на Община Велико Търново ще се състои прожекция на филм: La colmena (1982), Mario Camus. Book of Camilo José Cela. \r\n***\r\nОт 19.00 часа в Клуб 7 ще се проведе среща с доц.д-р А.Драганова и представяне на продуктите на „Вивасан“. \r\n***\r\nОт 10.00 часа в залата на Регионалното управление на образование ще се проведе работна среща на териториалните звена с кметовете на общини и кметства в област Враца.\r\n***\r\nОт 17.45 часа в църквата „Св. Възнесение” ще бъде посрещната частица от честните мощи на св. Георги Победоносец. Тя ще бъде изложена за поклонение в храма във Враца по случай 170 години от освещаването му и ще остане в него до петък, 18 май, сутринта. Светинята ще бъде посрещната от Врачанския митрополит Григорий и свещеници от епархията. Веднага след това в църквата “Св. Възнесение” ще започне тържествена вечерня, оглавена от владиката. В нея ще вземат участие и певци от софийския мъжкия хор за византийско пеене “Св. Наум Охридски”.\r\n***\r\nОт 14.00 часа началникът на РУ- Велики Преслав гл. инсп.  Румен Симеонов ще има среща с жителите на града в кметството.\r\n*** \r\nОт 18.00 часа на пл. „Георги Измирлиев“ започва 51-ва Лекоатлетическа щафета – обиколка на Горна Оряховица. \r\n*** \r\nОт 18.30 часа в НЧ „Напредък – 1869“ Малък градски театър „Зад канала\" – София представя постановката „Ромул Велики“ по Фридрих Дюренмат, режисьор Бина Харалампиева. С участието на Герасим Георгиев-Геро, Василена Атанасова, Весела Бабинова, Петър Калчев, Бойко Кръстанов, Владимир Димитров, Владимир Зомбори, Стоян Младенов, Евгени Будинов, Атанас Чопов, Вежен Велчовски. \r\n*** \r\nОт 10.00 часа в НЧ „Съединение – 1888“ ще започнат Детски майски празници. /продължават до 19 май/. \r\n***\r\nОт 17.30 часа в „Дом-паметник „Йордан Йовков“ ще бъде представена книгата „Моята Добруджа“ от Петър Крумов.\r\n***\r\nОт 17.30 часа в концертната зала на  Младежкия център ще бъде открит XXVII Европейски младежки поп-рок конкурс „Сарандев”.  \r\n***\r\nОт 19.00 часа в Концертна зала „Добрич“ ще се проведе  концерт на Хилда Казасян „Усмивка за Ella Fitzgerald“. \r\n***\r\nОт 17.00 часа в Музеен комплекс „Св. Георги“ ще бъде открита гостуващата изложба на Регионален исторически музей – Перник „Храмови иконописания от Пернишко”. \r\n***\r\nОт 11.00 часа в Регионалния пресклуб на БТА ще се проведе пресконференция на „Лайънс клуб“. \r\n***\r\nОт 10.00 часа в сградата на Община Перник общинският съветник от ГЕРБ-Перник д-р Явор Рангелов организира приемен ден за граждани.\r\n***\r\nОт 15.30 часа в театралния салон на Обединен детски комплекс ще се състои концерт-награждаване на отличените от конкурса „Талантите на Перник”.\r\n***\r\nОт 19.00 часа в Театрален салон „Георги Русев“ ще се проведе благотворителен концерт с участието на Ансамбъл „Българе“  в помощ на Кирил Росенов Кирилов от с. Ярджиловци.\r\n***\r\nОт 09.00 часа в зала 10 на Окръжен съд ще се гледа делото срещу Венцеслав К. , обвинен в умишлено убийство на повече от едно лице.\r\n***\r\nОт 10.30 часа в зала 2 на Окръжен съд ще се гледа делото срещу Румен Р. и Рангел Р., обвинени в опит за умишлено убийство. \r\n***\r\nОт 10.00 до 15:00 ч. във фоайето на ТУ-Пловдив ще се проведе Кариерен форум. Форумът се организира от Германо-Българската индустриално-търговска камара (ГБИТК) в сътрудничество с Технически Университет - Пловдив в рамките на „Дни на науката” на ТУ–Пловдив.\r\n***\r\nОт 10.30 часа, на стария паркинг на Община Пловдив (страничните знамена), ще бъдат представени новите товарни автомобили, закупени за нуждите на домашния социален патронаж. \r\n***\r\nОбщинските съветници от ГЕРБ ще проведат приемни за граждани. \r\nОт 16.00 часа Радослава Ташкова и Георги Василев ще се срещнат с граждани в офиса на ГЕРБ в район „Южен” на ул. „Академик Петър Динеков” №1А. \r\nОт 17.00 часа Ани Лафчиева ще проведе срещи в офиса на ГЕРБ в район „Източен” на ул. „Коста Паница” №5. От 17.30 часа приемни там ще има Емил Русинов.\r\n***\r\nОт 10.30 часа в в кабинета на Управителя в сградата на Комплексния онкологичен център в Русе ще се проведе пресконференция по повод успешния край на благотворителната кампания за закупуване на нов дефибрилатор.\r\n***\r\nВ корпус 2, зала 203 на Русенския университет „Ангел Кънчев“ ще се проведе семинар за запознаване с GDPR и неговите изисквания.\r\n*** \r\nОт 10.30 часа в Градска градина ще се проведе инициативата „Красотата на четенето в досег с родната природа” – ученици от I „б” клас на СУ „Николай Катранов” четат разкази и стихове. \r\n*** \r\nОт  17.00 часа в Художествена галерия „Николай Павлович“ ще се проведепредставяне на антология „Щедрост“. Автор, съставител и превод Иван Антонов. В книгата са включени творби на автора, на поети и писатели от  Русия  и негови посвещения към тях.\r\n***\r\nОт 19.30 часа в зала 2 на Родопския драматичен театър „Николай Хайтов“ ще бъде представена отново знаменитата творба на Антон  Павлович Чехов „Три сестри”. \r\n***\r\nОт 10.30 часа в залата на УМБАЛ „Проф. д-р Стоян Киркович” ще се проведе пресконференция във връзка с откриването на кабинет на регионалния консултант по урология проф. д-р Димитър Шишков. \r\n***\r\nОт 11.00 часа в Регионалния пресклуб на БТА ще се проведе пресконференция на Държавна опера Стара Загора.\r\n***\r\nОт 10.00 часа в зала 203 на общината ще бъде даден брифинг. \r\n***\r\nОт 16.00 часа в залата „Нова българска драма“ на ДКТ „Васил Друмев“  ще бъде дадена пресконференция.", "date": "2018.05.16", "title": "Предстоящи събития в страната за 16 май (Агенция „Фокус“)"}
{"url": "http://www.focus-news.net/news/2018/05/16/2522159/moskovskiy-komsomolets-aleksey-miler-i-balgarskiyat-ministar-na-energetikata-obsadiha-znachenieto-na-turski-potok.html", "text": "Председателят на Управителния съвет на енергийния гигант \"Газпром\" Алексей Милер и министърът на енергетиката на България Теменужка Петкова са обсъдили въпросите около доставките на синьо гориво в страните от Европейския съюз чрез газопровода \"Турски поток\", отбелязва руският вестник \"Московский комсомолец\", като се позовава на изявление от компанията.\r\nУточнява се, че Милер е информирал българския министър, че изграждането на морския участък на газопровода тече по график. На свой ред Петкова, която е на работно посещение в Руската федерация, е информирала председателя на Управителния съвет на \"Газпром\" за перспективите за развитие на газопреносната мрежа в България. \r\nСлед преговорите двамата са отбелязали голямото значение на \"Турски поток\" за увеличаването на надеждността на доставките на газ за Европа, се казва още в текста, разпространен от \"Газпром\".  Тереза Герова", "date": "2018.05.16", "title": "\"Московский комсомолец\": Алексей Милер и българският министър на енергетиката обсъдиха значението на \"Турски поток\""}
{"url": "http://www.focus-news.net/news/2018/05/16/2522158/afp-sasht-osazhdat-otvaryaneto-na-most-svarzvasht-krim-s-rusiya.html", "text": "САЩ осъдиха откриването, водено от руския президент Владимир Путин, на мост свързващ Кримския полуостров с Русия, в опит за затвърдяване на „незаконната придобивка“ на Русия, предава AFP.\r\n„Изграждането на моста от страна на Русия служи като напомняне за съществуващото желание да се подиграва на международното право“, заяви говорителката на Държавния департамент Хедър Науърт в изявление, повтаряйки че „Крим е част от Украйна“.", "date": "2018.05.16", "title": "AFP: САЩ осъждат отварянето на мост свързващ Крим с Русия"}
{"url": "http://www.focus-news.net/news/2018/05/16/2522160/zakonodatelniyat-paket-za-mobilnost-na-ek-otnovo-skara-bsp-i-gerb-obzor.html", "text": "Законодателният пакет за мобилност на Европейската комисия (ЕК) отново скара БСП и ГЕРБ. Само няколко дни след като парламентът гласува единодушно решение, с което възложи на Министерски съвет да обсъди законодателния пакет и да приеме позиция в подкрепа на исканията на българките превозвачи, БСП дадоха пресконференция, на която обвиниха правителството, че е „проспало една година” и не е взело отношение по проблема.\r\nНародният представител Георги Свиленски подчерта, че този проблем засяха около 70 превозни средства и над 190 хил. шофьори. „Ако бъде приет този пакет в този вид, тези хора остават без работа и съответно техните семейства. Няма да изчислявам това колко би струвало на българската държава“, заяви Свиленски. Той обяви, че на утрешното пленарно заседание ПГ на „БСП за България” ще покани премиера Бойко Борисов да информира парламента за свършеното от кабинета в защита на превозвачите. \r\nВ отговор от ГЕРБ заявиха, че българското правителство изцяло защитава правата на български те превозвачи, а премиерът Бойко Борисов повдига въпроса на всичките си срещи с различните европейски лидери. „Днешната конференция на БСП е един последен опит да се хвърли сянка върху Българското европредседателство. От четири-пет месеца това е основната и единствена цел на БСП”, заяви народният представител Тома Биков и допълни: „Викане на премиера е парламента в деня, в който в София пристигат всички европейски лидери, плюс лидерите на Западните Балкани, които се събират за първи път в този формат, е потвърждение на казаното. БСП не ги интересува какво ще им каже премиерът, интересува ги да събарят държавата”.  \r\nВъв връзка с твърдения, че страната ни не е защитавала правата на българските превозвачи при обсъжданията на пакета „Мобилност“ от Министерството на транспорта, информационните технологии и съобщенията представиха кратка хронология на процеса по пакета \"Мобилност\" досега. От Министерството  обявиха, че още в края на май 2017 г., когато ЕК е представила на всички държави-членки първия Пакет за мобилност, българската страна е изразила своята категорична и недвусмислена позиция, че предвидените разпоредби за командироване на работници на международния транспорт създават неравнопоставеност за транспортните оператори до Единния европейски пазар. От ведомството уточниха, че тази позиция е изразена още преди България да поеме председателството на Съвета на Европейския съюз и е следвана и защитавана на всички следващи Съвети, като категорично ще продължи да бъде отстоявана и защитавана и занапред. Транспортното министерство посочва на 27 юни 2017 г. организира среща в Европейския парламент с участието на българските евродепутати от всички политически сили, където отново е потвърдена българската позиция. Приоритетите на българското председателство на Съвета на Европейския съюз през 2018 г. в областта на транспорта, информационните технологии и съобщенията бяха представени от министъра на транспорта, информационните технологии и съобщенията на редовно заседание на Комисията по транспорт, информационни технологии и съобщения в Народното събрание на 11 октомври 2017 г. В изказването си пред постоянната комисия в Народното събрание министър Московски отново ясно и категорично е изразил българската позиция – „четиринадесет държави сме заявили категорично, че няма да го пуснем“ (предложенията по първия автомобилен пакет в частта им за защита интересите на българските транспортни оператори), припомнят още от МТИТС и подчертават, че българската страна никога не е изразявала или защитавала теза за включване в приложното поле на законодателството от първия автомобилен пакет на текстове, които да създадат и най-малката възможност за това, българският транспортен сектор да бъде поставен в неравностойно положение. \r\nТемата коментира и евродепутатът от ГЕРБ/ЕНП Андрей Новаков, който заяви пред „Фокус“, че е направено всичко възможно за защитата на българския интерес по пакета „Мобилност“ и остава малко до пълен успех. Той отбеляза също, че ако не са били усилията на премиера Бойко Борисов в тази посока, вече е щяло да има сделка по пакета „Мобилност“ в ущърб на България.Агенция „Фокус” припомня: На 11 май т. г. парламентът единодушно гласува решение, с което възложи на Министерски съвет да обсъди законодателния пакет за мобилност на Европейската комисия и да приеме позиция в подкрепа на исканията на българките превозвачи и в защита на техните права и интереси.В мотивите на решението, под което стоят подписите на народни представители от всички парламентарни групи, се посочва, че законодателният пакет за мобилност на ЕК представлява „пряка заплаха за фалит на стотици български превозвачи”. \r\nДепутатите се обединиха около идеята, че задължението за ползване на редовната седмична почивка извън борда на превозното средство, заложено в пакета за мобилност, ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел. \r\nПо време на дискусиите стана ясно, че изискването за завръщане „у дома” на всеки три седмици също поставя превозвачите пред сериозно предизвикателство, защото предприятията ще правят допълнителни разходи за транспорт на служителите, за да се върнат в страната. \r\nВ мотивите на решението е записано още, че предлаганите промени в т. нар. пакети за мобилност 1 и 2 поставят рестриктивни правила, които не отчитат спецификите на транспортния сектор и дори представляват нарушение на основните принципи на ЕС за свободно движение на хора, стоки и услуги.  \r\nИван ЛАЗАРОВ", "date": "2018.05.16", "title": "Законодателният пакет за мобилност на ЕК отново скара БСП и ГЕРБ (ОБЗОР)"}
{"url": "http://www.focus-news.net/news/2018/05/16/2522200/ministrite-lilyana-pavlova-i-ivaylo-moskovski-shte-validirat-poshtenska-marka-posvetena-na-balgarskoto-predsedatelstvo-na-saveta-na-es.html", "text": "Министърът за Българското председателство на Съвета на Европейския съюз Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка. Това съобщиха от пресцентъра на Министерство за Българското председателство на Съвета на ЕС 2018. Валидирането ще се състои от 10.45 часа днес в Гранитна зала в сградата на Министерски съвет на бул. „Княз Александър Дондуков“ 1. Това е второто издание, което се посвещава на ролята на България в определянето на политиката на Европейския съюз през първите 6 месеца на 2018 г. \r\nХиляди екземпляри от първата тематична марка вече са в колекциите на филателисти и на участници в инициативите и заседанията, проведени до този момент в рамките на Българското председателство. Художник на новия проект е Парашкев Фереджанов.", "date": "2018.05.16", "title": "Министрите Лиляна Павлова и Ивайло Московски ще валидират пощенска марка, посветена на Българското председателство на Съвета на ЕС"}
{"url": "http://www.focus-news.net/news/2018/05/16/2522157/reuters-evropa-zhelae-barzo-reshenie-za-spasyavane-na-yadrenata-sdelka-s-iran.html", "text": "Европейският съюз не може да предостави законни и икономически гаранции на Иран, след като САЩ се изтеглиха от ядреното споразумение, но е сериозен в намерението си да намери начин за продължаване на инвестициите в страната, заяви Върховният представител на ЕС по въпросите на външната политика и сигурността Федерика Могерини, предава Reuters.\r\nСлед среща на външните министри на Иран, Великобритания, Франция и Германия, Могерини заяви че групата ще излезе с мерки в следващите няколко седмици, след като възложи на експерти да намерят начин за защита на европейския бизнес в Иран.\r\n„Работим върху намирането на практично решение… за кратък период от време“, заяви Могерини по време на пресконференция. „Обсъждаме варианти за запазване на сделката“, заяви тя, допълвайки че мерките ще целят  Иран да поддържа износа си на петрол, както и достъп на европейските банки в страната. Йонислав Дочев", "date": "2018.05.16", "title": "Reuters: Европа желае бързо решение за спасяване на ядрената сделка с Иран"}
{"url": "http://www.focus-news.net/news/2018/05/16/2522164/sport-botev-plovdiv-pobedi-vereya-s-20-kato-domakin.html", "text": "Ботев (Пловдив) победи Верея с 2:0 като домакин в двубой от 9-я кръг на Първа професионална лига. Двете попадения за Ботев отбеляза нападателят Стивън Петков. След този мач отборите на Ботев (Пловдив) и Верея остават на същите позиции в класирането, съответно 5-то и 6-то място.", "date": "2018.05.16", "title": "Спорт: Ботев (Пловдив) победи Верея с 2:0 като домакин"}
{"url": "http://www.focus-news.net/news/2018/05/16/2522156/dzhastin-tryudo-mnogo-sme-blizo-do-sklyuchvane-na-sdelka-za-nafta.html", "text": "САЩ, Мексико и Канада са „много близо“ до сключване на сделка за модернизиране на Северноамериканското споразумение за свободна търговия (НАФТА), заяви министър-председателят на Канада Джъстин Трюдо във вторник, цитиран от Reuters.\r\n„До голяма степен вече имаме постижим изход… и сме много близо. Ще продължим да работим усърдно в следващите дни и да стигнем до сделка“, заяви Трюдо пред репортери по време на телевизионно събитие в Калгари.\r\nИзявлението му идва часове, след като висш представител на Мексико заяви, че пред сключването на сделка стоят сериозни предизвикателства. Йонислав Дочев", "date": "2018.05.16", "title": "Джъстин Трюдо: Много сме близо до сключване на сделка за НАФТА"}
{"url": "http://www.focus-news.net/news/2018/05/16/2522165/stolichna-obshtina-predpriema-zasileni-merki-za-sigurnost-i-organizatsiya-na-dvizhenieto-po-povod-predstoyashtata-sreshta-na-varha-mezhdu-es-i-zapadni-balkani-v-sofiya-obzor.html", "text": "От Столична Община апелират гражданите на столицата да не се движат с личните си автомобили през утрешния ден. Това стана ясно на представяне на организацията за движение за провеждане на събития, свързани с българското председателство на 16 и 17 май в сградата на „Столична Община“. Заместник-кметът на София по транспорт Евгени Крусев предупреди, че срещата която ще се проведе като част от българското Европредседателство е на високо ниво и налага ограничения в движението и паркирането. Организацията за движението ще започне от днес – 15 май. Около хотел „Маринела“ от днес е забранено паркирането и престоя на превозни средства. Това се касае за бул. „Джеймс Баучер“, ул. „Червена Стена“ и ул. „Петър Станчев“. Там ограничението ще важи до 20.00 часа на 17 май. Друг участък, в който ще се ограничи движението е участъка по бул. „Околовръстен път“ в отсечката между бул. „България“ и Националния исторически музей – там ще се забрани престоят и паркирането. Това се дължи на близостта до резиденция „Бояна“, където ще се проведат редица срещи. Забраната там ще важи от 8.00 до 20.00 часа на 16 май. Следващата локация, която ще бъде с ограничен престой и паркиране са улиците около „София Тех парк“. Ограничението там ще е в сила от 8.00 до 23.00 часа на 16 май по ул. „Йордан Венедиков“ и локалното платно на бул. „Цариградско шосе“, както и на самия вход на „София Тех парк“ откъм зала Арена Армеец. Най-основното нещо, което ще засегне максимално много хора са ограниченията за престой и паркиране в центъра на града, както и ограничения за придвижване по бул. „Витоша“. От 8.00 часа на 16 до 20.00 часа на 17 май местата, които се намират около хотел „Балкан“ ще бъдат ограничени – ще бъде забранен престоят и паркирането по улица „Аксаков“; ул. „Ген. Гурко“, както и улиците около хотел „Хилтън“. Ще има ограничения, които са свързани с престоят и паркирането около храм паметника „Александър Невски“ – на ул. „Оборище“, бул. „Васил Левски“; ул. „Шипка“; ул. „Кракра“. Паркингът, който е около паметника на Цар Освободител също ще бъде затворен за времето на срещата на върха. По-чувствителното ограничение на движението ще бъде по булевард „Витоша“, който в отсечката между бул. „Патриарх Евтимий“ и бул. „Пенчо Славейков“ ще бъде затворен за движение. \r\nНачалникът на „Охранителна полиция“ на СДВР Борислав Муеров каза, че целият ресурс на „Столична дирекция“, дирекция „Жандармерия“ и „Главна дирекция“ ще бъде ангажиран покрай събитията на 16 и 17 май в София. Той предупреди, че при тази среща на високо ниво, която ще се проведе на 16 и 17 май нещата с организацията на движението и сигурносттаще са малко по различни, тъй като концентрацията по пристигане и заминаване на делегациите е в един доста кратък период от време. Той допълни, че колкото и гъвкаво да работят службите, ангажирани с организирането на движението и подсигуряването на безопасността, ще има известно затруднение в движението. Муертов апелира към всички граждани да проявят разбиране за този дискомфорт и да намерят алтернативен вариант на придвижване. Охраната по обезпечаване на трасетата, както и в хотелите, където ще бъдат отседнали делегациите ще бъде денонощна като периметъра на хотелите не е толкова голям и няма да затрудни придвижването на свободно движещи се граждани. След проведени и срещи с ръководствата на хотелите „Маринела“, „Хилтън“ и „Балкан“, стана ясно, че там няма да бъдат допускани външни лица по време на присъствие на делегациите, освен персонала на самите хотели. „Ще има доста голямо полицейско присъствие на всички уязвими места, но това не трябва да притеснява гражданите“, заяви Борислав Муертов. Свободното придвижване на гражданите няма да се затруднява в случай, в който делегациите вече  са на място и започнат работа. \r\nЗам.-кметът на София Евгени Крусев допълни, че се очаква движението на 17 май по бул. „Цариградско шосе“ да бъде затруднено, тъй като там се предвижда протест на автомобилните превозвачи. Протестът, който ще съвпадне със събитията покрай срещата на върха ще се случи на булеварда, между 7-ми и 4-ти км. В дясната лента на „Цариградско шосе“ ще бъдат паркирани ТИР-ове, които ще престоят там през целия ден. Те ще бъдат паркирани по начин, по който да не възпрепятстват Градския транспорт. От 4-ти км. до разклона за алея „Яворов“ ще бъдат паркирани междуградски автобуси в знак на протест, които също ще бъдат в десните ленти на движение и отново оставяйки спирките на Градския транспорт и изходите към локалните платна свободни. Въпреки това, от Столична Община очакват движението да е изключително затруднено. Крусев предупреди за възможни сериозни задръствания и закъснения на хората, които са с лични автомобили. Той допълни, че е направена организация с диспечерите на Центъра за градска мобилност, така че когато се натрупат закъснения на превозните средства на градския транспорт имат готов план за действие, по който закъсненията да бъдат наваксвани. Камионите, които ще бъдат паркирани на бул. „Цариградско шосе“ имат разрешение да бъдат там до 17.00 часа, когато ще започнат своето изтегляне. Относно срещата между отборите на Левски и ЦСКА от СДВР казаха, че не се очаква голямо присъствие и интерес.", "date": "2018.05.16", "title": "Столична община предприема засилени мерки за сигурност и организация на движението по повод предстоящата среща на върха между ЕС и Западни Балкани в София (ОБЗОР)"}
{"url": "http://www.focus-news.net/news/2018/05/16/2522168/sport-hose-reyna-shte-premine-v-milan.html", "text": "Отборът на Милан официално потвърди трансфера на Хосе Рейна от Наполи. 35-годишният испански вратар пристига в Милан като свободен агент, след като договорът му с Наполи изтича на 30 юни.", "date": "2018.05.16", "title": "Спорт: Хосе Рейна ще премине в Милан"}
{"url": "http://www.focus-news.net/news/2018/05/16/2522167/ikonomicheskoto-i-sotsialnoto-sblizhavane-na-zapadnite-balkani-i-integratsiyata-na-regiona-v-evropa-byaha-obsadeni-v-sofiya-obzor.html", "text": "Икономическото и социалното сближаване на Западните Балкани и интеграцията на региона в Европа бяха обсъдени на конференция в София. Събитието беше организирано от Европейския икономически и социален комитет (ЕИСК) и Програмата за техническа помощ и обмен на информация на Европейската комисия. В дискусията взеха участие представители на европейски и български институции, на граждански организации от държави от Западните Балкани, дипломати, експерти и др.\r\nКонференцията беше открита от министъра на вътрешните работи Екатерина Захариева, която посочи, че европейската перспектива на Западните Балкани не е само приоритет на Българското председателство, а негов дългосрочен външнополитически ангажимент. Тя подчерта, че в рамките на председателството ни все по-трайно се налага практиката в редица инициативи на европейски срещи и формати в различни сфери да присъстват и представители на държавите от Западните Балкани, а целта на България е този процес да се превърне в рутинен. „Европейските граждани искат три неща - сигурност, солидарност и социална Европа. Те искат връщане на Европа към нейните изконни ценности от основаването на ЕС“, каза още министър Захариева и посочи, че институциите на страните от Западните Балкани трябва да разберат, че членството в ЕС е ценност, а не само фондове и пари. Като опасна тенденция тя посочи разликата в приходите и икономиката между новите държави-членки на ЕС и страните кандидати се задълбочава. „Като че ли всички са недоволни от датата 2025 г. за присъединяване на страните от Западните Балкани към ЕС, но тя е реалистична“, посочи Захариева. Пред журналисти министър Захариева заяви, че на срещата на 17 май с тема Западни Балкани лидерите на ЕС ще вземат решения, които ще бъдат усетени от гражданите на тези държави. Тя обяви, че и добави, че декларацията за предстоящата среща в София вече е одобрена от всички 28 страни-членки на ЕС и ще бъде подкрепена от страните от Западни Балкани. По думите ѝ в нея освен ясната политическа подкрепа за европейската им перспектива има и анекси, които са свързани с конкретни резултати за гражданите на тези държави.Проф. д-р Лалко Дулевски, председател на Икономическия и социален съвет (ИСС), коментира, че общото между страните от Западните Балкани е много повече от различията и точно това трябва да използваме, за да се обединяваме. Той припомни, че преди около 20 години България беше в ситуацията, в която сега се намират страните от Западните Балкани. „Всички ни поучаваха, всички ни дава съвети и искахме да намерим най-верния път. Най-голяма помощ тогава ни оказа ЕИСК – той съдейства за подготовката за нашето присъединяване в ЕС и така още от 2007 г. бяхме готови да започнем да водим активен диалог с Брюксел“, коментира той.\r\nУчастниците в конференцията се обединиха около тезата, че некачественото образование, миграцията на младите хора и неравенството в доходите са сред основните проблеми за интеграцията на Западните Балкани.  Като друго негативно явление, което се забелязва в региона, беше посочи фактът, че жените изостават в своето развитие в сравнение с мъжете в ЕС и тази тенденция ще се запази и през следващите години. Мади Шарма от Европейския икономически и социален комитет обясни, че жените не са уязвима група и не са жертви и призова този стереотип да бъде прекратен. „Равнопоставеността между половете е единственият правилен път към ЕС на Западните Балкани“, каза още тя и посочи, че жените не са малцинство, а мнозинството - те представляват 51% от населението на ЕС.Горан Милетич – директор за Европа на Защитници на гражданските права и организатор на Белград прайд, посочи, че въпреки че в Европа постоянно се говори за толерантност, гражданите на Западните Балкани не харесват малцинствените групи, циганите и хомосексуалистите и в шестте западно балкански държави дискриминацията продължава да вирее. „От 45 до 50% от хората от региона на Западните Балкани например вярват, че хомосексуалността е болест и това е много сериозен процент“, каза още Милетич. Той уточни, че между 10 и 20% от гражданите подкрепят използването от физическо насилие срещу тези три групи. По думите му над 70% от тези три общности споделят, че са били жертва на дискриминация на работното място. Като други типове дискриминация той посочи поведението на полицейските служители, както и дискриминация от страна на правосъдието и образованието. „Правителствата в региона използват всичко това за неприлагането на европейските стандарти относно малцинствените групи“, коментира още Милетич.\r\nКонференцията на високо равнище относно икономическото и социалното сближаване в региона на Западните Балкани се състоя два дни преди Срещата на върха, която ще се проведе в София след два дни, и всички тези по време на дискусията ще бъдат взети под внимание на 17 май.\r\nЦветилена СИМЕОНОВА", "date": "2018.05.16", "title": "Икономическото и социалното сближаване на Западните Балкани и интеграцията на региона в Европа бяха обсъдени в София (ОБЗОР)"}
{"url": "http://www.focus-news.net/news/2018/05/16/2522171/rolyata-na-varhovnite-oditni-institutsii-za-prozrachnostta-v-publichniya-sektor-be-obsadena-na-konferentsiya-v-sofiya-obzor.html", "text": "Ролята на върховните одитни институции за засилване на отчетността, прозрачността и интегритета в публичния сектор бе обсъдена на провелата се в София конференция в рамките на Българското председателство на Съвета на Европейския Съюз. \r\nОрганизатор на форума е българската Сметна Палата, която бе представена от председателя ѝ Цветан Цветков, а приветствие към участниците отправиха министърът на Българското председателство Лиляна Павлова и народният представител и член на Комисията по бюджет и финанси Мария Илиева. \r\n„Целта на този форум е Върховните одитни институции (ВОИ) от страните-членки на ЕС и от страните, които кандидатстват за членство, да споделят своя опит и водещи практики по прилагането на принципите на доброто управление в публичния сектор – отчетност, прозрачност и интегритет. Управление, което е насочено към подобряване на живота на гражданите и оправдава тяхното доверие“, подчерта председателят на българската Сметна палата Цветан Цветков при откриването на форума. По думите му обменът на опит между европейските одитни институции и тези на Западните Балкани е важен процес за това да има по-добри правила и разходване на средствата. \r\nВ приветствието си министър Лиляна Павлова подчерта, че стабилността и доверието в администрацията, интегритета и върховенството на закона са невъзможни без одитните институции. Тя подчерта, че събитието е едно от важните в календара на Българското председателство на Съвета на ЕС именно заради активната роля, която сметните палати имат в интеграционния процес на Западните Балкани. \r\nБългарският парламент е особено заинтересован от добро взаимодействие със Сметната палата, защото тя му помага при вземането на законодателните решения и за упражняване на парламентарния контрол, посочи Мария Илиева, председател на Постоянно действащата подкомисия по отчетност на публичния сектор към Комисията по бюджет и финанси на 44-то Народно събрание. Тя поднесе приветствие от името на председателя на Комисията – Менда Стоянова. \r\nИзказване в рамките на форума направи и председателят на Европейската сметна палата Клаус-Хайнер Лене, който изведе на преден план необходимостта от доброто управление като основа на доверието на гражданите в техните институции. „Ето защо, като одитори ние трябва не само да разкриваме недостатъците, но и да обменяме и разпространяваме добри практики с оглед постигане на по-голяма управленска отговорност, прозрачност и почтеност във всички сфери на публичния сектор“, каза председателят на Европейската сметна палата Клаус-Хайнер Лене. \r\nНастоящата конференция бе посветена в голяма степен на въпроса за обмен на добри практики между ВОИ на държавите членки и на страните кандидатки, подчерта също той. „Европейската сметна палата е благодарна на председателя Цветан Цветков и на Сметната палата на Република България за предоставената възможност да се запознаем отблизо с вижданията и очакванията на страните в Западните Балкани“, посочи още председателят на Европейската сметна палата.\r\nИван ЛАЗАРОВ", "date": "2018.05.16", "title": "Ролята на върховните одитни институции за прозрачността в публичния сектор бе обсъдена на конференция в София (ОБЗОР)"}
{"url": "http://www.focus-news.net/news/2018/05/16/2522161/poslanikat-na-rusiya-v-london-aleksandar-yakovenko-parlamentat-na-velikobritaniya-se-doveryava-slyapo-na-dumite-na-britanskite-tayni-sluzhbi.html", "text": "Парламентарните депутати на Великобритания се доверяват сляпо на думите на британските тайни служби по отношение на предполагаемото отравяне на бившия руски шпионин Сергей Скрипал и дъщеря му Юлия, заяви руският посланик в Лондон Александър Яковенко във вторник, цитиран от ТАСС.\r\nТой говори с репортери след среща с членове от парламентарна група за отношенията с Русия.\r\n„Остава впечатление, че те поставят сляпо доверие в информацията разпространена от техните разузнавателни служби и в твърденията на шефа на британското контраразузнаване Андрю Паркър“, заяви Яковенко отговаряйки на въпрос на ТАСС. „За съжаление, те се опират на тази информация.“\r\n„Те не вярват на нашите аргументи, но има определени неща, които попадат в областта на международното право и тези неща изграждат силната страна на нашата аргументация“, допълни Яковенко. „Въпреки всичко те разчитат на първичните си реакции и на информацията подхвърлена им на официално ниво.“\r\n„Депутатите консумират информация най-вече от вестници и от изтичане на новини от медии. Те мислят чрез клишета и затова дискутирането с тях е напрягащо“, заяви още Александър Яковенко. Йонислав Дочев", "date": "2018.05.16", "title": "Посланикът на Русия в Лондон Александър Яковенко: Парламентът на Великобритания се доверява сляпо на думите на британските тайни служби"}
{"url": "http://www.focus-news.net/news/2018/05/16/2522162/sputnik-pone-dvama-palestintsi-sa-ubiti-i-nad-400-sa-raneni-sled-sblasatsi-v-ivitsata-gaza.html", "text": "Поне двама палестинци са убити и 400 други са ранени в сблъсъци с израелските сили на границата на Ивицата Газа във вторник, предава Sputnik.\r\n„Още един палестинец е загинал в централната част на Ивицата Газа. Днешната бройка на загинали е двама убити“, заяви представител на местното здравно министерство, добавяйки че 417 други са ранени от куршуми или от сълзотворен газ.\r\nСпоред армията на Израел около 4 000 души са взели участие в протестите в Газа във вторник, в сравнение с около 400 000 предишния ден. Йонислав Дочев", "date": "2018.05.16", "title": "Sputnik: Поне двама палестинци са убити и над 400 са ранени след сблъсъци в Ивицата Газа"}
{"url": "http://www.focus-news.net/news/2018/05/16/2522174/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Председателят на Управителния съвет на енергийния гигант \"Газпром\" Алексей Милер и министърът на енергетиката на България Теменужка Петкова са обсъдили въпросите около доставките на синьо гориво в страните от Европейския съюз чрез газопровода \"Турски поток\", отбелязва руският вестник \"Московский комсомолец\", като се позовава на изявление от компанията.\r\nУточнява се, че Милер е информирал българския министър, че изграждането на морския участък на газопровода тече по график. На свой ред Петкова, която е на работно посещение в Руската федерация, е информирала председателя на Управителния съвет на \"Газпром\" за перспективите за развитие на газопреносната мрежа в България. \r\nСлед преговорите двамата са отбелязали голямото значение на \"Турски поток\" за увеличаването на надеждността на доставките на газ за Европа, се казва още в текста, разпространен от \"Газпром\".\r\n*** „Руският пример демонстрира начин за правилно решаване на този проблем от гледна точка на установяването на справедливостта“. Така оцени събитията около признаването на Ерусалим за столица на Израел бившият ръководител на израелската специална служба „Натив“ и водещ политически анализатор Яков Кедми. Той разказа пред руския вестник „Взгляд“ къде именно е била грешката на американския президент Доналд Тръмп.\r\nБроят на палестинците, загинали в хода на стълкновенията с израелските сили за сигурност на границата на Ивицата Газа, достигна 59, съобщи във вторник Министерството на здравеопазването на Палестина. Количеството на ранените се оценява на около 2700 души. Протестите продължават. Израелската армия заяви, че хиляди агресивно настроени палестинци са се опитали да разрушат заградителните бариери на границата и да проникнат в близките израелски населени места, с което е свързана употребата на сила. За организатор на безредиците в Израел се смята групировката „ХАМАС“.\r\nАкциите на палестинците в Газа започнаха още преди пет седмици. Но рязкото повишаване на интензивността и масовостта на протестите се случи във връзка с откриването в понеделник на посолството на САЩ в Ерусалим, което съвпадна с празненствата по случай 70-ата годишнина от основаването на еврейската държава.\r\nВестник „Взгляд“ коментира, че още при обявяването си този необмислен и противоречив ход е предизвикал бурното негодувание на европейските съюзници на Америка. Освен това, с критики спрямо действията на САЩ и Израел излязоха всички арабски държави, както и Турция, която отзова за консултации своите посланици в Тел Авив и Вашингтон. Европейците и Съвета за сигурност на ООН изказаха неодобрението си във връзка с кръвопролитието в Газа, но кувейтската резолюция, осъждаща действията на Израел и призоваваща за провеждане на независимо разследване, бе блокирана от американците. Русия реагира доста сдържано.\r\nСтрува си да се напомни, че Русия, въобще, беше една от първите страни, признали Западен Ерусалим за столица на Израел, правейки го много преди САЩ – през април 2017 година. Във връзка с това официалният представител на Министерството на външните работи на Израел Емануел Нахшон изрази удивлението си от руската позиция, наричайки „странновато“ нежеланието на Русия да премести посолството си в Ерусалим.\r\nЗа това, защо руското признаване на Ерусалим не предизвика такава бурна международна реакция, при какви условия руското посолство може да бъде преместено от Тел Авив и как ще се развие ситуацията в палестино-израелския конфликт в бъдедещ, вестник „Взгляд“ разговаря с бившия ръководител на израелската специална служба „Натив“ и водещ анализатор Яков Кедми. „Взгляд“: Господин Кедми, темата за признаването на Ерусалим от САЩ и пренасянето там на американското посолство вече не за първи път води до скандал и конфликти. Беше ли възможно тези въпроси да бъдат решени, като се избегнат конфликтите и жертвите? Например, как Русия успя да направи това. \r\nЯков Кедми: Да, именно руският пример и демонстрира начин за честно и правилно решение на този проблем от гледна точка на установяването на справедливостта. От една страна, се признава Ерусалим за наша столица, а от друга – не се изостря обстановката и не се излиза извън рамките на международното право. Т.е. Русия призна само Западен Ерусалим, който обявихме за столица на Израел още през 1951 година и който не беше признат за столица от никой преди Русия.\r\nРазбира се, самите ние смятаме, че нашата столица е единният Ерусалим, тъй като ние го обединихме. Но това решение не бе признато от международната общност и затова Русия не излезе от тези рамки. И това устройва всички. „Взгляд“: А възможно ли е по някакъв начин, в същата спокойна и безконфликтна форма, да се организира и пренасянето на посолството в Ерусалим? И защо Русия не го прави? \r\nЯ.К.: Ако беше заявено, че САЩ признават Западен Ерусалим, те щяха лесно да пренесат посолството там без всякакви проблеми.\r\nРаботата е в това, че за разлика от САЩ, Русия признава Палестинската държава. Затова тя действа на принципа: когато можем да открием посолство в столицата на Палестинската държава ( в качеството на която Москва определя Източен Ерусалим), тогава ще можем да пренесем и дипломатическото си представителство в израелската столица. Т.е., когато Израел разреши на руското Министерство на външните работи на открие посолство в Източен Ерусалим, Москва ще открие посолство и в Западен Ерусалим.\r\nНо, докато ние не признаваме Палестинската държава и смятаме, че целият Източен Ерусалим е територия на Израел, това е невъзможно, докато САЩ нямат този проблем. „Взгляд“: Излиза, че на Тръмп просто му е бил нужен целият този скандал и затова той изобщо не пробва да го избегне? \r\nЯ.К.: Той изобщо не е мислил, че ще има скандал, не е мислил за последствията. Него го е интересувал моменталния ефект от укрепването на вътрешнополитическата му позиция против Демократическата партия. Той успя в това. Останалото не го интересува. Това е резултат от неразбирането и безразличието към, каквито и да е съпътстващи резултати.\r\nТръмп, когато тръгна към решаване на въпроса за пренасянето на посолство и признаването на Ерусалим, реши да хвърли сянка върху оградата и говореше за Ерусалим въобще, с което предизвика критики от другите страни, включително и от Европа. Той реши да излезе от това положение чисто пропагандистки, заявявайки, че границите, на това, което е признато, ще бъдат определени в процеса на преговори.\r\nОсвен това, това е типична американска работа с публиката, включително и с пренасянето на посолството.Какво се случи - четирима чиновника от консулството ще бъдат прехвърлени в Ерусалим и ще бъде сменена табелата. Но на практика, то няма да функционира като пълноценно посолство във всяка друга страна, защото всички основни функции ще се изпълняват в Тел Авив. Както м например, не е ясно, ще могат ли жителите на Източен Ерусалим да се обръщат в посолството или не. А жителите на Западен Ерусалим ще получават ли сега визи за Щатите в Ерусалим, или както и по-рано – в Тел Авив. Тръмп реши да остави тези неща неопределени. „Взгляд“: Кака ще се развие по-нататък ситуацията? Трябва ли да очакваме нарастване на конфликта? \r\nЯ.К.: Не, не трябва. Те изпълниха своята задача. Още повече, че всичко това беше свързано по-скоро със 70-ата годишнина на Израел, отколкото с преместването на посолството. Против разрастването на конфликта е настроен Египет, който вече поиска от „ХАМАС“ рязко да намали напрежението, както и Саудитска Арабия. Така че „ХАМАС“, който се намира под силно влияние от Кайро и Рияд, ще трябва да се успокои. Освен това, „ХАМАС“ вече получи политическия ефект, който търсеше. „Взлгяд“: Тоест, арабите ще пошумят и ще се успокоят? \r\nЯ.К.: Аз не бих обвинил всички араби. Инициативата е на „ХАМАС“ заради нейните вътрешни проблеми. Това е опит да покажат, че съществуват, да окажат натиск, за да получат допълнителни помощи, които в момента съвсем не са им достатъчни. Във всеки случай, що се касае до нашата позиция, ние знаем със сигурност, че никой няма да премине нашата граница. А който все пак я премине, ще бъде ликвидиран. „Взгляд“: А какво ще кажете за демаршите на турския президент Ердоган и опитите да се прокара резолюция в ООН? \r\nЯ.К. Ердоган може да крещи, колкото си иска. Никой няма да обърне сериозно внимание на неговата истерия. А в ООН ще има обсъждане, но резолюция, в която се осъждат Израел или САЩ, няма да бъде приета. Рязко антиизраелска резолюция ще бъде блокирана, или ще бъде празно осъждане.\r\n*** Руският опозиционен лидер Алексей Навални беше осъден на 30 дни затвор за организирането и воденето на масови антиправителствени протести в навечерието на встъпването в длъжност на президента Владимир Путин, пише The Moscow Times.\r\nНавални беше един от около 1 600 протестиращи задържани след демонстрации в няколко руски града на 5 май.\r\nСъд в Москва във вторник отсъди 30-дневна присъда срещу Навални заради многократно нарушение на правилата за публични събирания и за неизпълнение на полицейски заповеди.\r\nДопълнителни прослушвания бяха отложени през изминалата седмица, за да се чуят свидетелските показания на полицейски служители.\r\nОфисите на Алексей Навални сред цяла Русия бяха обект на полицейски набези.\r\n***", "date": "2018.05.16", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/05/16/2522175/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Президентът на Турция Реджеп Тайип Ердоган приключи своята тридневна визита във Великобритания, настоявайки че всички затворени журналисти в Турция са терористични престъпници, пише британският вестник The Guardian.\r\nПо този начин Ердоган игнорира предупреждение от британския премиер Тереза Мей, която го посъветва да не губи поглед към демократичните ценности, докато се опитва да защити страната си от „необикновения натиск на проваления опит за преврат и кюрдския тероризъм“.\r\nНа пресконференция на Даунинг стрийт заедно с Тереза Мей, Ердоган не отговори на забележките на британския премиер за човешките права, вместо това настоявайки от Великобритания да направи повече, за да екстрадира турски изгнаници от гюленистките или кюрдски движения, заявявайки че ако Мей не действа срещу тероризма, това би ѝ се върнало.\r\nТереза Мей, която е нетърпелива да сключи пост-брекзит търговска сделка с Турция, заяви че Великобритания винаги е готова да екстрадира кюрдски терористи, ако бъдат представени доказателства.\r\nМей заяви, че докато е правилно да се търси справедливост спрямо тези, които са направили опит да свалят демократично избрано правителство, „също толкова важно е Турция да не изгуби своя поглед върху ценностите, които иска да защити. Затова днес подчертах пред президента Ердоган, че искаме да видим демократичните ценности и международните задължения спрямо човешките права, да бъдат спазени.“\r\nНо Ердоган игнорира нейните изказвания, заявявайки: „Трябва да правим разлика между терористи и журналисти. Говорим за… тези, които са хванати да носят оръжие, тези които са убивали хора. Трябва ли да ги наричаме журналисти, защото носят акредитивни писма и лични карти? Към момента турската съдебна система преследва и наказва хора, които са свързани с тероризъм и са участвали в терористични действия.“\r\n*** Представителят на САЩ в ООН Ники Хейли заяви, че никоя държава не би действала с повече въздържание от Израел, пише британският вестник The Independent.\r\nХейли повтори твърдението направено в предишния ден от Белия дом и заяви, че Хамас, военната групировка която контролира Газа, е виновна за убийствата и ранените.\r\nОбръщайки се към Съвета за сигурност на ООН във вторник, тя заяви: „Нека не забравяме, че организацията Хамас подбужда населението към насилие от години, много преди САЩ да реши да премести своето посолство.“\r\nТя допълни: „Това застрашава хората в Газа. Не оставяйте с грешни впечатления, Хамас е доволен от резултатите вчера.“\r\nДокато множество доклади твърдяха, че мнозинството протестиращи са невъоръжени, Ники Хейли обърна внимание на тактиките, използвани от някои хора, които включваха използването на коктейл Молотов закачен за хвърчила. Тя също обвини Хамас за използването на високоговорители за подканване на протестиращите.\r\nТя допълни: „Никоя държава в тази зала не би действала с повече въздържание от Израел.“\r\n*** Саудитска Арабия е свикала среща на Арабската лига, за да обсъди „незаконното решение“ на американския президент Доналд Тръмп да премести посолството на САЩ от Тел Авив в Йерусалим, пише британският всекидневник The Daily Express.\r\nСаудитска Арабия е поискала среща на външните министри, за да обсъди кризата между Израел и Палестина, според държавната агенция на Египет.\r\nВътрешен източник е заявил, че срещата ще „обсъди израелската агресия върху палестинския народ“, след откриването на новото американско посолство в Йерусалим.\r\nИзточникът допълни, че те ще „предприемат действия, с които да конфронтират незаконното решение на САЩ да преместят своето посолство в окупирания Йерусалим.“\r\nВъншните министри на държавите от Арабската лига ще се срещнат в четвъртък, 17 май, но по-ранна среща на представители се очаква да се осъществи още в сряда.\r\n*** Министърът за Брекзит на Великобритания Дейвид Дейвис е заявил на британския премиер Тереза Мей, че предпочитаният от нея план за митническо партньорство с Европейския съюз може и да е незаконен според международното търговско право, пише британският всекидневник The Times.\r\nДейвис, който подкрепи кампанията за излизане от ЕС, се предполага че е изразил заплахата от незаконност на плана в писмо към Тереза Мей, в което той самият е изразил опозицията си към плана за митническо партньорство.\r\nТой има подкрепата на други про-Брекзит министри, които предупредиха, че ако правителството подкрепи плана за митническо партньорство сега, ще бъде твърде късно да се направи обратен завой, в случай че се появят сериозни законни пречки. „В този сценарий бихме останали в митническия съюз, защото няма да имаме друг избор“, заяви старши източник на Кабинета.\r\nОт офиса на министъра на правосъдието е изискано да предостави спешно мнение относно законността на митнически план преди Кабинетът да вземе крайното си решение. Експертното мнение ще бъде предоставено директно на Тереза Мей.\r\n***", "date": "2018.05.16", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/16/2522170/postoyanniyat-predstavitel-na-sasht-v-oon-niki-heyli-nikoya-darzhava-v-tazi-zala-ne-bi-deystvala-s-poveche-vazdarzhanie-ot-izrael.html", "text": "Представителят на САЩ в ООН Ники Хейли заяви, че никоя държава не би действала с повече въздържание от Израел, пише британският вестник The Independent.\r\nХейли повтори твърдението направено в предишния ден от Белия дом и заяви, че Хамас, военната групировка която контролира Газа, е виновна за убийствата и ранените.\r\nОбръщайки се към Съвета за сигурност на ООН във вторник, тя заяви: „Нека не забравяме, че организацията Хамас подбужда населението към насилие от години, много преди САЩ да реши да премести своето посолство.“\r\nТя допълни: „Това застрашава хората в Газа. Не оставяйте с грешни впечатления, Хамас е доволен от резултатите вчера.“\r\nДокато множество доклади твърдяха, че мнозинството протестиращи са невъоръжени, Ники Хейли обърна внимание на тактиките, използвани от някои хора, които включваха използването на коктейл Молотов закачен за хвърчила. Тя също обвини Хамас за използването на високоговорители за подканване на протестиращите.\r\nТя допълни: „Никоя държава в тази зала не би действала с повече въздържание от Израел.“ Йонислав Дочев", "date": "2018.05.16", "title": "Постоянният представител на САЩ в ООН, Ники Хейли: Никоя държава в тази зала не би действала с повече въздържание от Израел"}
{"url": "http://www.focus-news.net/news/2018/05/16/2522177/prevozvachite-izlizat-na-protest-na-17-may-obzor.html", "text": "Българските превозвачи ще излязат на мирен протест на 17 май – денят, когато се провежда Срещата на върха ЕС-Западни Балкани в столицата. Решението бе взето на Конференция с международно участие \"Европейското бъдеще на транспорта в Централна и Източна Европа\". Протестните действия целят да убедят западните лидери за размера на щетите в икономиката вследствие на готвените законодателни промени. Около 200 камиона и автобуси ще бъдат разположени в столицата, като се очаква да се включат по места и градовете Пловдив, Велико Търново, Враца, Видин, Русе, Благоевград, Сандански, Петрич и др.\r\nОт 10.00 до 17.00 часа автомобилно шествие на тежкотоварни камиони и автобуси ще премине по бул. „Цариградско шосе“ при отбивката към бул. \"Брюксел\" в лентите в посока София. При 4-ти км ще бъдат паркирани товарни автомобили, а след отбивката за кв. \"Дървеница\" до отбивката за бул.\"Ситняково\" ще бъде наредена протестна колона от автобуси. От 13.00 ч. до 17.00 ч. ще бъде проведено протестно шествие със сборен пункт пл. \"Македония\", по маршрута от ул. \"Алабин\" към Съдебната палата, вдясно по бул. \"Витоша\" до парковото пространство пред НДК, където протестиращите ще държат речи.\r\nНа конференцията стана ясно, че премиерът Бойко Борисов е поел ангажимент новоразписаните промени по текстовете на пакета за мобилност, с приемане от страна на бранша в България, и с компромиси от страна на ЕК лично да бъдат предадени на френския президент Еманюел Макрон, за да може той да въздейства, ако има желание. Решението, което е било прието, е да бъде задължение на компанията работодател да осигури възможността на превозвача да се прибере вкъщи, да отседне в база на компанията, или да прекара почивката си на предвидено от него място. Друга тема, която се оказва проблемна и така разписана в пакета за мобилност не дава възможност за почивка в кабината на пътното превозно средство. На конференцията стана ясно, че това, което като текст ще бъде прието е, че желанието на българските превозвачи и МТИТС е правилата да бъдат такива каквито са в момента, докато не бъдат осигурени такива охраняеми паркинги в цяла Европа. Московски заяви, че не иска българските превозвачи да напуснат страната ни, принудени от Европейско законодателство. Той сподели, че подкрепата от всяка една институцията в държавата е безпрецедентна и вярва, че ще се намери справедливо и балансирано решение на тези проблеми. По думите му, ако това не стане, резултатът няма да е добър – ще се завишат разходите на всички граждани, нашия транспорт ще стане до голяма степен неконкурентен и нищо чудно нашите шофьори в един момент да се окажат във френски и белгийски фирми.\r\nТемата стана повод и за поредни политически престрелки между ГЕРБ и БСП. Според БСП правителството е „проспало“ една година, за да вземе отношение по пакета за мобилност и да защити правата на българските превозвачи. ПГ на „БСП за България“ ще покани премиера Бойко Борисов в парламента да докладва за свършеното от кабинета в защита на превозвачите ни. От ГЕРБ отговориха, че българското правителство защитава превозвачите и от една година премиерът Борисов поставя въпроса с пакета за мобилност на всяка своя среща с всеки европейски лидер.", "date": "2018.05.16", "title": "Превозвачите излизат на протест на 17 май (ОБЗОР)"}
{"url": "http://www.focus-news.net/news/2018/05/16/2522173/the-daily-express-sauditska-arabiya-shte-konfrontira-nezakonnoto-reshenie-na-donald-tramp-da-premesti-posolstvoto-na-sasht-v-yerusalim.html", "text": "Саудитска Арабия е свикала среща на Арабската лига, за да обсъди „незаконното решение“ на американския президент Доналд Тръмп да премести посолството на САЩ от Тел Авив в Йерусалим, пише британският всекидневник The Daily Express.\r\nСаудитска Арабия е поискала среща на външните министри, за да обсъди кризата между Израел и Палестина, според държавната агенция на Египет.\r\nВътрешен източник е заявил, че срещата ще „обсъди израелската агресия върху палестинския народ“, след откриването на новото американско посолство в Йерусалим.\r\nИзточникът допълни, че те ще „предприемат действия, с които да конфронтират незаконното решение на САЩ да преместят своето посолство в окупирания Йерусалим.“\r\nВъншните министри на държавите от Арабската лига ще се срещнат в четвъртък, 17 май, но по-ранна среща на представители се очаква да се осъществи още в сряда. Йонислав Дочев", "date": "2018.05.16", "title": "The Daily Express: Саудитска Арабия ще конфронтира „незаконното“ решение на Доналд Тръмп да премести посолството на САЩ в Йерусалим"}
{"url": "http://www.focus-news.net/news/2018/05/16/2522176/gazeta-express-ramush-haradinay-prizova-kosovskite-sarbi-da-podkrepyat-sazdavaneto-na-armiya.html", "text": "Министър-председателят на Косово Рамуш Харадинай заяви, че създаването на косовска армия е инициатива, която е добре приета сред косовските сърби и призова „Сръбска листа“ да гласува за конституционни промени, които ще позволят трансформацията на косовските сили за сигурност в армия, пише Gazeta Express.\r\nХарадинай заяви пред медиите, че на срещата му с акредитираните външни посланици в Прищина, е осведомил всеки от тях за напредъка на косовските сили за сигурност и готовността им да бъдат трансформирани в армия. Премиерът също заяви, че трансформацията на силите за сигурност трябва да се случи с интеграцията на малцинствата, включително сръбското малцинство. Той допълни, че превръщането на силите за сигурност в армия ще бъде извършено чрез конституционни промени и че вярва, че „Сръбска листа“ ще подкрепи тези промени.\r\n„Решението за извършване на конституционни промени е политическо, съответно гласът на „Сръбска листа“ свързано с този въпрос остава неясно“, заяви Харадинай.\r\n„Косово е изпълнило всички изисквания за преобразуването на косовските сили за сигурност в армия. Този въпрос трябва да бъде придвижен напред“, заяви той. Харадинай отбеляза, че косовска армия не би заменила миротворческата мисия на НАТО в Косово, но ще спомогне за сигурността в региона.\r\nКосовският премиер заяви, че трансформацията ще се случи, с или без конституционни промени. Остава неясно дали „Сръбска листа“ ще одобри конституционните промени. Йонислав Дочев", "date": "2018.05.16", "title": "Gazeta Express: Рамуш Харадинай призова косовските сърби да подкрепят създаването на армия"}
{"url": "http://www.focus-news.net/news/2018/05/16/2522178/voa-nikolas-maduro-obeshta-ikonomicheska-promyana-za-vazrazhdaneto-na-venetsuela.html", "text": "Широко обвиняван заради безпрецедентната икономическа криза на Венецуела, президентът Николас Мадуро обеща да направи „големи промени“ в членката на ОПЕК, разтърсена от хиперинфлация и недостиг на стоки, ако бъде преизбран на предстоящите избори, пише Voice of America.\r\n55-годишният настоящ президент не даде никакви специфики, обаче, за това как би обърнал икономиката на Венецуела, затънала в петата си година на мъчителна рецесия.\r\nВъпреки натиска от политически опоненти и тревогата сред милиони венецуелци, Мадуро напълно отказва да предприеме дори второстепенни реформи.\r\n„Венецуела се нуждае от големи икономически промени и ние ще го направим сами“, заяви Мадуро на митинг в град Чараяве, южно от Каракас.\r\nВъпреки, че е непопулярен, Мадуро се очаква да победи заради бойкот на опозицията, контрол над ключовите институции и сериозната сила на държавни субсидии на храни и стоки.\r\n„Ако ми дадете вашата власт на 20 май, заклевам се пред вас с моя живот, че ще се посветя на извършването на всички икономически промени, от които Венецуела се нуждае, за да се възроди“, допълни Мадуро. Йонислав Дочев", "date": "2018.05.16", "title": "VOA: Николас Мадуро обеща икономическа промяна за възраждането на Венецуела"}
{"url": "http://www.focus-news.net/news/2018/05/16/2522179/emsc-zemetresenie-s-magnitud-54-po-skalata-na-rihter-e-registrirano-v-indoneziya.html", "text": "Земетресение с магнитуд 5.4 по скалата на Рихтер е регистрирано в региона на провинция Папуа, Индонезия, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 11:12 часа местно време (05:12 българско време) на дълбочина от 94 км.\r\nНяма данни за жертви и материални щети. Йонислав Дочев", "date": "2018.05.16", "title": "EMSC: Земетресение с магнитуд 5.4 по скалата на Рихтер е регистрирано в Индонезия"}
{"url": "http://www.focus-news.net/news/2018/05/16/2522172/the-times-tereza-mey-beshe-predupredena-che-mitnicheskiyat-y-plan-mozhe-i-da-e-nezakonen.html", "text": "Министърът за Брекзит на Великобритания Дейвид Дейвис е заявил на британския премиер Тереза Мей, че предпочитаният от нея план за митническо партньорство с Европейския съюз може и да е незаконен според международното търговско право, пише британският всекидневник The Times.\r\nДейвис, който подкрепи кампанията за излизане от ЕС, се предполага че е изразил заплахата от незаконност на плана в писмо към Тереза Мей, в което той самият е изразил опозицията си към плана за митническо партньорство.\r\nТой има подкрепата на други про-Брекзит министри, които предупредиха, че ако правителството подкрепи плана за митническо партньорство сега, ще бъде твърде късно да се направи обратен завой, в случай че се появят сериозни законни пречки. „В този сценарий бихме останали в митническия съюз, защото няма да имаме друг избор“, заяви старши източник на Кабинета.\r\nОт офиса на министъра на правосъдието е изискано да предостави спешно мнение относно законността на митнически план преди Кабинетът да вземе крайното си решение. Експертното мнение ще бъде предоставено директно на Тереза Мей. Йонислав Дочев", "date": "2018.05.16", "title": "The Times: Тереза Мей беше предупредена, че митническият й план може и да е незаконен"}
{"url": "http://www.focus-news.net/news/2018/05/16/2522169/the-guardian-redzhep-tayip-erdogan-priklyuchi-svoyata-vizita-vav-velikobritaniya-narichayki-zhurnalistite-v-zatvora-teroristi.html", "text": "Президентът на Турция Реджеп Тайип Ердоган приключи своята тридневна визита във Великобритания, настоявайки че всички затворени журналисти в Турция са терористични престъпници, пише британският вестник The Guardian.\r\nПо този начин Ердоган игнорира предупреждение от британския премиер Тереза Мей, която го посъветва да не губи поглед към демократичните ценности, докато се опитва да защити страната си от „необикновения натиск на проваления опит за преврат и кюрдския тероризъм“.\r\nНа пресконференция на Даунинг стрийт заедно с Тереза Мей, Ердоган не отговори на забележките на британския премиер за човешките права, вместо това настоявайки от Великобритания да направи повече, за да екстрадира турски изгнаници от гюленистките или кюрдски движения, заявявайки че ако Мей не действа срещу тероризма, това би ѝ се върнало.\r\nТереза Мей, която е нетърпелива да сключи пост-брекзит търговска сделка с Турция, заяви че Великобритания винаги е готова да екстрадира кюрдски терористи, ако бъдат представени доказателства.\r\nМей заяви, че докато е правилно да се търси справедливост спрямо тези, които са направили опит да свалят демократично избрано правителство, „също толкова важно е Турция да не изгуби своя поглед върху ценностите, които иска да защити. Затова днес подчертах пред президента Ердоган, че искаме да видим демократичните ценности и международните задължения спрямо човешките права, да бъдат спазени.“\r\nНо Ердоган игнорира нейните изказвания, заявявайки: „Трябва да правим разлика между терористи и журналисти. Говорим за… тези, които са хванати да носят оръжие, тези които са убивали хора. Трябва ли да ги наричаме журналисти, защото носят акредитивни писма и лични карти? Към момента турската съдебна система преследва и наказва хора, които са свързани с тероризъм и са участвали в терористични действия.“ Йонислав Дочев", "date": "2018.05.16", "title": "The Guardian: Реджеп Тайип Ердоган приключи своята визита във Великобритания наричайки журналистите в затвора „терористи“"}
{"url": "http://www.focus-news.net/news/2018/05/16/2522180/pregled-na-mezhdunarodnite-novini-do-6-chasa-agentsiya-fokus.html", "text": "Северна Корея обяви във вторник, че планираната срещу между Ким Чен-ун и Доналд Тръмп през следващия месец е поставена под риск, заради двустранни военни учения между САЩ и Южна Корея.\r\nСеверна Корея обяви, че прекратява разговорите си с Южна Корея и силно намекна чрез объркващо изявление от държавната агенция на страната, че военните учения сериозно са заплашили съдбата на историческата среща.\r\n„САЩ също ще трябва внимателно да обсъди съдбата на планираната срещу между Северна Корея и САЩ в светлината на тази провокативна военна врява създадена заедно с южнокорейските власти“, съобщи държавната агенция на Северна Корея в изявление предадено от агенция „Yonhap“ в Южна Корея.\r\nОт държавната агенция на Северна Корея заявиха, че ученията между военновъздушните сили на Южна Корея и САЩ са „международна военна провокация“, която цели да подрине последните дипломатически разговори.\r\n***Във вторник Турция помоли посланикът на Израел да напусне страната заради безогледното насилие и убийствата, извършени от израелските войници край източната граница на Ивицата Газа.\r\nМинистерството на външните работи на Турция привика посланик Ейтан Наех и му заяви, че ще бъде „уместно“ да се върне в своята страна „за малко“, според неназования източник на „Анадолската агенция“.\r\nМедията припомня, че според здравното министерство на Ивицата Газа, най-малко 60 палестинци са загинали, а още хиляди са били ранени от израелските сили за сигурност в понеделник, когато хиляди жители на анклава се стекоха на източната му граница, за да вземат участие в протестите по случай 70-ата годишнина от „Катастрофата“ – основаването на Израел и преместването на посолството на САЩ в страната от Тел Авив в Ерусалим.\r\nОт началото на протестните акции на 30 март, повече от 90 палестински демонстранти бяха убити от израелските силите за сигурност, пише „Анадолската агенция“. Кулминацията на демонстрациите трябва да е във вторник, когато Израел отбелязва 70-ата годишнина от основаването си.\r\nМиналата седмица правителството на Израел заяви, че граничните демонстрации на палестинците са „враждебен акт“, за който не важат международните хуманитарни норми.\r\n*** Правителството на македонския министър-председател Зоран Заев ще бъде разширено с министри от „Демократична партия на албанците“ (ДПА) на Мендух Тачи, „Съюз на Ромите“ на Амди Байрам и скопското крило на Беса на Африм Гаши. Тетовското крило на партията, водено от Билал Касами, официално прекрати преговорите за влизане в правителството. Обявено бе и увеличение на парламентарно мнозинство с общо петима депутати, двама от ДПА и трима от Беса.\r\nНа ДПА бе предложено да посочи от редиците си министър без портфейл, отговарящ за икономиката и чуждестранните инвестиции, както и заместник-министър на транспорта и съобщенията. \r\nОт Тетово Тачи обяви, че има „конкретно и коректно\" предложение от премиера Заев за влизане в правителството. „Мисля, че няма да му бъде трудно на Централното събрание да реши, изхождайки от конструктивното поведение на ДПА по време на политическата криза и конструктивния подход на новото правителство за реформи и особено за интеграционните процеси, за които имаме точна информация, че ще има положителен напредък и затова - надявам се, че Централното събрание ще вземе положително решение\", заявиТачи.\r\nЗа кадровите решения той посочи, че ДПА ще получи министерски пост -  министър без портфейл, отговарящ за икономиката и чуждестранни инвестиции, и заместник-министър на транспорта и съобщенията. Конкретни имена за постовете бяха съобщени след края на срещата в Тетово:  партията на Мендух Тачи номинира професора по икономика от Тетовския университет Бардил Даути за министър без портфейл, отговарящ за икономиката и чуждестранните инвестиции, и д-р Митасим Бекири за заместник-министър на транспорта. \r\nДаути е бивш депутат, но подаде оставка, след като се кандидатира за кмет на Тетово. Той дойде на мястото на Рамиз Мерко, избран за кмет на Струга. Бекири е професор по наказателно право. Новият заместник-министър на транспорта е кадър от „Алианс за албанците“ на д-р Зиядин Села, който напусна правителството.\r\nОчаква се по-късно скопското крило на Беса начело с Гаши да заседава във връзка с предложението на Заев за ресора култура или образование и един заместник. Към момента и на двете ведомства са поверени на членове на СДСМ.\r\nАмди Байрам няма да получи министерски пост, а функция в долните ешелони на изпълнителната власт.\r\nСлед спекулациите за влизането на Беса и ДПА в правителството на Зоран Заев (СДСМ), от управляващата в Скопие коалиция разкриха пред медии, че Зекирия Ибрахими от Беса ще замени Роберт Алагозовски на поста министър на културата. По-късно обаче членът на Централното ръководство на скопското крило на Беса на Африм Гаши заяви, че няма да приеме поста на министър дори и да бъде предложен за него. „Ние все още не сме стигнали до този етап, но няма да бъда министър, дори и да ми предложат\", категоричен бе Ибрахими.\r\nЗаев обяви на няколко пъти реконструкцията на правителството. Той преговаря с партиите за увеличаване на парламентарното мнозинство, аргументирайки се с необходимостта от по-широка подкрепа за инициираните реформи. Мнозина анализатори обаче са на мнение, че разширяването на управляващото мнозинство няма да доведе до ново качество на работата на правителството.\r\n„Имайки предвид профилите на всички политически партии, които са вътре, тяхната предистория и предходните им вражди, смятам, че това няма да бъде функционална правителствена коалиция, няма да донесе нещо ново по отношение на резултатите, които биха били добре дошли за гражданите, а ще бъде само математическа операция\", коментира анализаторът Джелал Незири Незири пред македонската редакция на  Същевременно той подчерта, че броят на депутатите от управляващото мнозинство няма да бъде определящ за реформите, защото за повечето от тях ще се изисква квалифицирано мнозинство, както и консенсус с опозицията.\r\n***Иран ще възобнови обогатяването на уран до нивото, което смята за нужно, ако преговорите с Европейския съюз в рамките на Съвместния всеобхватен план за действие (СВПД) по ядрената програма на страната се провалят. Това, както предава иранската агенция Tasnim, е заявил във вторник представителят на Ислямската република Мохамед Багер Нобахт.\r\n„Ако нашите интереси не бъдат отчетени и преговорите с европейците се провалят, Техеран ще възобнови обогатяването на урана до 20% или всяко друго ниво, което ни е нужно“, заяви Нобахт.\r\nТАСС припомня, че на 8 май президентът на САЩ Доналд Тръмп обяви, че Вашингтон излиза от ядрената сделка с Иран, с която се ограничаваха атомните разработки на Техеран в замяна на отмяна на съответстващите санкции на Съвета за сигурност на ООН и едностранните ограничителни мерки, въведени по-рано от САЩ и Европейския съюз. Американският държавен глава обеща не само да върне старите, но и да въведе нови санкции. Едновременно с това той обяви, че САЩ са готови да сключат ново споразумение. \r\nПо-рано във вторник ръководителят на Организацията за атомна енергия на Иран Али Акбар Салехи също заяви, че неговата страна е готова да възобнови ядрената си програма и да я изведе „на много по-високо ниво, от това преди споразумението от 2015 година“. „Европейските ръководители са длъжни да компенсират излизането на САЩ от СВПД и да ни гарантират отчитането на нашите права. Ако това не се случи, ние сме готови да изведем ядрената програма на по-високо ниво, от това до сключването на сделката“, заяви той.\r\nНа 9 април Салехи предупреди, че Техеран е в състояние да пристъпи към обогатяването на урана до 20% на завода Фордо в течение на няколко дни.\r\n***Новоизбраният лидер на Каталуния Ким Тора във вторник поиска среща с премиера на Испания Мариано Рахой, докато се подготвя да формира ново регионално правителство, което ще продължи борбата за отделяне от Мадрид.\r\n„Рахой моля те, избери времето и мястото“, заяви Тора от Берлин, където е на посещение при бившия каталунски лидер Карлес Пучдемон, който бе отстранен от Мадрид заради това, че обяви независимост на автономната област и който посочи новият лидер за свой наследник.\r\n*** Премиерът на Испания Мариано Рахой заяви във вторник, че ще се срещне с новия каталунски лидер Ким Тора, но бе категоричен, че никога няма да има Каталунска република, както иска регионалният президент.\r\n„Ще се срещна с регионалния президент ако ме помоли... На разположение съм за разговори“, заяви Рахой пред репортерите в София, където е на посещение при българския си колега Бойко Борисов, след като Тора поиска среща, но добави, че няма да има независимост.\r\n*** Турция никога няма да приеме решението на САЩ да признае Йерусалим като столица на Израел, заяви президентът на Турция Реджеп Тайип Ердоган във вторник.\r\n„Никога няма да приемем опита на САЩ да премести посолството си в Йерусалим и да го признае за столица на Израел“, заяви Ердоган в съвместна пресконференция с британския премиер Тереза Мей.\r\nЕрдоган заяви, че „безразличните политики“ на американското правителство са подтикнали Израел да използва повече насилие и окупация в Палестина.\r\n„Израел предприе тези стъпки следвайки логиката „Аз съм силен, значи съм прав““, заяви турският президент добавяйки: „Израел е окупаторът там и продължава да тероризира палестинците“.\r\nТой призова международната общност и ООН „да действат без да губят време и да спрат репресиите“ в Палестина.\r\n„Историята няма да ви прости (САЩ), ние ще виждаме тази реалност; историята няма да прости и на Израел, ние ще виждаме това също“, допълни Ердоган.\r\n*** Широко обвиняван заради безпрецедентната икономическа криза на Венецуела, президентът Николас Мадуро обеща да направи „големи промени“ в членката на ОПЕК, разтърсена от хиперинфлация и недостиг на стоки, ако бъде преизбран на предстоящите избори.\r\n55-годишният настоящ президент не даде никакви специфики, обаче, за това как би обърнал икономиката на Венецуела, затънала в петата си година на мъчителна рецесия.\r\nВъпреки натиска от политически опоненти и тревогата сред милиони венецуелци, Мадуро напълно отказва да предприеме дори второстепенни реформи.\r\n„Венецуела се нуждае от големи икономически промени и ние ще го направим сами“, заяви Мадуро на митинг в град Чараяве, южно от Каракас.\r\nВъпреки, че е непопулярен, Мадуро се очаква да победи заради бойкот на опозицията, контрол над ключовите институции и сериозната сила на държавни субсидии на храни и стоки.\r\n„Ако ми дадете вашата власт на 20 май, заклевам се пред вас с моя живот, че ще се посветя на извършването на всички икономически промени, от които Венецуела се нуждае, за да се възроди“, допълни Мадуро.\r\n***Президентът на Турция Реджеп Таийп Ердоган заяви, че премиерът на Израел Бенямин Нетаняху има „палестинска кръв по ръцете си“, след безразборните убийства на израелските сили за сигурност на границата на Ивицата Газа.\r\n„Нетаняху е премиер на държава, в която има апартейд и която е окупира земята на беззащитни хора от повече от 60 години в нарушение на резолюциите на ООН“, написа турският държавен глава в „Туитър“.\r\n„Той има палестинска кръв по ръцете си и не може да прикрие престъпленията си като напада Турция. Искате урок по хуманност? Прочетете десетте Божии заповеди“, добави още Ердоган.\r\n*** Поне двама палестинци са убити и 400 други са ранени в сблъсъци с израелските сили на границата на Ивицата Газа във вторник.\r\n„Още един палестинец е загинал в централната част на Ивицата Газа. Днешната бройка на загинали е двама убити“, заяви представител на местното здравно министерство, добавяйки че 417 други са ранени от куршуми или от сълзотворен газ.\r\nСпоред армията на Израел около 4 000 души са взели участие в протестите в Газа във вторник, в сравнение с около 400 000 предишния ден.\r\n***", "date": "2018.05.16", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/16/2522183/ibna-velikobritaniya-prodalzhava-da-e-aktivna-na-balkanite-vapreki-brekzit.html", "text": "Великобритания ще запази присъствието си на Балканите независимо от излизането на страната от Европейския съюз, заяви британският посланик в Сърбия Денис Кийфи, предава Independent Balkan News Agency.\r\nОтношенията между Великобритания и Сърбия са „доста сложни“; в същото време Лондон подкрепя сръбските реформи и пътя на страната към Европейския съюз, отбеляза дипломатът.\r\nВ интервю за агенция „Beta“ Кийфи заяви, че „приемане в ЕС не означава само разрешаване на техническите въпроси в процеса на преговори“, но също и напасване на позициите на страната-кандидат с ценностите споделяни от всички членове на Съюза, включително и единна външна политика и политика на сигурност по отношение на Русия.\r\n„Очевидно е, че в някои аспекти Сърбия е в една линия с общата външна политика, но в някои аспекти не е. Аз дискутирам това на регулярна основа – с вашия външен министър, с вашето правителство, с вашия президент. Очевидно е, че сред основните причини Сърбия да не е единна с ЕС са отношенията с Русия и косовският въпрос. Това са проблемите, които трябва да бъдат разрешени“, обясни Кийфи.\r\nИзлизането на Великобритания от Европейския съюз не означава, че страната се отказва от Европа, подчерта Кийфи. Лондон иска да остане активен в Западните Балкани след Брекзит, защото има „важни интереси в региона отнасящи се до сигурността и стабилността“. В тази връзка, Кийфи заяви че Британското посолство в Белград ще увеличи своя персонал, за да подсили сътрудничеството си със сръбските партньори. Йонислав Дочев", "date": "2018.05.16", "title": "IBNA: Великобритания продължава да е активна на Балканите, въпреки Брекзит"}
{"url": "http://www.focus-news.net/news/2018/05/16/2522163/anadolu-agency-turtsiya-nikoga-nyama-da-prieme-yerusalim-kato-stolitsa-na-izrael.html", "text": "Турция никога няма да приеме решението на САЩ да признае Йерусалим като столица на Израел, заяви президентът на Турция Реджеп Тайип Ердоган във вторник, предава Anadolu Agency.\r\n„Никога няма да приемем опита на САЩ да премести посолството си в Йерусалим и да го признае за столица на Израел“, заяви Ердоган в съвместна пресконференция с британския премиер Тереза Мей.\r\nЕрдоган заяви, че „безразличните политики“ на американското правителство са подтикнали Израел да използва повече насилие и окупация в Палестина.\r\n„Израел предприе тези стъпки следвайки логиката „Аз съм силен, значи съм прав““, заяви турският президент добавяйки: „Израел е окупаторът там и продължава да тероризира палестинците“.\r\nТой призова международната общност и ООН „да действат без да губят време и да спрат репресиите“ в Палестина.\r\n„Историята няма да ви прости (САЩ), ние ще виждаме тази реалност; историята няма да прости и на Израел, ние ще виждаме това също“, допълни Ердоган. Йонислав Дочев", "date": "2018.05.16", "title": "Anadolu Agency: Турция „никога няма да приеме“ Йерусалим като столица на Израел"}
{"url": "http://www.focus-news.net/news/2018/05/16/2522185/predstoyashti-sabitiya-v-stranata-za-16-may-agentsiya-fokus.html", "text": "***\r\nОт 20.45 часа в столичния хотел Кристъл Палас (ул. „Шипка“ 14) държавният глава Румен Радев ще бъде домакин на тържествената вечеря ифтар по случай свещения за мюсюлманите месец Рамазан. \r\n***\r\nОт 08.30 часа министър-председателят Бойко Борисов ще се срещне генералният секретар на Европейската конфедерация на профсъюзите Лука Визентини. Ще присъстват президентите на двата национално представителни синдиката КНСБ и КТ „Подкрепа“ Пламен Димитров и Димитър Манолов, Любослав Орбович, Президент на CATUS & на Регионалния Синдикален Съвет \"Солидарност\", Сърбия, министърът на труда и социалната политика Бисер Петков. На срещата ще бъде връчена декларация, приета на срещата „Гласът за интеграция на Западните Балкани“, организирана от ЕКП, КНСБ и КТ „Подкрепа“ на 9 май в София. След разговора (около 09.00 часа) са предвидени изявления в Министерския съвет.\r\n***\r\nОт 09.00 часа в Народното събрание ще започне редовното пленарно заседание.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Евгени К., на когото е повдигнато обвинение за организиране и ръководене на организирана престъпна група.\r\n***\r\nОт 09.00 часа пред Синодалната палата на ул. „Оборище 4“ ще се проведе протест срещу решението на Светия Синод на Българската православна църква духовниците от Българската православна църква да не участват в планираното съвместно честване на 1000-годишнината от основаването на Охридската архиепископия в Охрид, Р. Македония.\r\n***\r\nОт 09.30 часа в зала „Средец“ на София Хотел Балкан ще се проведе международна конференция на тема „Демокрация, която дава резултати - реализиране на пълния потенциал на Западните Балкани“. В дискусията ще се включат Зоран Заев, министър-председател на Република Македония, Екатерина Захариева, заместник министър-председател и министър на външните работи на Република България, Елизабет Милард, главен помощник държавен секретар на Съединените американски щати, Кристиан Даниелсон, ръководител на генерална дирекция „Политика за съседство и преговори за разширяване“ на Европейската комисия и др.\r\n***\r\nОт 10.00 часа ще се проведе редовното заседание на Министерския съвет.\r\n***\r\nОт 10.00 часа в зала Тържествена на Централния Военен клуб ще бъдат отбелязани 93 години от учредяването с указ на цар Борис III на отделение за грижа към военноинвалидите и военnопострадалите под патронажа на министъра на отбраната.\r\n***\r\nОт 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Мелиад Фарах и Хасан Ел Хадж Хасан, на които са повдигнати обвинения за тероризъм.\r\n***\r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 17-и състав на Специализирания наказателен съд ще заседава по делото срещу Алексей З., на когото е повдигнато обвинение за подкуп.\r\n***\r\nОт 10.00 часа в Националния пресклуб на БТА ще се проведе пресконференция по повод традиционния марш Свобода за конопа, който тази година ще се проведе на 19 май от пл. „Света Неделя“ от 15.30 часа.\r\n***\r\nВ залата на споделеното работно пространство ZaraLab (бул. „Княз Александър Батенберг\" №28) ще се проведат две последователни срещи, представящи механизми за по-доброто прилагане на зелените обществени поръчки от страна на институциите и бизнеса. От 10.00 часа ще започне международна среща за обмяна на опит за прилагане на зелени обществени поръчки и насърчаване на бизнеса да предлага „зелени решения” с експерти и местни заинтересовани страни от осем страни в Европа.\r\nОт 16.00 часа след международната работна среща ще започне дискусия с представители на български институции и експерти, с които ще бъдат обсъдени конкретни мерки и полезен опит от другите страни, който може да бъде трансфериран като добри практики у нас. \r\n***\r\nОт 10.30 часа пред Министерството на земеделието ще се проведе гурме-издание на Фермерския фестивал „От нашата ферма - с любов за вас!“.\r\n***\r\nОт 10.45 часа в Гранитна зала в сградата на Министерски съвет министърът за Българското председателство на Съвета на Европейския съюз Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка, посветена на Българското председателство.\r\n***\r\nОт 11.00 часа в Зала 3 на НДК Българският форум на бизнес лидерите (БФБЛ) и Българското председателство на Съвета на ЕС 2018 организират дискусия на тема „Инвестиционен потенциал на Западните Балкани“. В срещата ще вземат участие премиерът Бойко Борисов, министърът за Българското председателство на Съвета на ЕС 2018 Лиляна Павлова, министърът на икономиката на Македония Крешник Бектеши, директорът на БАИ Стамен Янев, както и многобройни представители на бизнеса.\r\n***\r\nОт 11.00 часа в Аула магна на Софийския университет „Св. Климент Охридски“  ще се проведе международна научна конференция „Балканите в европейската интеграция – минало, настояще, бъдеще“. \r\n***\r\nОт 11.00 часа в зала Панорама (ет. 7) на Интер Експо Център ще се състои пресконференция, по време на която ще бъдат разкрити най-важните подробности за Automotive Forum & Expo Sofia 2018, който ще се проведе на 18-21 октомври 2018.\r\n***\r\nОт 11.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 17-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 7-и състав на Специализирания наказателен съд ще заседава по делото срещу Валери В., Илияна В. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в зала 31 на Българското национално радио ще се състои среща с петимата музиканти от супергрупата Dirtmusic. \r\n***\r\nОт 11.00 часа в Националния пресклуб на БТА ще се състои пресконференция на тема „Накъде ни води здравната карта?“. Събитието е организирано от Сдружението на общинските болници в България, Националното сдружение на частните болници, ЦЗПЗ, Българската болнична асоциация, Сдружението на областните болници в България и представител на МБАЛ ”Хр.Ботев”, гр. Враца.\r\n***\r\nОт 12.00 часа в залата на 7 етаж в МОН ще се проведе пресконференция по актуални теми. В нея ще участва министър Красимир Вълчев. \r\n***\r\nОт 13.30 часа 11-и състав на Специализирания наказателен съд ще заседава по делото срещу Зураб Е., Росица Н. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в зала „Арена“ на хотел „Арена ди Сердика“ ще се състои дискусия на тема „Равенството има значение. Неравенствата в страните от Западните Балкани – препятствие за присъединяване към Европейския съюз?“. Участие в нея ще вземат д-р Хелене Кортлендер, директор на Фондация Фридрих Еберт България, Сергей Станишев, президент на Партията на Европейските социалисти, Драган Тевдовски, министър на финансите на Република Македония. \r\n***\r\nОт 15.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които са повдигнати обвинения за организиране и ръководене на организирана престъпна група.\r\n***\r\nОт 16.00 часа в Резиденция „Бояна“ ще се проведе среща на върха на ЕНП. Преди нея – в 15.30 часа председателят на ЕНП Жозеф Дол и председателят на ГЕРБ и министър-председател на България Бойко Борисов ще направят кратко изявление пред медиите.\r\n***\r\nОт 17.00 часа в Галерия „Квадрат 500“ Партията на европейските социалисти (ПЕС) ще проведе координационна среща на левите премиери и партийни лидери. Преди това от 16.00 часа ще се състои пресконференция, домакинства на от Сергей Станишев, президент на ПЕС. \r\n***\r\nОт 17.30 часа в City Stage ще бъде представено изследването за ролята на ПР специалиста в кампаниите по благотворителност „Комуникация на благотворителността“.\r\n***\r\nОт 18.00 часа столичната галерия „Българи“ (бул. „Княз Ал. Дондуков“ 73) ще представи уникална изложба с платна от „Художниците на поетичната реалност“ – 8 от най-забележителните френски автори на XX век. Експозицията е подредена лично от Светлин Русев. \r\n***\r\nОт 18.00 часа в галерия „Сердика“ ще бъде открита изложбата НИШКИ - AZ BUKI IN FIBRA PICTA на  художничката Даниела Цветкова.\r\n***\r\nОт 18.30 часа в театралната зала „Алма Алтер“ на Софийския университет „Св. Климент Охридски“ ще бъде представен новият сборник с разкази на Николай Николов „Парчета“.\r\n***\r\nОт 18.30 часа в „ОББ Милениум център“ белгийският министър-председател Шарл Мишел ще открие изложбата на знаменития белгийски художник Джеймс Енсор.\r\n***\r\nОт 19.00 часа в Резиденция „Тера“ ще се проведе събитието „ИзявениТЕ“ за представяне на студенти на Технически Университет-София, изявили се с интересни разработки, участия в състезания,  олимпиади и проекти.\r\n***\r\nОт 19.00 часа в зала „България“ ще се състои концерт на Томас Хемпсън, най-големият баритон на САЩ, със Софийската филхармония. \r\n***\r\nОт 19.00 часа в галерия АРТ 36 на ул. „Славянска“ № 40 в София ще бъде открита изложба на Иво Пецов „Мазе“. \r\n***\r\nОт 19.30 часа в зала 11 (кино „Люмиер Лидл”) ще се състои концерт-спектакълът на Танцова школа „Flava Hоuse”.\r\n***\r\nОт 19.30 часа в Първо студио на БНР ще бъде представен проектът „Вяра“ на Теодосий Спасов. \r\n***\r\nОт 10.30 часа в Заседателна зала №5 на община Благоевград ще се състои междинна пресконференция във връзка с изграждането на велоалея по проекта „Благоустрояване на градската среда“. От 11.30 часа на бул. „Св. св. Кирил и Методий\" №2 ще се проведе официална церемония по полагане на първа копка за изграждането на обекта.\r\n***\r\nНа площад „България“ е позиционирано изложението „Литера Експо“.\r\n***\r\nОт 10.00 часа в Културен център „Морско казино“ Националната художествена академия организира кандидатстудентски консултации по повод предстоящите приемни изпити за новия си филиал край морето.\r\n***\r\nОт 18.30 часа в Експо център „Флора” ще се проведе африканско парти с Афро Базар и джем сешън с участието на гостите на Дни на Африка в България.\r\n***\r\nОт 14.00 часа общинският съветник от ПП ГЕРБ Милена Димова ще има приемен ден в партийния офис на ул. „Георги Бенковски” №1.\r\n***\r\nОт 17.30 часа в Регионална библиотека „П. Р. Славейвков“ ще бъде представен новият роман на Спасимир Тренчев „Тих мрак“.\r\n***\r\nОт 18.00 часа в Голямата зала на Община Велико Търново ще се състои прожекция на филм: La colmena (1982), Mario Camus. Book of Camilo José Cela. \r\n***\r\nОт 19.00 часа в Клуб 7 ще се проведе среща с доц. д-р А. Драганова и представяне на продуктите на „Вивасан“. \r\n***\r\nОт 10.00 часа в залата на Регионалното управление на образование ще се проведе работна среща на териториалните звена с кметовете на общини и кметства в област Враца.\r\n***\r\nОт 17.45 часа в църквата „Св. Възнесение” ще бъде посрещната частица от честните мощи на св. Георги Победоносец. Тя ще бъде изложена за поклонение в храма във Враца по случай 170 години от освещаването му и ще остане в него до петък, 18 май, сутринта. Светинята ще бъде посрещната от Врачанския митрополит Григорий и свещеници от епархията. Веднага след това в църквата “Св. Възнесение” ще започне тържествена вечерня, оглавена от владиката. В нея ще вземат участие и певци от софийския мъжкия хор за византийско пеене “Св. Наум Охридски”.\r\n***\r\nОт 14.00 часа началникът на РУ - Велики Преслав гл. инсп. Румен Симеонов ще има среща с жителите на града в кметството.\r\n*** \r\nОт 18.00 часа на пл. „Георги Измирлиев“ започва 51-ва Лекоатлетическа щафета – обиколка на Горна Оряховица. \r\n*** \r\nОт 18.30 часа в НЧ „Напредък – 1869“ Малък градски театър „Зад канала\" – София представя постановката „Ромул Велики“ по Фридрих Дюренмат, режисьор Бина Харалампиева. С участието на Герасим Георгиев-Геро, Василена Атанасова, Весела Бабинова, Петър Калчев, Бойко Кръстанов, Владимир Димитров, Владимир Зомбори, Стоян Младенов, Евгени Будинов, Атанас Чопов, Вежен Велчовски. \r\n*** \r\nОт 10.00 часа в НЧ „Съединение – 1888“ ще започнат Детски майски празници. (продължават до 19 май). \r\n***\r\nОт 17.30 часа в „Дом-паметник „Йордан Йовков“ ще бъде представена книгата „Моята Добруджа“ от Петър Крумов.\r\n***\r\nОт 17.30 часа в концертната зала на Младежкия център ще бъде открит XXVII Европейски младежки поп-рок конкурс „Сарандев”.  \r\n***\r\nОт 19.00 часа в Концертна зала „Добрич“ ще се проведе концерт на Хилда Казасян „Усмивка за Ella Fitzgerald“. \r\n***\r\nОт 17.00 часа в Музеен комплекс „Св. Георги“ ще бъде открита гостуващата изложба на Регионален исторически музей – Перник „Храмови иконописания от Пернишко”. \r\n***\r\nОт 11.00 часа в Регионалния пресклуб на БТА ще се проведе пресконференция на „Лайънс клуб“. \r\n***\r\nОт 10.00 часа в сградата на Община Перник общинският съветник от ГЕРБ - Перник д-р Явор Рангелов организира приемен ден за граждани.\r\n***\r\nОт 15.30 часа в театралния салон на Обединен детски комплекс ще се състои концерт-награждаване на отличените от конкурса „Талантите на Перник”.\r\n***\r\nОт 19.00 часа в Театрален салон „Георги Русев“ ще се проведе благотворителен концерт с участието на Ансамбъл „Българе“ в помощ на Кирил Росенов Кирилов от с. Ярджиловци.\r\n***\r\nОт 09.00 часа в зала 10 на Окръжен съд ще се гледа делото срещу Венцеслав К. , обвинен в умишлено убийство на повече от едно лице.\r\n***\r\nОт 10.30 часа в зала 2 на Окръжен съд ще се гледа делото срещу Румен Р. и Рангел Р., обвинени в опит за умишлено убийство. \r\n***\r\nОт 10.00 до 15.00 часа във фоайето на ТУ-Пловдив ще се проведе Кариерен форум. Форумът се организира от Германо-Българската индустриално-търговска камара (ГБИТК) в сътрудничество с Технически Университет - Пловдив в рамките на „Дни на науката” на ТУ–Пловдив.\r\n***\r\nОт 10.30 часа на стария паркинг на Община Пловдив (страничните знамена) ще бъдат представени новите товарни автомобили, закупени за нуждите на домашния социален патронаж. \r\n***\r\nОбщинските съветници от ГЕРБ ще проведат приемни за граждани. \r\nОт 16.00 часа Радослава Ташкова и Георги Василев ще се срещнат с граждани в офиса на ГЕРБ в район „Южен” на ул. „Академик Петър Динеков” №1А. \r\nОт 17.00 часа Ани Лафчиева ще проведе срещи в офиса на ГЕРБ в район „Източен” на ул. „Коста Паница” №5. От 17.30 часа приемни там ще има Емил Русинов.\r\n***\r\nОт 10.30 часа в в кабинета на Управителя в сградата на Комплексния онкологичен център в Русе ще се проведе пресконференция по повод успешния край на благотворителната кампания за закупуване на нов дефибрилатор.\r\n***\r\nВ корпус 2, зала 203 на Русенския университет „Ангел Кънчев“ ще се проведе семинар за запознаване с GDPR и неговите изисквания.\r\n*** \r\nОт 10.30 часа в Градска градина ще се проведе инициативата „Красотата на четенето в досег с родната природа” – ученици от I „б” клас на СУ „Николай Катранов” четат разкази и стихове. \r\n*** \r\nОт  17.00 часа в Художествена галерия „Николай Павлович“ ще се проведепредставяне на антология „Щедрост“. Автор, съставител и превод Иван Антонов. В книгата са включени творби на автора, на поети и писатели от Русия и негови посвещения към тях.\r\n***\r\nОт 19.30 часа в зала 2 на Родопския драматичен театър „Николай Хайтов“ ще бъде представена отново знаменитата творба на Антон Павлович Чехов „Три сестри”. \r\n***\r\nОт 10.30 часа в залата на УМБАЛ „Проф. д-р Стоян Киркович” ще се проведе пресконференция във връзка с откриването на кабинет на регионалния консултант по урология проф. д-р Димитър Шишков. \r\n***\r\nОт 11.00 часа в Регионалния пресклуб на БТА ще се проведе пресконференция на Държавна опера - Стара Загора.\r\n***\r\nОт 10.00 часа в зала 203 на Общината ще бъде даден брифинг. \r\n***\r\nОт 16.00 часа в залата „Нова българска драма“ на ДКТ „Васил Друмев“ ще бъде дадена пресконференция.", "date": "2018.05.16", "title": "Предстоящи събития в страната за 16 май (Агенция „Фокус“)"}
{"url": "http://www.focus-news.net/news/2018/05/16/2522184/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес през деня само на отделни места отново ще се развива купесто-дъждовна облачност и ще превали; ще има и слънчеви часове. Вятърът от северозапад ще се усили и с него за кратко в Северна България ще нахлуе малко по-хладен въздух; в югоизточните райони ще духа до умерен югозападен вятър. Температурите ще са близки и малко по-високи от обичайните - максималните ще са предимно между 23° и 28°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали;\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София:\r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.;\r\nОбласт Пазарджик: Движението на АМ „Тракия“ се осъществява в една лента от км 67+300 до км 67+500 в посока София поради авариен ремонт на дилатационна фуга. Затворена за движение е активната лента. Движението се извършва в изпреварващата лента. Срок до 16.05.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас.\r\nОбходни маршрути:\r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2.\r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“:\r\nОбласт София:\r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600. Движението се осъществява двупосочно в  платното посока Варна. Срок 20.12.2018 г.\r\nДвижението по от км 36+770 до км 36+710 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nДвижението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12тона в посока София, поради ремонтно-възстановителни дейности по виадукт \"Коренишки дол\" при км 36+450 и виадукт при км 37+920. Движението се осъществява по обходен маршрут: п.в. Ботевград - път II-17 - път I-1 /Ботевград - София / - п.в. \"Витинска река\". Срок до 17.07.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nОбласт Шумен:\r\nДвижението в участъка Нови пазар – Зайчино Ореше от км 362+600 до км 375+800 и в двете посоки се осъществява в свободната лента спрямо създадената организация на движението поради ръчно и машинно косене на тревни площи. Срок 20.05.2018 г.\r\nОбласт Варна:\r\nДвижението в участъка Девня – п.в. Ветрино от км 386+000 до км 402+000 се осъществява с повишено внимание поради косене на тревни площи в южно платно в посока Варна. Движението в района се регулира от сигналисти. Срок до 18.05.2018 г.;\r\nДвижението в участъка п.в. Ветрино – Девня от км 386+000 до км 402+000 посока Варна се осъществява с повишено внимание поради косене на тревни площи. Движението в участъка се регулира от сигналисти. Срок до 18.05.2018 г.;\r\nАМ „Струма“:\r\nОбласт Перник:\r\nДвижението в участъка от км 30+353 до км 33+252 посока София е в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nДвижението по АМ „Струма“ в участъка от пътен възел „Долна Диканя\" до пътен възел „Дупница\" от км 36+890 до км 50+780 е ограничено поради подмяна на дилатационни фуги на виадукт при км 46+150.\r\nОбходен маршрут посока София: От  пътен възел „Дупница - Север\", км 51+200, движението се отбива по път I-1, връзка с. Тополница, връзка с. Делян, връзка с. Дрен, през с. Долна Диканя и при п.в. Долна Диканя,  км 37+160, се включва в АМ „Струма\". Срок до 21.06.2018 г.\r\nОбласт Кюстендил:\r\nДвижението от пътен възел „Дупница-Север“ при 51-ви км до п. в. „Долна Диканя“ при 36-ти км се ограничава в платното за София поради ремонт на дилатационна фуга при 46-ти километър. Движението в посока Дупница е без промяна.\r\nОбходен маршрут: трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението се включва отново в АМ „Струма“. Срок до 23.05.2018 г.;\r\nАМ „Марица“:\r\nОбласт Пловдив:\r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности.\r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ„Черно море“:\r\nДвижението в участъка Варна – Харамията от км 0+000 до км 8+600 се осъществява с повишено внимание поради косене на тревни площи в средна разделителна ивица. Срок до 16.05.2018 г.;\r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г.\r\nАМ „Люлин“:\r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.\r\nАлтернативни маршрути:\r\n- за автомобили до 12 тона по път I-1 от пътен възел Драгичево – Владая – София и обратно.\r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.;\r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления: \r\nПроходи:\r\n- „Върбишки“ - затворен за всички МПС. Срок: целогодишно;\r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно;\r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана:\r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението в участъка Белотинци – Сумер от км 73+542 до км 125+450 се осъществява двупосочно в една лента поради ръчно и машинно косене на тревни площи. Движението се регулира от сигналисти. Срок до 18.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.\r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т.Срок до 13.09.2018 г.\r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София\r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 21.05.2018 г.\r\nОбласт Перник:\r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София\r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\nОбласт Благоевград:\r\nДвижението в участъка Симитли – Кресна от км 378+000 до км 400+000 се осъществява с повишено внимание поради вземане на проби от асфалтовата настилка. Срок до 16.05.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград:\r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново:\r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Стара Загора: \r\nДвижение в една лента по път Стара Загора – с. Ягода от км 213+800 до км 225+600, поради ръчно косене на тревни площи. Движението в района се регулира от сигналисти. Срок до 23.05.2018 г.\r\nОбласт Хасково:\r\nДвижението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 18.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Кюстендил:\r\nДвижението по път Kюстендил – Перник в участъка Ябълково – Цървеняно от км 29+000 до км 35+000 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 17.05.2018 г.\r\nОбласт София:\r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас:\r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 16.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:няма.\r\nОбласт Силистра:\r\nДвижението по път Силистра – Шумен в участъка Силистра/ ГКПП/ – с.Черковна от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:\r\nОбласт София:\r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nМомин проход - Костенец от км 141+000 до км 142+000 движението се осъществява в една лента поради изкопни работи и полагане на водопровод в дясната лента посока  Костенец. Движението се извършва двупосочно в лентата посока Момин проход. Срок до 18.05 2018 г.\r\nОбласт Пазарджик:\r\nДвижението в участъка Костенец – Пазарджик от км 150+000 до км 180+000 се осъществява в свободната лента спрямо поставената сигнализация поради маркиране на пешеходни пътеки. Срок до 16.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:\r\nОбласт Варна:\r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\nОбласт Бургас:\r\n- Движението по път I-9 Варна- Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно платно. Строителните работи се осъществяват, като скоростта на движението се намаля до 50км/час в дясното пътно платно. Организацията на движение е сигнализирана с пътни знаци. Срок до 19.05.2018 г.\r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път I-9 в участъка Слънчев бряг – Ахелой от км 205+00 до км 208+000 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\n- движението по път I-9 в участъка Поморие – Сарафово от км 222+000 до км 224+900 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\nСлънчев бряг-Бургас при км 207+560 се въвежда ВОБД. Участъкът от пътя е с две платна по две ленти за движение и разделителна ивица. ВОБД обхваща участъка от км 207+100 до км 208+030 от път I-9. Строителните работи се осъществяват, като движението на ППС се провежда последователно по едното пътно платно, а скоростта на движението се намаля до 50км/час. Организацията на движение е сигнализирана с пътни знаци. Срок до 20.05.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-73: Движението по път II-73 Вълчин-Карнобат от км 78+000 до км 90+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 18.05.2018 г.\r\nПът II-73: Движението по път II-73 граница Шумен до Вълчин от км 43+500 до км 78+000 се осъществява в една лента на определени участъци поради частични ремонтни дейности на предпазни огради. Организацията на движение е сигнализирана с пътни знаци.Срок до 18.05.2018 г.\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 от км 11+130 до км 13+000 в участъка Деспред – п.в.Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-2901: Движението по път III-2901 Калиманци – Аксаково от км 6+000 до км 0+000 се осъществява с повишено внимание поради ремонтни дейности на асфалтовата настилка. Движението в района се регулира от сигналисти. Срок до 17.05.2018г.\r\nОПУ-В. Търново:\r\nВременно са въведени следните ограничения за движение на МПС:\r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 тпоради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.\r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.\r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лентапоради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС:\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.\r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г.\r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец.\r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г.\r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.\r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 тпоради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.\r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.;\r\nПът II-403: Движението по път III-403 Малки Вършец – Крамолин в участъка от км 19+000 до км 21+000 се осъществява с повишено внимание поради оформяне на окопи. Срок до 18.05.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-27: Движението по път II-27 Нови пазар – Добрич в района на с. Орлова могила от км 50+300 до км 50+500 се осъществява с повишено внимание поради ремонт на мостово съоръжение. Участъкът е сигнализиран с пътни знаци. Срок до 18.05.2018 г.;\r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.;\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 18.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІII-623: Движението по път ІII-623 от км 0+000 до км 17+000 в участък с. Големо село – гр. Бобов дол се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 16.05.2018 г.\r\nПът ІII-637: Движението по път ІII-637 от км 42+900 до км 70+919 в участък с. Трекляно – с. Драговищица се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 16.05.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС:\r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.\r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nПът III-5084: Движението по път III-5084 Мрежичко – Устрен – Припек е ограничено за МПС над 12 т поради намалена носимоспособност на пътното тяло. Срок до 16.05.2018 г.\r\nРемонтни дейности:\r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч:\r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности:\r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.;\r\nПът II-35: Движението по път II-35 Плевен – Кърнаре в град Троян от км 71+990 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът III-358: Движението по път III-358 Шипково – Гложене в участъка от км 22+380 до км 62+000 се осъществява с повишено внимание поради частични ремонти на асфалтовата настилка. Срок 18.05.2018 г.\r\nОПУ-Монтана:\r\nВременно са въведени следните ограничения за движение на МПС:\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 тпоради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Добри дол – Орсоя от км 23+167 до км 27+900 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 18.05.2018 г.;\r\nПът ІІІ-112: Движението по път ІIІ-112 Петрохан – Бързия от км 51+840 до км 70+785 се осъществява двупосочно в една лента поради ръчен и механизиран земен изкоп. Движението се регулира от сигналисти. Срок до 18.05.2018 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 31.05.2018 г.;\r\nПът III-1022: Движението по път ІІІ-1022 Бели Мел – Мартиново от км 0+000 до 18+000 км се осъществява двупосочно в една лента поради почистване на пътната настилка от инертни материали. Срок до 18.05.2018 г.\r\nПът III-1024: Движението по път ІІІ-1024 Георги Дамяново – Дълги дел от км 0+000 до 22+000 км се осъществява двупосочно в една лента поради почистване на пътната настилка от инертни материали. Срок до 18.05.2018 г.\r\nОПУ-Пазарджик:\r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.\r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът III-843: Движението по път ІIІ-843 Велинград – с. Побит камък от км 10+000 до км 20+000 се осъществява в свободната лента спрямо поставената сигнализация поради частични ремонтни дейности по асфалтовата настилка. Срок до 16.05.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът II-63: Движение в една лента по път II-63 Трън – Стрезимировци от км 54+000 до км 65+000 в участъка след отклонението за с.Туроковци до Стрезимировци поради ремонтни дейности на асфалтовата настилка. Водачите на МПС да се движат със съобразена скорост в свободната лента. Участъка е сигнализиран с пътни знаци. Срок до 18.05.2018 г.;\r\nПът II-63: Движението по път II-63 разклон за с. Туроковци – Стрезимировци от км 54+000 до км 65+000 се осъществява в една лента на участъци поради ремонтни дейности на асфалтовата настилка. Водачите на МПС да се движат с повишено внимание и съобразена скорост в свободната лента, съобразно създадената организация на движение. Срок 18.05.2018 г.;\r\nПът ІІІ-623: Движението по път ІІІ-623 граница Кюстендил – Жедна – Извор – Земен от 29 до 31 километър в района на с. Извор се осъществява в една лента поради полагане на маркировка (пешеходни пътеки). Водачите на МПС да се движат с повишено внимание и съобразена скорост в свободната лента, съобразно създадената организация на движение. Срок 16.05.2018 г.\r\nПът ІІІ-627: Движението по път ІІІ-627 Друган – Радомир от 51 до 52 километър в района на с. Червена могила се осъществява в една лента поради полагане на маркировка (пешеходни пътеки). Водачите на МПС да се движат с повишено внимание и съобразена скорост в свободната лента, съобразно създадената организация. Срок 16.05.2018 г.\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС:\r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-304: Движението по път III-304 Новачене – Дебово от км 17+500 до км 24+700 се осъществява в една лента поради частични ремонтни дейности по асфалтовата настилка. Срок до 20.05.2018 г.;\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-1304: Движението по път III-1304 Бяла Слатина- Глава в района на Бреница и граница с ОПУ Враца от км 8+000 до км 16+000 се осъществява с повишено внимание поради частични ремонтни дейности на асфалтовата настилка. Срок до 16.05.2018 г.\r\nПът ІІІ-1306: Движението по път III-1306 Глава – Лепица в района от разклон за Долни Луковит до Сухаче от км 0+000 до км 30+000 се осъществява с повишено внимание поради частични ремонтни дейности на асфалтовата настилка. Срок до 16.05.2018 г.\r\nОПУ-Пловдив:\r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути:\r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности:\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС:\r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 тпоради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:\r\nПът ІІІ-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въвежда се ограничение на скоростта до 40 км/ч. Срок до 18.05.2018 г.\r\nОПУ-Силистра:\r\nВременно са въведени следните ограничения за движение на МПС:\r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.\r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІ-23: Движението по път ІІ-23 Исперих – Дулово в участъка с. Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.;\r\nПът ІІ-71: Движението по път ІІ-71Силистра – Добрич в участъка с. Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-207: Движението по път ІІІ-207 Тервел – Алфатар в участъка с. Алеково – с. Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-213: Движението по път ІІІ-213 с. Айдемир – с. Калипетрово в участъка с. Айдемир – Силистра от км 1+820 до км 9+010 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-216: Движението по път ІІІ-216 с .Ситово – Дулово в участъка с. Добротица – Дулово /градска част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-218: Движението по път ІІІ-218 с. Проф.Иширково – Дулово в участъка с. Проф.Иширково – с. Водно от км 10+185 до км 28+100  се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС:\r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 25.05.2018 г.;\r\nПът II-197: Движението по път ІIІ-197 Доспат – Борино от км 60+000 до км 68+000 се осъществява с повишено внимание, съобразно създадената организация на движение поради оформяне на пътен окоп. Срок до 25.05. 2018 г.;\r\nПът II-866: Движението по път ІIІ-197 път ІIІ-866 Стойките - Девин, от км 27+000 до км 50+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 25.05. 2018 г.;\r\nОПУ-София:\r\nВременно са въведени следните ограничения за движение на МПС:\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г.\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.\r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности:\r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 18.05.2018 г.\r\nПът II-18: Движението по път II-18 /Софийски околовръстен път/ в участъка Казичене – АМ \"Тракия\" от км 34+513.34 до км 35+577 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок 21.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 18.05.2018 г.\r\nОПУ-Стара Загора:\r\nВременно са въведени следните ограничения за движение на МПС:\r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.\r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т.\r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности:\r\nПът II-66: Движение в една лента по път II-66 в района на разклон гр.Чирпан от км 92+400 до км 94+300 поради частични ремонтни дейности на асфалтова настилка .Движението в района се регулира от сигналисти. Срок до 21.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202: Движение с повишено внимание по път III-202 „Опака – Попово” от км 52+553 до км 66+144 поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.\r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС:\r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.\r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.\r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\n ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7007: Движението по път III-7007 Зимница – Лозенец от км 0+000 до км 13+300 се осъществява двупосочно в свободната лента поради частични ремонтни дейности на асфалтовата настилка. Участъкът е сигнализиран пътни знаци. Срок до 18.05.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.16", "title": "Актуална пътна обстановка"}
{"url": "http://www.focus-news.net/news/2018/05/16/2522181/afp-severna-koreya-s-nova-zaplaha-kam-sasht-za-otmyana-na-sreshtata-mezhdu-donald-tramp-i-kim-chen-un.html", "text": "Северна Корея заплаши в сряда да отмени предстоящата среща между лидера Ким Чен-ун и президента на САЩ Доналд Тръмп, ако Вашингтон продължи да натиска в своето искане Пхенян едностранно да се откаже от ядрения си арсенал, съобщава AFP.\r\nАко администрацията на Тръмп „ни притиска и едностранно изисква да се откажем от ядрените си оръжия, ние няма да имаме повече интерес да водим разговори и ще трябва да преосмислим дали ще участваме в предстоящата среща между Северна Корея и САЩ“, заяви първият заместник-външен министър на Северна Корея Ким Кие-гуан в изявление съобщено от официалната агенция „KCNA“. Йонислав Дочев", "date": "2018.05.16", "title": "AFP: Северна Корея с нова заплаха към САЩ за отмяна на срещата между Доналд Тръмп и Ким Чен-ун"}
{"url": "http://www.focus-news.net/news/2018/05/16/2522187/moldpress-moldova-i-rumaniya-mozhe-da-premahnat-rouming-tarifite-pomezhdu-si.html", "text": "Развитията в осъществяването на проекти за енергийна взаимовръзка между Молдова и Румъния бяха прегледани от министър-председателя на Молдова Павел Филип и министъра на икономиката на Румъния Дануц Андрушка, който е на посещение в Молдова, предава Moldpress.\r\nДвамата официози също така дискутираха възможността за премахване на тарифите за роуминг между Молдова и Румъния, подобно на практиката на Европейския съюз, съобщиха от правителствения департамент за комуникации.\r\nПавел Филип отбеляза специалното значение на тези проекти за подсигуряването на енергийна сигурност за Молдова. Главното ударение в тази цел е постигането възможно най-скоро на удължение на газопровода Яш-Унгени до Кишинев.\r\nПредставителите на Молдова и Румъния отбелязаха четирите етапа на изпълнението на проекта: изпълнението на задържащите условия, реорганизацията  на „Трансгаз“, процедури по доставки и започването на строителните дейности, не по-късно от септември 2018 година.\r\nДвете страни също обсъдиха създаване на взаимна връзка между енергийните системи на двете държави.\r\nНякои други приоритетни проекти са насочени към елиминирането на тарифите за роуминг, изграждането на магистрала, както и изграждането на железопътна инфраструктура, която да свързва Молдова и Румъния. Йонислав Дочев", "date": "2018.05.16", "title": "Moldpress: Молдова и Румъния може да премахнат роуминг тарифите помежду си"}
{"url": "http://www.focus-news.net/news/2018/05/16/2522166/the-moscow-times-aleksey-navalni-e-osaden-na-30-dni-zatvor-zaradi-organiziraneto-na-antipravitelstveni-protesti.html", "text": "Руският опозиционен лидер Алексей Навални беше осъден на 30 дни затвор за организирането и воденето на масови антиправителствени протести в навечерието на встъпването в длъжност на президента Владимир Путин, пише The Moscow Times.\r\nНавални беше един от около 1 600 протестиращи задържани след демонстрации в няколко руски града на 5 май.\r\nСъд в Москва във вторник отсъди 30-дневна присъда срещу Навални заради многократно нарушение на правилата за публични събирания и за неизпълнение на полицейски заповеди.\r\nДопълнителни прослушвания бяха отложени през изминалата седмица, за да се чуят свидетелските показания на полицейски служители.\r\nОфисите на Алексей Навални сред цяла Русия бяха обект на полицейски набези. Йонислав Дочев", "date": "2018.05.16", "title": "The Moscow Times: Алексей Навални е осъден на 30 дни затвор, заради организирането на антиправителствени протести"}
{"url": "http://www.focus-news.net/news/2018/05/16/2522186/nimh-dnes-shte-e-predimno-slanchevo-na-otdelni-mesta-v-tsentralnite-i-iztochnite-rayoni-shte-ima-kratkotrayni-valezhi-ot-dazhd-s-gramotevitsi.html", "text": "Днес над по-голямата част от страната ще е предимно слънчево, но на отделни места, главно в централните и източните райони ще се развива купесто-дъждовна облачност и ще има краткотрайни валежи от дъжд с гръмотевици. Там ще има условия и за градушки. Вятърът от северозапад ще се усили и с него за кратко в Северна България ще нахлуе малко по-хладен въздух; в югоизточните райони ще духа до умерен югозападен вятър. Максималните температури ще са между 23° и 28°. Атмосферното налягане ще се повиши и ще е близко до средното за месеца. Такава е прогнозата на Националния институт по метеорология и хидрология (НИМХ) при БАН съобщи за Агенция \"Фокус\" дежурният синоптик Боряна Маркова.\r\nПо Черноморието ще преобладава слънчево време с временни увеличения на облачността. След обяд на места ще има краткотрайни валежи с гръмотевици. Ще духа слаб до умерен югоизточен вятър, който постепенно ще се ориентира от юг-югозапад. Максималните температури ще са 23-28°. Температурата на морската вода е 18-19°. Вълнението на морето ще е 2-3 бала.\r\nНад планините ще се развива купесто-дъждовна облачност и на много места ще има краткотрайни валежи с гръмотевици. Ще духа умерен до силен, само по най-високите части временно бурен югозападен вятър. Максималната температура на височина 1200 метра ще е около 16°, на 2000 метра – около 9°.", "date": "2018.05.16", "title": "НИМХ: Днес ще е предимно слънчево, на отделни места в централните и източните райони ще има краткотрайни валежи от дъжд с гръмотевици"}
{"url": "http://www.focus-news.net/news/2018/05/16/2522191/pravitelstvoto-shte-obsadi-doklada-za-sastoyanieto-na-otbranata-i-vaorazhenite-sili-na-r-balgariya-prez-2017-g.html", "text": "Правителството ще обсъди доклада за състоянието на отбраната и въоръжените сили на Р България през 2017 г. Това предвижда първата точка от дневния ред на министрите за днешното редовно правителствено заседание.  Точката е внесена от вицепремиера и министър на отбраната Красимир Каракачанов. Кабинетът ще гласува и допълнителни разходи по бюджета на Министерството на правосъдието за 2018 година. \r\nМинистрите ще определят и спечелилия конкурса участник за концесионер на морски плаж „Слънчев ден“, община Варна, област Варна. Точката е внесена от министъра на туризма Николина Ангелкова. Правителството ще разгледа наредба за изискванията за определяне на финансово-икономическите елементи на концесията. Предложението е внесено от вицепремиера по икономическата и демографската политика Валери Симеонов. \r\nКабинетът „Борисов“ 3 ще гласува проект на постановление за промени на Наредбата за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения – схема „Училищен плод“ и схема „Училищно мляко“, приета с постановления на Министерския съвет от 2016 г. \r\nМинистерският съвет ще разгледа проект на закон за промени в Закона за защита от шума в околната среда, внесен от министъра на здравеопазването. Министрите ще разгледат проект на Закон за киберсигурност, внесен от вицепремиера и министър на отбраната Красимир Каракачанов.", "date": "2018.05.16", "title": "Правителството ще обсъди доклада за състоянието на отбраната и въоръжените сили на Р България през 2017 г."}
{"url": "http://www.focus-news.net/news/2018/05/16/2522188/prezidentat-rumen-radev-shte-bade-domakin-na-tarzhestvenata-vecherya-iftar-po-sluchay-sveshteniya-za-myusyulmanite-mesets-ramazan.html", "text": "От 20.45 часа днес в столичния хотел \"Кристъл Палас\" на ул. „Шипка“ 14 президентът Румен Радев ще бъде домакин на тържествената вечеря ифтар по случай свещения за мюсюлманите месец Рамазан. Това съобщиха от прессекретариата на държавния глава. На празничната вечеря са поканени представители на всички традиционни вероизповедания в България, представители на дипломатическия корпус, учени и хора на изкуството. \r\nДомакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.", "date": "2018.05.16", "title": "Президентът Румен Радев ще бъде домакин на тържествената вечеря ифтар по случай свещения за мюсюлманите месец Рамазан"}
{"url": "http://www.focus-news.net/news/2018/05/16/2522190/afp-chetirima-napadateli-byaha-ubiti-v-indoneziya-sled-napadenie-nad-politseysko-upravlenie.html", "text": "Индонезийските власти съобщиха в сряда, че са застреляли и убили четирима „предполагаеми терористи“, които са извършили атака над полицейско управление, заради която един полицейски служител е загинал и няколко са били ранени“, заяви местният полицейски началник, предава AFP.\r\nГрупата нападатели е врязала миниван във вратата на полицейското управление и след това е нападнала полицейските служители с мечове.\r\n„Трима полицейски служители бяха ранени и един загина по-късно в болницата“, заяви местният началник на полицията Нанданг. Йонислав Дочев", "date": "2018.05.16", "title": "AFP: Четирима нападатели бяха убити в Индонезия след нападение над полицейско управление"}
{"url": "http://www.focus-news.net/news/2018/05/16/2522194/parlamentat-shte-razgleda-na-parvo-chetene-promeni-v-zakona-za-obshtestvenite-porachki-sreshtu-tendentsiozno-i-neosnovatelno-obzhalvane-na-porachki.html", "text": "Парламентът ще разгледа на първо четене промени в Закона за обществените поръчки. Това предвижда проектопрограмата за работа на Народното събрание. Промените целят преодоляване на практиките на тенденциозно и неоснователно обжалване на обществени поръчки. Със законопроекта се въвежда отговорност за причинените вреди, когато е налице злоупотреба с правото на обжалване. На вниманието на депутатите се поставя и доклада за дейността на Временната комисия за ЧЕЗ. В проекторешението за приемане на доклада Временната анкетна комисия предлага Министерски съвет да направи задълбочен анализ по изпълнението на заложените цели от правителството в приетата стратегия за приватизация на електроразпределителните дружества и в срок до 31 декември правителството да ревизира постановлението си за определяне на стратегическите обекти и дейности, които са от национална сигурност в частта му сектор „Енергетика“, включвайки основни активи и дейности на електроразпределителни предприятия. От Комисията предлагат в същия срок службите за сигурност да предоставят детайлен анализ по планираната продажба на дружествата на ЧЕЗ Груп, а БНБ - информация за поетите ангажименти от български банки по сделката. Очаква се в началото на днешното пленарно заседание ПГ на „БСП за България“ да поиска изслушване на премиера Бойко Борисов за Втория мобилен пакет на Европейската комисия и интересите на българските превозвачи.", "date": "2018.05.16", "title": "Парламентът ще разгледа на първо четене промени в Закона за обществените поръчки срещу тенденциозно и неоснователно обжалване на поръчки"}
{"url": "http://www.focus-news.net/news/2018/05/16/2522192/predstoyashti-mezhdunarodni-sabitiya-za-16-may-agentsiya-fokus.html", "text": "Среща на върха между лидерите на Западните Балкани.\r\n*** Германският канцлер Ангела Меркел ще изнесе реч пред Бундестага относно бюджетната политика на правителството.\r\n*** Президентът на Гватемала Джими Моралес ще присъства на откриването на новото посолство на страната в Йерусалим.\r\n*** Арабската лига ще проведе извънредни разговори, за да обсъди решението на САЩ да премести посолството си в Йерусалим.\r\n***", "date": "2018.05.16", "title": "Предстоящи международни събития за 16 май (Агенция \"Фокус\")"}
{"url": "http://www.focus-news.net/news/2018/05/16/2522193/chastichno-bedstveno-polozhenie-e-obyaveno-za-obshtina-pleven-sled-silnata-burya-vchera.html", "text": "Частично бедствено положение е обявено за Община Плевен след силната буря вчера. Това става ясно от публикация на кмета Георг Спартански в социалната мрежа \"Фейсбук\". Бедственото положение е обявено в 17.30 часа във вторник и е за град Плевен и селата Гривица, Ясен и Опанец.   \r\n\"Кризисният щаб в Плевен бе свикан незабавно, минути след възникване на бедственото положение в Плевен и общината. Ще работи, докато е нужно. Всички възможни екипи на държавни, общински институции и фирми са на терен и работят за отстраняване на последиците от природното бедствие.\r\nНай-важното-размина се без жертви, има само един пострадал от счупено стъкло с тежки порезни рани на ръката. Оказана му е незабавна медицинска помощ. Осигурено е нужното кръвопреливане. Ще се възстанови напълно.\r\nБлагодаря на гражданите, които се включиха със собствени сили и средства!Ще се справим!!!\", написа в социалната мрежа Георг Спартански.", "date": "2018.05.16", "title": "Частично бедствено положение е обявено за Община Плевен след силната буря вчера"}
{"url": "http://www.focus-news.net/news/2018/05/16/2522197/gd-granichna-politsiya-intenziven-e-trafikat-po-granitsite-s-gartsiya-turtsiya-i-rumaniya.html", "text": "Интензивен е трафикът по границите с Гърция, Турция и Румъния. Това съобщиха за Агенция \"Фокус\" от ГД \"Гранична полиция\". На българо-гръцката граница на ГКПП \"Кулата\" трафикът е интензивен за товарни автомобили. На българо-турската граница трафикът е интензивен на ГКПП \"Капитан Андреево\" и ГКПП \"Лесово\" за товарни автомобили.\r\nНа българо-румънската граница трафикът е интензивен за товарни автомобили на вход и на изход.\r\nНа границите със Сърбия и Македония трафикът е нормален на всички гранични контролно-пропускателни пунктове.", "date": "2018.05.16", "title": "ГД \"Гранична полиция\": Интензивен е трафикът по границите с Гърция, Турция и Румъния"}
{"url": "http://www.focus-news.net/news/2018/05/16/2522201/predsedatelyat-na-ns-tsveta-karayancheva-shte-uchastva-v-zasedanieto-na-predsedatelite-na-parlamenti-na-stranite-chlenki-na-organizatsiyata-za-chernomorsko-ikonomichesko-satrudnichestvo.html", "text": "Председателят на Народното събрание Цвета Караянчева ще участва в заседание на председателите на парламенти на страните членки на Организацията за Черноморско икономическо сътрудничество днес в Истанбул. Срещата на върха е по повод 25-ата годишнина от учредяването на Парламентарната асамблея за Черноморско икономическо сътрудничество (ПАЧИС). Това съобщиха от пресцентъра на Народното събрание.  \r\nПредседателят на Народното събрание ще направи изказване в рамките на форума на тема „25 години ПАЧИС – ролята на парламентите за формиране на бъдещото икономическо сътрудничество в Черноморския регион“. Предвижда се да бъде прието изявление на председателите на парламентите, посветено на годишнината. \r\nПо повод 25-ата годишнина от учредяването на Асамблеята председателите на законодателните институции ще бъдат наградени с почетен медал на ПАЧИС и ще бъде подписана мемориална марка. \r\nВ заседанието ще участва и ръководителят на делегацията на Народното събрание в Парламентарната асамблея на Черноморското икономическо сътрудничество и вицепрезидент на ПАЧИС Петър Кънев.", "date": "2018.05.16", "title": "Председателят на НС Цвета Караянчева ще участва в заседанието на председателите на парламенти на страните членки на Организацията за Черноморско икономическо сътрудничество"}
{"url": "http://www.focus-news.net/news/2018/05/16/2522199/tass-sektsiyata-za-avtomobili-na-noviya-krimski-most-veche-e-otvorena-za-dvizhenie.html", "text": "Автомагистралната секция на новия мост свързващ Крим и Русия отвори за движение в ранната част на сряда, 16 май, предаде кореспондент на ТАСС.\r\nПървите автомобили, които навлязоха по новия мост в 5:30 московско време, бяха управлявани от местните жители, включително журналисти, обществени лидери и ветерани.\r\nШофьорите бяха информирани, че нямат право да спират по време на цялото пътуване и че скоростта на техните превозни средства не трябва да превишава 90 км/ч.\r\nМагистралната секция се очакваше да бъде открита през декември, но беше завършена шест месеца по-рано. Руският президент Владимир Путин взе участие в откриващата церемония във вторник, управлявайки водещото превозно средство на строителния конвой.\r\nКъм момента само превозни средства с маса до 3.5 тона ще бъдат допускани да преминават по моста. Пасажерски автобуси, превозващи туристи до Крим през туристическия сезон, ще бъдат изключени от тези забрани, но шофьорите на камиони ще трябва да използват фериботната линия до октомври. Йонислав Дочев", "date": "2018.05.16", "title": "ТАСС: Секцията за автомобили на новия кримски мост вече е отворена за движение"}
{"url": "http://www.focus-news.net/news/2018/05/16/2522203/denyat-16-may-v-balgarska-istoriya.html", "text": "1971 г.\r\nПровежда се референдум за приемане на нова конституция на Народна Република България. В него участват 99,70 % от всички гласоподаватели, т.е 6 174 635 души, от които с действителни бюлетини - 6 150 695 души, с недействителни - 4607. Общо 6 135 218 души или 99,66 % гласуват за новата конституция, против - 15 477.\r\n1957 г.\r\nПолитбюро на ЦК на БКП решава да се спрат изселванията на \"неблагонадеждни лица\" от София. Те започват в края на 1956 г., когато властта, стресната от събитията в Унгария, нарежда специални комисии при кварталните партийни организации да изработват списъци с предложения за изселване, в които са включени 3796 семейства. До края на април 1957 г. са изселени 384 семейства на бивши собственици на фабрики, търговци и \"кулаци\" и се подготвя изселването на още 532, когато с новото партийно решение акцията е прекратена.\r\n1941 г.\r\nХристо Калфов сменя Никола Логофетов от председателския пост на XXV Обикновено народно събрание. Калфов е роден в Калофер на 16 октомври 1883 г. Той завършва Военното училище в София, след което специализира във Военната академия в Торино, Италия. Взема участие в Балканските войни 1912–1913 г., след това е включен във военната свита на цар Фердинанд I. Обучава на военно дело княз Борис III, а след неговото възкачване на престола продължава да му служи като личен адютант. През 1922 г. Калфов напуска Двореца и се включва в организирането на държавния преврат на 9 юни 1923 г. Той е министър на външните работи в правителството на Ал. Цанков за периода 10 юни 1923 – 4 януари 1926 г. От 1923 до 1931 г. е депутат в ХХI и ХХII Обикновено народно събрание. След разцеплението на Демократическия сговор през 1932 г. той преминава в крилото на Ал. Цанков. От 1941 до 1944 г. e председател на ХХV Обикновено народно събрание. След 9 септември 1944 г. е осъден на смърт от Народния съд. Умира през февруари 1945 г.\r\n1934 г.\r\nПолучена е нота от Британското правителство срещу закупуване на 20 000 000 патрона от Чехословакия за нуждите на българската армия.\r\n1921 г.\r\nВ Търново е учреден воден синдикат \"Янтра\" за производство на електроенергия.\r\n1920 г.\r\nСлед сливането на Либералната партия (радослависти), Народнолибералната партия и Младолибералната партия е образувана Националлиберална партия (НЛП). Тя изразява интересите на търговско-промишлената буржоазия, едрите земевладелци и дребните стокопроизводители. Ръководството на НЛП се осъществява от Централно бюро. Поради своя разнороден състав и съществуващите групи в различните политически партии, от които е създадена, фракционните борби в НЛП не престават през целия период от нейното съществуване. Опасността от изчезване на партията от политическия живот на страната забавят нейното разцепление. Тя е в опозиция по време на управлението на БЗНС (1920–1923 г.). След отказа на останалите буржоазни партии за съвместна борба срещу земеделското правителство НЛП установява единодействие с част от запасното и действащото офицерство. Чрез своите съмишленици във Военния съюз взема участие в държавния преврат на 9 юни 1923 г. и се включва със свой представител в правителството на проф. Ал. Цанков (1923–1926 г.). В средата на септември 1923 г. групата на д-р Н. Генадиев напуска НЛП и образува нова политическа организация Народно единство. След излизането на нейния представител (Б. Смилов) от сговористкото правителство НЛП минава в опозиция. През юли 1925 г. Д. Петков заедно с група свои съмишленици обявява възстановяването на НЛП. През ноември 1926 г. група дейци начело с бившия министър Б. Смилов се отцепват и образуват своя самостоятелна политическа групировка под името НЛП. Тази група е за сближение със сговористкия режим. Тези действия дават отражение върху организационното състояние на НЛП и довеждат до отслабване на нейното политическо влияние в страната. След слабото представяне на партията в общинските и окръжните избори през 1926 г. и в парламентарните през май 1927 г. националлибералите пристъпват към обединение. През септември 1928 г. се сливат със стамболовистите, а през юли 1929 г. и с крилото на Б. Смилов. Извършеното обединение е нетрайно, защото през 1930 г. смиловистите се откъсват като самостоятелна политическа групировка и вземат участие с двама свои представители в кабинета на А. Ляпчев (1926–1931 г.). НЛП се включва в образуването на Народния блок. След спечелването на парламентарните избори през юни 1931 г. участва в коалициония кабинет. Недоволните от участието на партията в блоковото правителство начело с П. Н. Даскалов напускат нейните редове през септември 1932 г. През март 1933 г. лидерът на партията Г. Петров заедно със своите привърженици образува нова политическа формация също под името НЛП. Към НЛП през април 1934 г. отново се присъединява групата на Б. Смилов. След държавния преврат на 19 май 1934 г. партията е забранена. С това се слага край на нейното съществуване. Печатен орган на НПЛ е в. \"Независимост\".\r\n1915 г.\r\nВ хода на Първата световна война Антантата връчва първа нота на България, като и предлага да нападне Турция и да завземе Източна Тракия до Мидия-Енос. В замяна, след края на войната, Антантата обещава, че страната ни ще получи \"безспорната зона\" във Вардарска Македония и съдействие за Кавала и Южна Добруджа. Според тайното приложение към подписания на 29 февруари 1912 г. Българо-сръбски договор безспорната зона обхваща територията на изток от линията Крива паланка – с. Гъбовци на Охридското езеро. По време на Балканската война 1912–1913 г. по–голямата част от тази зона е завладяна от сръбската армия. Въпреки предварителните договорености след края на войната Сърбия отказва да върне земите на България. Това влошава отношенията между двете държави и ускорява избухването на Междусъюзническата война 1913 г. В началото на Първата световна война България все още не се е стабилизирала след погрома в Междусъюзническата война. Поради това цар Фердинанд I и правителството на д-р В. Радославов декларират, че страната заема позиция на неутралитет спрямо двете воюващи групировки- Антантата и Тройният съюз. Все пак още в първите месеци на войната започва да личи благосклонната позиция на управляващите среди към държавите от Тройния съюз. През пролетта и лятото на 1915 г., когато потребността от нови съюзници е изключително голяма и за двете военни групировки, България става обект на желанието им да я привлекат към себе си. Сред българското общество няма единно становище за позицията на страната към военния конфликт. Мнозинството от българския народ е против участието на страната в него. Изразител на тази позиция са земеделците, радикалите и широките социалисти. Тесните социалисти заемат още по-крайна позиция, като издигат лозунг за изграждане на балканска федерация като най-доброто средство за разрешаване на българския национален въпрос. Друга част от българското общество е за участие на България в световната война, но на страната на Съглашението - демократи, народняци и прогресивни либерали. И трета част, значително по-малка, също е за намеса на България във войната, но като съюзник на Австро-Унгария и Германия - радослависти, част от стамболовистите и тончевисти. Възползвайки се от големите правомощия, които му дава промененият през 1911 г. чл. 17. от Търновската конституция, цар Фердинанд I предприема тайни дипломатически ходове с управляващите кръгове на Виена и Берлин. Той и неговото правителство отклоняват направените предложения от Антантата и още повече активизират контактите си с Австро-Унгария и Германия. На 24 август 1915 г. е сключен българо-германски договор и тайна спогодба, допълнена с военна конвенция между Германия, Австро-Унгария и България. Съгласно тези документи България поема задължението да се намеси в световната война, като в замяна и се предоставят земите, отнети и от съседните балкански държави след поражението и в Междусъюзническата война. Паралелно с тези спогодби е сключена пак на 24 август 1915 г. и още една - с Турция, уреждаща поправката на границата между двете страни по долното течение на р. Марица.\r\n1912 г.\r\nВ София за срок от 3 години е подписан таен отбранителен договор между България и Гърция. Българският министър-председател Иван Гешов (на снимката) и гръцкия пълномощен министър в България Д. Панас подписват договора, станал част от Балканския съюз. Според договорките двете държави се задължават да си оказват взаимна помощ, ако една от тях или двете заедно бъдат нападнати от Турция. Същевременно България се съгласява да пази благосклонен неутралитет по отношение на Гърция при решаването на Критския въпрос. На 22 септември в София договорът е допълнен с тайна военна конвенция. Според нея в случай на война България трябва да участва с 300 000, а Гърция със 120 000 войници. В договора не се уточнява разпределението на евентуално завоюваните територии. Това довежда до възникване на множество спорни въпроси след Балканската война 1912–1913 г. В крайна сметка Гърция и Сърбия се съюзяват срещу България. На 1 май 1913 г. в Атина, капитан Йоанис Метаксас и полковниците Петър Пешич и Душан Туфегдич подписват военна конвенция за взаимопомощ в случай на война с България.\r\n1899 г.\r\nОткрито е XX Обикновено народно събрание с председател Димитър Вачов. Той е роден в Ловеч на 18 януари 1855 г. Учи в Априловската гимназия в Габрово и в Земеделското училище в Писек, Чехия. След Руско-турската освободителна война 1877–1878 г. той следва химия във Виена, но прекъсва и се прехвърля в Хайделберг, където завършва право с докторат. Вачов един от видните дейци на Либералната партия и близък сподвижник на д-р Васил Радославов. Депутат е в III Велико народно събрание (1886–1887 г. ) и в IV Велико народно събрание (1893 г.) , както и в VIII (1894–1896 г.), XX (1899–1900 г.), XVI (1913 г.) и в XVII Обикновено народно събрание (1914–1919 г.). Подпредседател е на III ВНС (1886–1887 г.) и председател освен на XX (1899–1900 г.) и на XVI (1913 г.) и XVII ОНС (1914–1919 г.). За периода 1 октомври 1899 – 27 ноември1900 г. Вачов е министър на народното просвещение. Съден е като един от виновниците за въвличане на България в Първата световна война 1914 – 1918г. Умира на 4 декември 1922 г.\r\n1876 г.\r\nНа 16 май 1876 г. по нов стил (05 май 1876 г. по стар стил) турската потеря потушава въстанието в Батак. ЛЕТО 1876 – Текат дните на една тревожна пролет. Март, април... Един народ се готви за смъртен бой в името на свободата си. Мъже, жени, млади и стари. Всички! Тайни пароли, тайни събрания. Съзаклятници шепнат думите на Апостола Левски: „Нож трябва да играе, нож, мастилото вече не помага. Наместо сълзи, ние сме се захванали да леем куршуми, наместо пъшкане и молене, ние точим ножовете си...” По решение на Българския революционен централен комитет (БРЦК) в Гюргево, българите се готвят за всенародно въстание. Територията, населена с българи е разделена на четири революционни окръга. Във всеки окръг са определени организатори – апостоли, със задача: във всяко селище да се създаде революционен комитет, който да организира населението по места. В ІV Революционен окръг с център гр.Панагюрище действията на въстаниците са най- активни. В пределите на този революционен окръг попада и Батак. 21 февруари 1876 г. – Тодоров ден. Апостола Волов пристига в Батак. С препоръчителните си писма от Пазарджишкия комитет той отива в къщата на видния батачанин Петър Горанов. Свикани са по-издигнатите местни люде. Волов държи пламенно слово: „България трябва да въстане!”. Избран е Революционен комитет: Петър Горанов-председател, Трендафил Керелов, Ангел,Стефан и Петър Трендафилови Керелови, Иван Божин, Вранко Паунов, Тодор поп Нейчев, Димитър Гълев Коларов, Петър Банчев, Стоян Стойчев, Горьо Хр. Кавлаков. Съзаклятниците полагат клетва. 14 април 1876 г. – Събранието в местността Оборище. Апостолите на ІV революционен окръг решават, че подготовката е достатъчно напреднала, за да се извърши обща проверка на силите, да се начертае окончателният план за действие и да се определи началната дата на въстанието. На събранието в Оборище се събират 65 души, представляващи 58 села и градове. Батачани изпращат Петър Горанов. На Оборище Горанов, както и останалите депутати- дава отчет за извършеното в Батак. При около 2000 души, годни да носят оръжие, Батак разполага с 500 кремъклийки, 380 пищова, 6 револвера, 8 чифтета, 50 шишенета, около 150 ятагана и маждрака и около 30 000 фишека. Приготвят се черешови топчета ( прави се опит да се отлее метален топ), да се доставят по-съвременни оръжия от чужбина, както и бойни бинокли.  14-17 април 1876 г – Панагюрище. Заседава избраната на събранието в Оборище Военна комисия. Формулиран е окончателния план на въстанието в ІV революционен окръг. В този план, на Батак, като планинско и по-непристъпно селище е определено стратегическо място. В него трябва да се съсредоточи населението на всички български села между Перущица и Костенец, от Марица до Пирин и 12-те Разложки села. 21 април 1876 г. – Евтим Пунчев, Георги Христосков и Георги Кавлаков донасят на Петър Горанов калпак с лъвче, изпратен му от Иван Ръжанков от Пазарджик. Това e единствения знак, получен в Батак за началото на въстанието. Кървавото писмо, препратено от Петлешков от Брацигово, член на Военната комисия, попада в предателски ръце и не стига в Батак. Нощта срещу 22 април 1876 г.- Историческо заседание на Революционния комитет в Батак. Взето е решение - БАТАК въстава. Избран е Революционен съвет: Петър Горанов- главен воевода; Трендафил Тошев Керелов – пръв съветник; Ангел и Стефан Керелови - петстотници; избрани са стотници и петдесятници. В 3 часа сутринта воеводата Петър Горанов провъзгласява Батак за свободен и независим от султанската власт. Организираният въоръжен състав наброява 1100 души, а конницата на воеводата- 50 души. Въстаниците заемат позициите и предните стражи около Батак. 23 април 1876 г. На мегдана в Батак се събират въстаници и население. Петър Горанов се обръща към тях с пламенна реч за свободата. Свещениците Нейчо Паунов и Петър поп Илиев освещават въстаническото знаме и благославят бунтовното начало.  Същия ден – Петлешков изпраща от Брацигово копие на „Кървавото писмо” до батачани.\r\n24 април 1876 г-Стефан Керелов и Димитър Тенчев убиват турските полицаи Караджа Асан и Помак Мустафа. От началото на въстанието до този момент са убити 10 турски заптиета. 25 април 1876г. В местността Керелова тумба сред Баташкото поле пред баташките воеводи падат на колене бейовете, довчерашните господари, и молят милост и пощада за населението на съседните Чепински села. Това е първата дипломатическа среща, на която е призната БАТАШКАТА РЕПУБЛИКА. 26 април 1876 г. – При м.Попов чучурук, под Батак се срещат за първи път от началото на бунта пратеници на Петлешков с баташките въстаници. Обсъден е въпросът за пренасяне на Брациговския въстанически пункт в Батак. 27 април 1876 г.- След повторна среща с хората на Георги Ангелиев-главнокомандващ в Брацигово, батачани провождат 200 коня обоз и 60 въстаници за прехвърлянето. Обозът е пръснат от турска войска при с. Чанакчиево /дн.Розово/ и планът- провален. 28 април 1876 г.- Воеводата Горанов провожда куриери до центъра Панагюрище. Ангел Керелов и Костадин Вранчов стигат до Белово и са принудени да се върнат, без да изпълнят възложената им мисия. 29 април 1876 г.- Стражата в м. Семералан донася вестта за приближаването на многобройна башибозушка армия откъм Доспат. 30 април 1876 г.- Батак осъмва обграден от 8 хилядна башибозушка армия. По височините се веят турските знамена, пищят зурните и тягостно думкат тъпани. Първите боеве започват на позициите „Св.Троица” и „Кънева борика”. Геройски се защитават позициите „Гробето”, „Беглишките хармани”, „Калино бърдо”. На „Галагонката” падат последователно 4 турски байрактари. Въстаниците се командват от Колю Църпев и Т.Колчов. Силите са катастрофално неравностойни. Обръчът се стяга. При създалата се обстановка Революционния съвет взема решение за пробив на отбраната и спасяване на населението. През нощта опитът им се увенчава с успех-обръчът е пробит при Пищроневото дере. За съжаление само около 800 души тръгват след Петър Горанов и Стефан Керелов. Изтеглят се в гората и се спасяват кой както може.\r\n1 май 1876 г. Батак пламва от четири страни. По-масивните къщи се укрепват и бранят до последния жив човек. 2 май 1876 г. -Тежки боеве при Богдановата къща. Избити и брутално заклани са около 500 батачани; училището – крепост „Кирил и Методий” изгаря заедно с укрилите се в него 200 жени и деца; Ахмед ага Барутанлията дава лъжливи обещания пред Ангел Кавлаков за пощада на баташкото население. Той поискал незабавно предаване на оръжието, след което батачани можели да излязат да спасяват горящите си къщи, а башибозукът щял да се оттегли. Батачани не се доверяват на Барутанлията, та пращат първенците си още веднъж да чуят клетвите му. Вместо това Ахмед ага ги взема за заложници и този път батачани предават оръжието си и се пръсват да спасяват от огъня къщите си. Тогава Барутанлията заповядва общо клане и плячкосване на Батак, започвайки от намиращите се в неговия стан баташки първенци, като сам дава пример за варварска жестокост. По негова заповед старецът Трендафил Керелов е кълцан, пробождан и още жив опечен на ръжен. Неравен бой се води в двора на църквата „Света Неделя”. Около 2000 души намират смъртта си. 3 май 1876 г. – Защитата на църквата продължава. Трето денонощие укрепилите се в нея батачани устояват на неспиращия за миг огън на пушките, жиленето на пчелите, задушливият дим от запалената с газ слама, жаждата... Башибозуците правят опит да изгорят църквата. Последни отчаяни боеве. Пленените живи батачани избират дръвника пред чалмата.\r\n4 май 1876 г.- Ахмед ага Барутанлията получава заповед от пазарджишкия каймакамин Али бей „да пресуши баташкия корен”, за да не остават живи свидетели на нечуваните злодейства. Оцелелите са отведени при училището и на дървения мост пред него става последното клане. 5 май 1876 г. – Богатото родопско село осъмва сринато и опожарено. Изпепелени са 700 къщи, загиват около 5 хил. от 6-7 хил. население на Батак. Остава да стърчи само църквата „Света Неделя”. Запаления в нея пожар поглъща красивия резбован иконостас и овъглява дървените детайли. Но камъкът спасява църквата от пълно унищожение и разруха. Това е краят на баташката кървава пролет 1876 г. Слънцето се скрива зад облаци дим, птиците спират своята песен, а Стара река тече много дни кървава... През тази пролет батачани не засяват нивите си, напускат чарковете си, прежалват домовете си, челядта си и себе си пред олтара на Отечеството.\r\n1876 г.\r\nПрез нощта на 16 срещу 17 май близо до с. Български косуй (дн. Пожарево), източно от Тутракан, се прехвърля четата на Таньо Стоянов, наброяваща около 20 души. Четата има за цел да подпомогне въстаниците от II - Сливенски, революционен окръг. Предварително е съгласувано едновременното преминаване на две емигрантски чети в българските земи - тази на Стоянов и тази на Христо Ботев. Общият замисъл е да се подсили въстанието и в Западна, и в Източна Стара планина и да се разединят силите на турците. Таньо Стоянов слиза на българския бряг на 16 срещу 17 май, а Ботев - по обяд на 17 май.На тази дата са родени:\r\n1942 г.\r\nРоден е писателят Димитър Петров Яръмов. През 1960 г. той завършва гимназия в Елхово, а през 1967 г. българска филология в Софийския университет “Св. Климент Охридски”. Яръмов е редактор във вестниците “Кооперативно село” и “Литературен фронт”, кореспондент на вестник “Септемврийче” за Ямболски, Сливенски и Бургаски окръг, редактор в списание “Родна реч” и в издателство “Народна младеж”. От 1977 г. е заместник главен редактор на списание “Родна реч”. Яръмов е член на СБП. Първия си разказ публикува през 1963 г. във вестник “Студентска трибуна”. В проблемно-тематично отношение творчеството му принадлежи към т. нар. “селска” литература. Той завежда отдел “Белетристика” във вестник “Литературен фронт”. Награден е с наградата на СБП , отличие на международната организация за детската книга, награда на издателство “Христо Г. Данов” и орден “Кирил и Методий”, I степен. Негови съчинения са: “Среднощни петли” (1968 г.), “Свят светува” (1970 г.), “Простри ръка” (1974 г.), “Даром дадено” (1977 г.), “Залък за утре” (1978 г.) и др.\r\n1898 г.\r\nРодена е Мария Милкова Золотович - оперна певица, сопран. Тя учи пеене при Хр. Морфова и Е. Илкова, след което специализира във Виена , Париж, Милано и Рим. Дебютира в Софийската народна опера през 1919 г. с ролята на Зибел във \"Фауст\" от Ш. Гуно. До 1941 г. е изпълнителка на сопрановите партии. Золотович е една от певиците, които формират българската певческа школа. Умира на 3 януари 1983 г. в София.На тази дата умират:\r\n2014 г. \r\nУмира световноизвестният български оперен певец, бас Никола Николаев Гюзелев. През 1954 година Гюзелев завършва средно образование в София, а 4 години по-късно завършва Художествената академия със специалност живопис. От 1955 г. започва да учи пеене при оперния певец Илия Йосифов (тенор), а от 1960 г. — при баритона Христо Бръмбаров. Докато следва, участва като солист в Академичния хор „Георги Димитров“ и в Ансамбъла за песни и танци при МВР. От 1960 е стажант, а от 1961 г. — редовен артист в Народната опера, където прави своя дебют на 27 юни 1961 г. с ролята на Тимур в операта на Пучини - „Турандот“. През 1966 г. жъне големи успехи със Софийската опера в Париж и при турнето си в САЩ. През 1962 г. Гюзелев е удостоен със златен медал от международния младежки фестивал в Хелзинки, а на следващата година — с първа награда и златен медал от II международен конкурс за млади оперни певци в София за ролята си на Филип II в „Дон Карлос“.\r\nПрез 1968 г. за пръв път участва в постановка на сцената на театър „Реджо“ в Парма и има огромен успех с ролята на Атила от едноименната опера на Верди. През 1973 г. в Техеран Гюзелев застава на една сцена със своя вдъхновител Едмонд Косовски. Този път в ролята на Борис Годунов е Гюзелев, а Косовски изпълнява Пимен. През 1994 г. отново в Парма Гюзелев получава наградата „Златен Верди“, отличие, с което малцина в света са удостоени. Сред отличията, с които басът е награден, са орден „Кирил и Методий“ — I степен, орден „Стара планина“ — I степен, Димитровска награда, призовете „Златна лира“, „Златна муза“, „Златно перо“, „Комендаторе на Република Италия“ и други.\r\n2009 г. \r\nУмира българската писателка и арменски дипломат Севда Севан. Тя е родена през 1945 г. в Нова Загора, завършва българска филология в СУ „Климент Охридски“. Автор е на детски стихове, пътеписи, исторически романи. През 1994 г. става първият посланик на Армения в България и остава на този пост до 2005 г. През 2005 г. е наградена от президента Георги Първанов с орден Стара планина. През 2006 г. получава националната награда „Константин Константинов” в категория „Автор“.\r\n1987 г.\r\nУмира Георги Митрев Марков - литературен критик. Той е роден 9 февруари 1927 г. в Тополовград. През 1951 г. завършва българска филология в Софийския университет през 1951 г., където от 1967 г. е доцент, а от 1975 г. -професор в Катедрата по теория на литературата в Софийския университет “Св. Климент Охридски”. Печата за първи път във вестник “Стожер” през 1947 г. Сътрудничи на централния литературен печат. Работи като редактор в списание “Септември”, отдел “Критика”. За периода 1970-1972 г. Марков е лектор по български език и литература в университета в Гьотинген.Става директор на Центъра за литературни проучвания при Съюза на българските писатели. Автор е на проучвания за българска литература между двете войни, за литературна критика и съвременната българска литература. Някои негови съчинения са “Въпроси на литературни. анализ” (1962 г.), “Д. Дебелянов” (литературен очерк, 1962 г.), “Гео Милев” (творчески портрет, 1964 г.), “Литературни етюди” (1969 г.), “Методологически въпроси на литературната история” (1971 г.), “Неспокойна критика” (1975 г.), “Битка за литературните принципи” (1987 г.), “Творби и критика” (1987 г.), “Неспокойни пътеки” (1990 г.) и др. Съставител е на “Литературен архив. Т.2. Гео Милев” (1961 г.), “Българска възрожденска критика” (1982 г.), “Българска литературна критика за Гео Милев” (1985 г.), фототипното издание на списание “Пламък” (1987 г).\r\n1955 г.\r\nУмира композиторът Светослав Обретенов Обретенов. Той е роден на 25 ноември 1909 г. в Провадия. Завършва Държавната музикална академия в София (днес БДК) през 1934 г. , като вече е сътрудник на театрите \"Народна. сцена\", Т-35 и Реалистичен театър. През 1934 г. съставя сборника \"20 трудови песни\". През 30-те и 40-те години Обретенов композира хорови песни (\"Три сестри\", \"Хайдушка песен\" и др.), симфонични и вокално-инструментални творби. След 9 септември 1944 г. е пръв ръководител и диригент на Държавния радиохор, известен днес като Българска хорова капела, носеща неговото име. През 1949 г. Обретенов е диригент на хор \"Кавал\", след което специализира в Москва . Създава масови песни - \"Бий врага\", \"Борба за мир\", кантати - \"Димитровска родина\", \"Запей, наш бащин край\", \"Радост иде\", ораторията \"Партизани\" и др.\r\n1908 г.\r\nУмира книжовникът Димитър Василев Манчов. Той е роден през 1824 г. в Батак. Образованието си получава в родния си град и в Пазарджик, след което работи като учител. В Цариград през 1854 г. Манчов издава първата си книга “Църковно песнопение”. През 1862 г. открива книжарница в Пловдив с клонове в Свищов, Солун, Битоля. След Старозагорското въстание през 1875 г. той емигрира в Румъния и там открива своя печатница. Печатницата му “Стара планина” в Букурещ наследява материалната база на Ботевите печатници “Знаме” и “Кръг”. При него И. Вазов издава първата си книга “Пряпорец и гусла”. Манчов успява да издаде общо около 80 книги преди Освобождението, печатани в Цариград, Браила и Виена. След Освобождението продължава издателската си дейност в Пловдив, където основава и своя вестник- “Народний глас”. Той издава предимно учебници и помощна учебна литература, както и произведения на И. Вазов и К. Величков.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.16", "title": "Денят 16 май в българска история"}
{"url": "http://www.focus-news.net/news/2018/05/16/2522195/liderite-na-enp-shte-uchastvat-vav-forum-v-rezidentsiya-boyana-posvetena-na-sreshtata-na-varha-mezhdu-es-i-zapadnite-balkani.html", "text": "Правителствените и държавни лидери и опозиционни лидери от Европейската народна партия (ЕНП), както и председателят на ЕНП Жозеф Дол, председателите на Европейския съвет, Европейската комисия и Европейският парламент - Доналд Туск, Жан-Клод Юнкер и Антонио Таяни, ще участват в Среща на върха на ЕНП. Форумът ще се проведе днес в резиденция „Бояна“ в София. Това съобщиха от пресцентъра на ПП ГЕРБ. Основна тема на срещата е водещият приоритет на Българското председателство на Съвета на ЕС - Западните Балкани. Срещата на върха ще се фокусира върху подготовката за Срещата на върха между ЕС и Западните Балкани в София. Председателят на ЕНП Жозеф Дол ще бъде домакин на срещата на високо равнище. Участие във форума ще вземат и председателят на Групата на ЕНП в Европейския парламент Манфред Вебер, генералният секретар на ЕНП Антонио Лопес-Истуриз и членовете на председателството на ЕНП.\r\nНикос Анастасиадис (Кипър), Бойко Борисов (България), Клаус Йоханис (Румъния), Себастиян Курц (Австрия), Ангела Меркел (Германия), Виктор Орбан (Унгария), Андрей Пленкович (Хърватска), Мариано Рахой (Испания) и Лео Варадкар (Ирландия) понастоящем са държавните и правителствени глави от ЕНП в Съвета на ЕС. В срещата ще участват също правителствени и държавни глави, както и партийни лидери от ЕНП от страните от Западните Балкани.\r\nСреща на върха на ЕНП ще се състои на 16 май 2018 г. от 16.00 часа до 18.30 часа в резиденция \"Бояна\" на ул. \"Витошко лале\" 16.\r\nВ 15.30 часа председателят на ЕНП Жозеф Дол и председателят на ГЕРБ и министър-председател на България Бойко Борисов ще направят изявление. В края на срещата е предвидена обща снимка на лидерите от ЕНП.", "date": "2018.05.16", "title": "Лидерите на ЕНП ще участват във форум в резиденция „Бояна“, посветена на Срещата на върха между ЕС и Западните Балкани"}
{"url": "http://www.focus-news.net/news/2018/05/16/2522196/predsedatelyat-na-evropeyskata-komisiya-zhan-klod-yunker-i-chlenove-na-ek-shte-uchastvat-v-sreshtata-na-varha-es-zapadni-balkani.html", "text": "Председателят на Европейската комисия Жан-Клод Юнкер ще участва в срещата на високо равнище Европейски съюз – Западни Балкани. Това съобщиха от Представителство на ЕК в България. Днес в София ще бъдат също заместник-председателят и върховен представител на Съюза по въпросите на външните работи и политиката на сигурност Федерика Могерини, комисарят отговарящ за европейската политика за съседство и преговори за разширяване Йоханес Хан и комисарят по цифрова икономика и общество Мария Габриел. \r\nСлед края на заседанието на 17 май председателят Юнкер ще участва в съвместната пресконференция с министър-председателя Бойко Борисов и председателя на Европейския съвет Доналд Туск в Националния дворец на културата, която ще се излъчва на живо от 15.00 часа по сателитния канал ЕbS+. \r\nНа 17 май комисар Мария Габриел ще присъства в НДК на подписването на Изявление за подкрепа за Цифрова програма за Западните Балкани, което е по нейна инициатива. След това Мария Габриел ще се включи заедно с премиeра Бойко Борисов и Върховния представител Федерика Могерини в стратегически диалог за Западните Балкани организиран от Световния икономически форум.", "date": "2018.05.16", "title": "Председателят на Европейската комисия Жан-Клод Юнкер и членове на ЕК ще участват в срещата на върха ЕС - Западни Балкани"}
{"url": "http://www.focus-news.net/news/2018/05/16/2522202/ministar-krasimir-valchev-shte-provede-preskonferentsiya-po-aktualni-temi.html", "text": "Mинистър Красимир Вълчев ще проведе пресконференция по актуални теми. Това съобщиха от пресцентъра на Министерство на образованието и науката. Пресконференцията ще се състои от 12.00 часа в залата на 7 етаж в МОН.", "date": "2018.05.16", "title": "Mинистър Красимир Вълчев ще проведе пресконференция по актуални теми"}
{"url": "http://www.focus-news.net/news/2018/05/16/2522204/dobrich-petar-krumov-shte-se-sreshtne-sas-svoite-pochitateli-priyateli-i-sagrazhdani-v-dom-pametnik-yordan-yovkov.html", "text": "От 17.30 часа в Дом-паметник „Йордан Йовков“ Петър Крумов ще се срещне със своите почитатели, приятели и съграждани. Поводът е новата му книга „Моята Добруджа“, която излезе с финансовото съдействие на Община град Добрич. Ще бъдат прожектирани и късометражните филми „Гласове от Етъра“ и „Празнични песни и игри от Добруджа“. Организатори на събитието са Община град добрич, Регионален исторически музей – Добрич, Съюзът на българските композитори и Съюзът на българските музикални и танцови дейци", "date": "2018.05.16", "title": "Добрич: Петър Крумов ще се срещне със своите почитатели, приятели и съграждани в Дом-паметник „Йордан Йовков“"}
{"url": "http://www.focus-news.net/news/2018/05/16/2522189/premierat-boyko-borisov-shte-bade-domakin-na-sabitiyata-sapatstvashti-sreshtata-na-varha-es-zapadni-balkani.html", "text": "Министър-председателят Бойко Борисов посреща днес лидерите на 28-те страни членки на ЕС и правителствените и държавни глави на страните от Западните Балкани. Освен в срещата ЕС - Западни Балкани премиерът Борисов ще е домакин на редица съпътстващи събития. Това съобщиха от правителствената информационна служба. \r\nВ 8.30 часа Бойко Борисов ще се срещне с президента на Европейската конфедерация на профсъюзите Лука Визентини. Двамата ще разговарят в сградата на Министерския съвет. В срещата ще вземат участие също министърът на труда и социалната политика Бисер Петков и председателите на КНСБ и КТ „Подкрепа“ Пламен Димитров и Димитър Манолов. \r\nВ 13.00 часа министър-председателят Бойко Борисов ще открие конференцията „Диалог със Западните Балкани: създаване на регион на растеж, сигурност и свързаност по пътя към Европа“. На нея политици, общественици, представители на неправителствени организации от различни държави ще дискутират европейската перспектива пред страните от региона и стъпките за постигане на свързаност.\r\nОт 16.00 часа премиерът Бойко Борисов ще посрещне в резиденция „Бояна“ лидерите от Европейската народна партия, които ще участват в Срещата на върха на ЕНП. По време на форума десните лидери ще се фокусират върху подготовката за срещата на върха между ЕС и Западните Балкани на 17 май. В 15.30 часа Бойко Борисов и председателят на ЕНП Жозеф Дол ще направят изявления. \r\nВ 18.30 часа министър-председателят Бойко Борисов ще разговаря с председателя на Европейския съвет Доналд Туск. Двамата ще обсъдят подготовката и провеждането на срещата ЕС - Западни Балкани на 17 май, на която Борисов и Туск са съвместни домакини. \r\nОт 19.00 часа в София Тех парк премиерът Бойко Борисов ще посрещне официално колегите си от Европейския съвет. Борисов е домакин на работна вечеря на лидерите на ЕС.", "date": "2018.05.16", "title": "Премиерът Бойко Борисов ще бъде домакин на събитията, съпътстващи Срещата на върха ЕС - Западни Балкани"}
{"url": "http://www.focus-news.net/news/2018/05/16/2522207/blagoevgrad-povishena-e-opasnostta-ot-padashti-kamani-v-rayonite-na-kresnenskoto-defile-i-prohoda-predel.html", "text": "Повишена е опасността от падащи камъни в районите на Кресненското дефиле и прохода Предел. Това каза за Радио „Фокус“ – Пирин дежурният служител в Областно пътно управление - Благоевград. Нормално интензивно е движението по главен път Е-79 и автомагистрала „Струма“ в участъка от областта. Частично мокри са пътните настилки на места.\r\nОт Областно пътно управление - Благоевград отправят апел към водачите на моторни превозни средства да шофират внимателно.\r\nНатали СТЕФАНОВА", "date": "2018.05.16", "title": "Благоевград: Повишена е опасността от падащи камъни в районите на Кресненското дефиле и прохода Предел"}
{"url": "http://www.focus-news.net/news/2018/05/16/2522206/mezhdunarodna-konferentsiya-na-tema-demokratsiya-koyato-dava-rezultati-realizirane-na-palniya-potentsial-na-zapadnite-balkani-shte-se-provede-v-sofiya-hotel-balkan.html", "text": "Международна конференция на тема „Демокрация, която дава резултати - реализиране на пълния потенциал на Западните Балкани“, която ще се проведе на от 09.30 часа в зала „Средец“ на София Хотел Балкан. Това съобщиха организаторите от Центъра за изследване на демокрацията. В навечерието на неформалната среща на върха на държавните ръководители в София на 17-18 май 2018 г. ще се даде изява на идеите на гражданското общество за реализиране на потенциала на Западните Балкани с цел по-цялостното им интегриране в евроатлантическата политическа и икономическа инфраструктура. На форума ще бъдат представени предложенията на Центъра за изследване на демокрацията за политика за преодоляване на управленските дефицити в региона и Декларацията за Партньорство за европейски Балкани, изготвена от Европейската фондация за Балканите, чиято цел е да ангажира гражданското общество в конструктивни реформи в рамките на Берлинския процес. \r\nВ дискусията ще се включат Зоран Заев, министър-председател на Република Македония, Екатерина Захариева, заместник министър-председател и Мминистър на външните работи на Република България, Елизабет Милард, главен помощник държавен секретар на Съединените американски щати, Кристиан Даниелсон, ръководител на генерална дирекция „Политика за съседство и преговори за разширяване“ на Европейската комисия и др.", "date": "2018.05.16", "title": "Международна конференция на тема „Демокрация, която дава резултати - реализиране на пълния потенциал на Западните Балкани\" ще се проведе в „София Хотел Балкан“"}
{"url": "http://www.focus-news.net/news/2018/05/16/2522208/obshtinskiyat-savetnik-ot-gerb-pernik-d-r-yavor-rangelov-organizira-priemen-den-za-grazhdani.html", "text": "Представителят на политическа партия ГЕРБ в Общински съвет – Перник д-р Явор Рангелов организира приемен ден с граждани. Това съобщиха от пресцентъра на ПП ГЕРБ. Приемната ще се проведе от 10.00 часа в сградата на Община Перник.\r\nД-р Явор Рангелов е секретар на Постоянна комисия „Здравеопазване и социални дейности”.", "date": "2018.05.16", "title": "Общинският съветник от ГЕРБ-Перник д-р Явор Рангелов организира приемен ден за граждани"}
{"url": "http://www.focus-news.net/news/2018/05/16/2522209/pregled-na-osnovnite-temi-v-starozagorskiya-pechat.html", "text": "„Монаси от Кюстендилско си харесаха трактор от БАТА АГРО” е водещо заглавие на вестник „Старозагорски новини“. Стотици земеделски производители се стекоха за официалното откриване на традиционното, единадесето по реда си изложение на техника БАТА АГРО край Стара Загора. Сред множеството бяха и двама монаси от манастир край Кюстендил, които коментираха, че обработват близо 1300 дка и спешно се нуждаят от трактор с прикачен инвентар. По думите им местен спонсор предложил да ги обзаведе с техника - втора ръка, но те предпочели първо с очите си да видят какви са възможностите на новите машини. Парите не били проблем, защото разбрали, че могат да вземат нужното им на лизинг, по-сложното било с работната ръка, защото нямало обучени да работят с компютрите богомолци. Над 210 фирми представят на изложението своята \"стока\" върху площ от 35 000 кв. м, около 1/10-та са чуждестранните, уточни председателят на Управителния съвет на Българската асоциация на търговците на агротехника Даниел Минев. Според експертите край трикилометровата някогашна писта на старозагорското летище има машини на обща стойност близо 50 млн. евро, които очакват бъдещите си собственици. Сред тях е и уникална дъждовална машина \"Рубикон 9000\" на HARDI с резервоар за 9000 л вода и \"размах\" на крилете до 52 м, която направи край Града на липите световната си премиера. Двигателят на системата е с мощност 380 коня, според вносителя й е подходяща за обработващи над 100 000 дка земя, а цената й е 470 000 евро. На няколко места по фирмените щандове могат да се видят машини с табелки, показващи, че те вече са собственост на земеделски кооперации и арендатори, сред тях е и самоходна пръскачка на производителя Аmzone Pantera 4502, закупена за нуждите на ЗПК \"3 март\" в село Костанденец. Между 800 000 и 1 млн. лв. струва представеният тук най-голям в света комбайн на производителя ТVN Rotor от клас 10, който е поставил рекорда от прибирането на 800 т зърно за 8 часа. Въпреки сериозната цена вече са продадени 7, очакванията са за нови сделки по време на тридневното изложение. Сред пробвалите управлението на гиганта бяха зам.-министърът на земеделието Атанас Добрев, кметът на Стара Загора Живко Тодоров и зам.-председателят на парламента Емил Христов, които бяха сред официалните гости на откриването. Преди да даде официален старт, зам.-министър Добрев припомни, че по линия на познатата Мярка 4.1 \"Инвестиции в земеделски стопанства от ПРЗР 2014-2020 г.\" са сключени 1440 договора за 1.3 мрд. лв., при размер на одобрена субсидия от близо 760 млн. лв. При 1302 от проектите е включена инвестиция за нова техника в размер на 1.159 млрд. лв., а одобрената субсидия е в размер на 675 млн. лв. За периода на прилагане на мярката са извършени плащания по 669 проекта, изплатена е субсидия от 195 млн. лв., като одобрените разходи са 325 млн. лв. По 618 проекта за селскостопанска техника е изплатена субсидия от 185 млн. лв. с общ размер на одобрените разходи за техника 295 млн. лв. През 2012-2017 година у нас са регистрирани 8623 нови колесни трактора и 1351 нови зърнокомбайна. Той изрази надежда, че подмяната на остарелия машинен парк ще продължи с още по-високи темпове, за да стане родното земеделие конкурентно на фона на случващото се в останалите страни от ЕС. \r\n„Горан Благоев пред \"Старозагорски новини\": Мнозинството в Светия Синод предаде българските църковни и национални интереси“ е друго заглавие от страниците на ежедневника. Светият Синод на Българската православна църква реши да не изпраща свои представители в Македония на честванията по случай 1000 години от провъзгласяването на Охридската архиепископия. Припомняме, че през 1018 г. Византия най-накрая успява да завладее България и с указ на император Василий II Българоубиец е основана Охридската архиепископия, за да бъде представител на поробеното българско християнско население в рамките на империята. Върховният православен орган взе това решение с 8 на 5 гласа, като сред противниците на предложението е бил Старозагорският митрополит Киприан. Пред медията ни авторът и водещ на предаването \"Вяра и общество\" по Българската национална телевизия Горан Благоев заяви, че с това си действие мнозинството в Синода е застанало срещу българските църковни и национални интереси. \"Петимата архиереи, сред които и Старозагорският владика Киприан, заслужават уважение, че са защитили българския исторически характер на Охридската архиепископия. Останалите 8 обаче не заслужават да се наричат български духовници. Те предават националните ни интереси. Това е срам за България\", категоричен бе Горан Благоев. Според него липсват каквито и да било основателни мотиви църквата ни да се откаже от собствената си история. По думите му по този начин висшият ни клир на практика се отказва от защитата на българския характер на архиепископията, като с това си действие позволява на Сръбската патриаршия, основана векове след Охридската архиепископия, да предявява неоснователни претенции към историята. Благоев е и член на Инициативния комитет за съвместното отбелязване на годишнината от българска и македонска страна. Той сподели, че още в края на март месец комитетът е внесъл програма, в която предлага на Светия Синод да бъдат осъществени разменени визити на духовните глави на двете църкви, съвместни молитвени събирания и редица инициативи, с които двете страни да покажат, че заедно имат най-голямо историческо право да честват тази годишнина. С отказа си от посещение на честванията Българската православна църква е затвърдила пасивната си позиция в последната половин година по искането на македонската църква българската да бъде призната за нейна църква-майка, каза още Горан Благоев. По този начин висшите ни духовници са обслужили интересите на двете църковни суперсили - Цариградската и Руската патриаршии, и не са защитили по никакъв начин българските интереси. С бездействието си църквата ни е пропуснала историческия шанс да бъде призната за майка на македонската, заключи той. \r\n“Енергийният специалист Руси Данев: Ако въглищните ТЕЦ-ове бъдат затворени до 10 години, това ще бъде най-непоправимата грешка”, пише още изданието. Платихме приемането си в ЕС със затварянето на четири енергоблока на АЕЦ \"Козлодуй\". Тогава се извърши едно огромно престъпление към българската енергетика, а страната ни загуби десетки милиарди левове, твърди бившият генерален директор на СО \"Марица Изток\". \r\nТрябва ли да бъде построена втората атомна централа АЕЦ \"Белене\" и тя ще бъде ли алтернатива на комплекс \"Марица изток\"? Отговорите четете в интервюто на медията ни с Руси Данев:\r\n- Г-н Данев, в събота премиерът Борисов обяви в Стара Загора, че проектът АЕЦ \"Белене\" ще бъде размразен, а заради липса на подкрепа от Брюксел въглищните ни ТЕЦ-ове \"рано или късно\" ще бъдат затворени, като целта според премиера е да \"забавим този процес с 10-ина години\". Какво според Вас вещае подобна стратегия? \r\n- Лошото е, че през годините на демократичните промени слушаме другите, а не слушаме себе си и основно специалистите от българската енергетика. Но тъй като няма настояще без минало, ще си позволя да се върна назад във времето със злощастното спиране на четирите енергоблока на АЕЦ \"Козлодуй\". През 1992-1993 г. един добър енергиен специалист Никита Шевардшидзе от тогавашния Комитет по енергетика подписа един предварителен документ с ЕС, че до 10-12 години трябва да се преразгледа статута със старите 440-мегаватови блокове на АЕЦ \"Козлодуй\" и да се реши какво ще се прави с тях. Обаче някои господа, в това число и г-жа \"Ест\" - Меглена Кунева, които бяха преговарящите за присъединяването на България към ЕС, подписаха преждевременното затваряне на тези блокове, чиито инвестиции за изграждането им отдавна бяха изплатени и които даваха така да се каже безплатен ток за държавата. Тоест вместо да се преразгледат нещата и да се подпише, че ще работят още 10-ина, те бяха по най-престъпния начин спрени от т.нар. български политици - първо 1 и 2 в края на 2002 г., после 3 и 4 в края на 2006 г. Това беше залогът да ни приемат в ЕС на 1 януари 2007 г. Но това беше едно огромно престъпление към българската енергетика. От тази безумна политическа постъпка България загуби десетки милиарди левове. Вярно е, че от ЕС дадоха някакви обезщетения, но те бяха нищожни на фона на загубеното. Сега бъдещето на комплекс \"Марица изток\" и въглищните ТЕЦ-ове се поставя по същия начин. И пак от хора неграмотни в бранша. Енергетиката е много сложно дело и тя не може и не трябва да се управлява по лайсната - някой нещо ни казал или ни диктува. \r\nНастоящите управници трябва да са наясно, че ние не емитираме въглероден двуокис в атмосферата, защото имаме гори, които го поглъщат. Това те трябва за защитят по най-категоричен начин пред европейските институции, а не от Брюксел да ни казват, че заради скъпите въглеродни емисии трябва да спрем нашите въглищни ТЕЦ-ове. Аз няма да съм жив след 20 години, но запомнете от мен, че ТЕЦ-овете няма да бъдат спрени и след 20 години. По показателя живак сме под пределните норми, същото е и с азотните оксиди. Не ни достигат 1-1.5 за сярата, но този проблем може да бъде решен с инвестиции, които могат да бъдат осигурени от републиканския бюджет. \r\nНеслучайно дадох пример с 10-те пропуснати години за четирите блока на АЕЦ \"Козлодуй\". Ако сега се каним да затворим въглищните централи до 10 г., това ще бъде най-непоправимата грешка. Но аз съм сигурен, че това няма да се случи. Животът няма да го разреши. \r\n- Какво е Вашето мнение, трябва ли да бъде изградена втора атомна централа в България, тоест АЕЦ \"Белене\"? \r\n- Аз бях най-големият противник на АЕЦ \"Белене\" през 90-те години на миналия век, тъй като все още имахме възможност да развиваме комплекс \"Марица изток\", но нямахме пари. По това време бях депутат и бяха пуснали една подписка за АЕЦ \"Белене\". Един от депутатите, който се подписа против, бях аз. Тогава бях обвинен, че тъй като съм от конвенционалната енергетика, съм против изграждането на втора атомна централа у нас. Истината беше, че тогава държавата ни нямаше пари, а сметките за изграждането на АЕЦ \"Белене\" бяха за 4 милиарда долара - досущ като в поговорката - нямаме цървули, но ще си купуваме гайда. \r\nСлед като обаче през следващите години бяха изхарчени 3 млрд. лв. за \"Белене\", щем не щем ще я правим, ще намерим начин. Но тази централа никакви китайци, никакви индийци няма да построят. Това го подчертавам дебело. Ще я построи \"Росатом\" с българския НЕК. Може да не е тази година, може да е догодина, но ще й дойде времето. Преди 5 години Путин ти предложи - дайте да започнем централата, 2 млрд. евро даваме ний, вие през това време ще намерите начин да осигурите другото финансиране. Но веднага беше нададен вой - как ще пуснем при нас руснаци, нали сме от ЕС. Ами те руснаците са у нас от 150 г. И към момента не можем без газа, и без нефта им не можем. Ако след две години си спомните за настоящото ни интервю - отгърнете старите страници на вестника и запомнете прогнозата ми - втората атомна централа в България ще бъде построена от руснаци и българи. \r\n- Да, но от Китайската национална ядрена корпорация на 10 май потвърдиха инвестиционните си намерения да изградят АЕЦ \"Белене\", въпреки че са наясно, че няма да има държавни гаранции и задължително изкупуване на ток? \r\n- Безплатен обяд няма. Несъвместимо е с икономическата логика китайците да ни построят на нас централа без никой да не им гарантира, че ще им изкупуват енергията. Не искам да говоря за другите фактори у нас като непоследователна енергийна политика и т.н. \r\n- От контекста на думите на Борисов се разбира, че въглищните централи ще са ни необходими 10-ина години, докато се изгради АЕЦ \"Белене\". \r\n- Не дай си, боже, строежът на АЕЦ \"Белене\" да бъде свързан с въглищните ТЕЦ-ове. Най-елементарното, което мога да спомена за енергийно неграмотните, е, че блоковете във въглищните централи могат да бъдат спирани и пускани, ако се наложи по два пъти в денонощието. Но с атомната централа това не може. Нейният товар може да бъде намален най-много до 95%. От съображения за сигурност нейните блокове трябва да работят на 100% денонощно, 30 дни в месеца, 365 дни в годината. Затова въглищните централи бяха и ще останат най-маневрените. Без въглища енергетиката на България не може и 1 ден. България няма друг траен енергиен източник, освен въглищата. \r\nВъв времето човешкият гений ще изнамери начин въглеродният двуокис да се хваща и да се погребва в земята. Вече е известно, че Полша е започнала мащабни реконструкции и основно ремонти на въглищните си енергоблокове, които са 4000 мегавата. Полша и Унгария нямат намерение до 2041 г. да спрат въглищните си централи, защото няма кой да ги замести в производството на ел. енергия. Минималният срок, който давам за нашите въглищните тецове, е 25-30 години. Но е крайно време българските политици да разберат, че българските въглищни ТЕЦ-ове не пречат на никого. На земното кълбо пречат САЩ, Китай и Индия - най-големите замърсители на въглеродните емисии. Ние сме на 0.000001% от техните замърсявания. \r\n- Да, но от ЕС имат друго виждане. \r\n- За 60 години комплекс \"Марица изток\" е надживял много правителства и повратности. За следващите 25-30 ще надживее още много ръководства и на ЕС, и България.", "date": "2018.05.16", "title": "Преглед на основните теми в старозагорския печат"}
{"url": "http://www.focus-news.net/news/2018/05/16/2522211/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от дружеството. Във връзка с подмяна на спирателни кранове в резервоар „Модерно предградие“ жк. „Люлин“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: жк.„Люлин“ 1-ви, 2-ри, 3-ти, 6-ти, 7-ми, 8-ми, 9-ти, 10-ти микрорайони; жк.„Люлин“ - Център, бл.290, бул. „Панчо Владигеров“ №60, 66, 74 и бензиностанция ШЕЛ; ул. „Околовръстен път“ – от ул. „3-ти март“ до бул. „Сливница“; кв. „Факултета“, местнаст Смърдана.\r\nС понижено налягане ще бъдат: жк.„Западен парк“, жк.„Красна поля“ I-ва и II-ра част.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Люлин“  8 – бул. „Царица Йоанна“/локално платно/ до северозападния вход на метростанция „Люлин“; жк.„Люлин“ 9 – ул. „Ген.Никола Генев“ пред входа на 40-то СОУ; жк.„Люлин“ 10 – ул. „Димитър Талев“ пред входа на ОДЗ № 100.\r\nВъв връзка с монтаж на хидрофорна уредба до бл. 181 жк. „Красно село“, се налага спиране на водоподаването от 10.00 до 19.00 часа на клиентите на „Софийска вода”, живеещи в района от:\r\nбл. 185 до бл. 189 включително (висока зона). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дечко Йорданов“ пред бл. 184.\r\nВъв връзка с подмяна на сградно водопроводно отклонение на ул. 40 кв. „Враждебна“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. 40 №24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 40 №24 .\r\nВъв връзка с подмяна на сградно водопроводно отклонение на ул. „Роза“ с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Сергин Сердарски“ от ул. „Съединение“ до ул. „Могила“; ул. „Рашовец“ от ул. „Роза“ до ул. „Сергин Сердарски“; ул. „Могила“ от ул. „Сергин Сердарски“ до ул. „Теменуга“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сергин Сердарски“ ъгъла с ул. „Рашовец“.\r\nВъв връзка с подмяна на сградно водопроводно отклонение на ул. „Чукура“ с. Бусманци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Пчелина“, ул. „Чукура“, ул. „Татарски път“, махала „Нова Враждебна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пчелина“ ъгъла с ул. „Чукура“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.05.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/16/2522182/turtsiya-kam-izrael-hamas-ne-e-teroristichna-organizatsiya.html", "text": "Президентът на Турция Реджеп Тайип Ердоган изпрати „напомняне“ на министър-председателя на Израел Бенямин Нетаняху, заявявайки че „ХАМАС“ не е терористична организация, предава Anadolu Agency.\r\n„Напомняне към Нетаняху: Хамас не е терористична организация и палестинците не са терористи. Това е съпротивително движение, което защитава палестинските земи срещу окупиращата сила“, написа Ердоган в пост в социалната мрежа „Туитър“.\r\n„Светът стои в солидарност с хората на Палестина срещу техните потисници“, допълни президентът. Йонислав Дочев", "date": "2018.05.16", "title": "Турция към Израел: „ХАМАС“ не е терористична организация"}
{"url": "http://www.focus-news.net/news/2018/05/16/2522214/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ - Пловдив ще проведат приемни за граждани. Това съобщиха от пресцентъра на ПП ГЕРБ. От 16.00 часа Радослава Ташкова и Георги Василев ще се срещнат с граждани в офиса на ГЕРБ в район „Южен” на ул. „Академик Петър Динеков” №1А. \r\nОт 17.00 часа Ани Лафчиева ще проведе срещи в офиса на ГЕРБ в район „Източен” на ул. „Коста Паница” №5. От 17.30 часа приемни там ще има Емил Русинов.", "date": "2018.05.16", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/05/16/2522210/denyat-16-may-v-svetovnata-istoriya.html", "text": "2015 г.\r\nЕгипетският наказателен съд произнася смъртна присъда срещу бившия президент на Египет Мохамед Морси.\r\n2014 г. \r\nПри стълкновение между ислямисти и правителствените сили в Либия загиват 40 души.\r\n2014 г. \r\nДепутатите на върховния съвет на самопровъзгласилата се Донецка народна република утвърждават за министър-председател Александър Бородай.\r\n2013 г.\r\nАрмения става председател на Комитета на министрите на Съвета на Европа.\r\n2012 г. \r\nЗа временен министър-председател на Гвинея-Бисау е назначен Руи Дуарте Баруш.\r\n2012 г. \r\nНовият министър-председател на Гърция Панайотис Пикраменос встъпва официално в длъжност.\r\n2011 г. \r\nСлед 11 месеца безвластие в Белгия крал Албер II натоварва лидера на Валонската (френскоговорящата) социалистическа партия Елио ди Рупо да състави правителство, с което е преодоляна опасността Белгия да се раздели на две отделни държави. На парламентарните избори на 13 юни 2010 г. социалистите получават 26 места в парламента, а Новофламандски алианс - националистическата партия от Фландрия, където говоримият език е фламандски (холандски) получават 27 и в тази връзка Алиансът иска разделение на Белгия.\r\n2007 г .\r\nНа тази дата Никола̀ Пол Стефа̀н Саркозѝ дьо Нагѝ-Боча̀ встъпва в длъжност като 6-ти президент на Петата френска република и изпълнява тази функция до 15 май 2012 г., когато предава поста на Франсоа Оланд.\r\n2007 г .\r\nНа тази дата Ал-Каида организира атака в Казабланка, Мароко, в която 33 загиват, а над 100 души са ранени след нападения срещу ресторант и кафене, често посещавани от чужденци.\r\n1975 г.\r\nЯпонката Юнко Табеи става първата жена, покорила Еверест. Най-високият в света планински връх- 8 848 м.- се намира в Хималаите. Наречен е така от англичаните през 1865 г. в чест на президента на Геодезическия комитет на Индия ген. Джордж Еверест. За пръв път върхът е изкачен на 29 май 1953 г. от Е. Хилари и Тенсинг Норкей. Българските алпинисти Х. Проданов, И. Вълчев, М. Савов, К. Досков и Н. Петков го покоряват през 1984 г., а Д. Василев през 1997 г. Китайското име на Еверест е Джомолунгма.\r\n1938 г.\r\nВ Конго е убита най-голямата в света горила висока 195 см.\r\n1928 г.\r\nВ САЩ се провежда първата церемония по връчване на наградите на Американската академия за киноизкуство, които през 1931 г. са наречени “Оскар”. Наградите се присъждат за американски (и англоезични) филми, включително за анимация и документалистика, както и за най-добър чуждоезичен филм, чиято премиера по екраните на САЩ е била до края на предходната година. Условието за номинация на филм е да бъде прожектиран поне 1 седмица в Лос Анджелис. “Оскар”се присъжда в 5 категории- \"най-добър филм\", \"режисура\", \"сценарий\", \"актьор\" и \"актриса\". До 1944 г. не съществува ограничение за броя на филмите, номинирани в една категория, но днес те трябва да са пет. Най-много номинации за актьор има Дж. Никълсън - 11. С. Поатие е първият чернокож актьор печелил награда през 1963 г. Дж. С. Скот и М. Брандо са единствените, които отказват наградите заради несъгласие с експанзията и аморалността на филмовата индустрия. Статуетките “Оскар” се произвеждат от \"RS Owens\" в Чикаго, САЩ и съдържат 90% калай и 10% антимон, покрити са с мед, никел, сребро и злато, като след това са лакирани с епоксид. Носителите на “Оскар” връщат статуетките си в Академията, за да им се добавят метални табелки с имената. Наградите днес се връчват в края на март на пищна церемония, излъчвана по екраните от над 80 тв компании по света.\r\n1920 г.\r\nЖана д’Арк е канонизирана от Ватикана. Тя е родена около 1412 г. в лотарингско селце, пострадало от Стогодишната война. Фанатично религиозна, уверява хората, че й е предначертано да освободи Франция. С големи усилия успява да убеди дофина Карл да започне военни действия през февруари 1429 г. На 8 май въстаническата армия на Жана д’Арк разкъсва английската обсада на Орлеан, с което окончателно обръща хода на войната. На следващия ден освобождава обсадения от англичаните Орлеан и народът започва да нарича Жана д’Арк Орлеанската дева. След редица победи тя повежда армията към Реймс, в който на 17 юли 1429 г. коронова дофина Карл, като Карл VII. Размахът на народната война и огромната популярност на Жана д'Арк плашат краля и придворната аристокрация и впоследствие тя е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес и я изгаря на кладата. През 1456 г. във Франция е организиран нов процес, на който Жана д’Арк е реабилитирана.\r\n1853 г.\r\nКняз Меншиков връчва ултиматум на Турция, в който се настоява Русия да получи правото да покровителства православната църква в Османската империя. В ултиматума се настоява и за смяна на министъра на външните работи Фуад паша, който е обвинен в некоректно отношение към Петърбург. Руският адмирал е адютант на Александър I през 1812 г. Заема и длъжности те вицеадмирал, губернатор на Финландия през 1831 г и министър на войната през 1836 г. В началото на Кримската война (1853-1855 г.) княз Меншиков е назначен за губернатор на Крим. Войските му търпят поражение в битките при Алма и Акерман.\r\n1770 г.\r\nСъстои се сватбата на бъдещия френския крал Луи XVI и Мария Антоанета Австрийска. Луи XVI е крал на Франция от 1774 г. до 1793 г. По време на неговото управление финансите на Франция се влошават още повече и кралят свиква Генералните щати, които се събират във Версай през 1789 г. Луи XVI, пълен с добри намерения, но слабохарактерен и намиращ се под влиянието на кралицата, губи популярност. Той не съумява да предотврати революцията и е отстранен от власт. Хвърлен в затвор Луи XVI е осъден като \"виновен за съзаклятие срещу свободата на народа и за посегателство срещу общата сигурност на държавата\". Заедно със кралицата е екзекутиран на 21 януари 1793 г.\r\n1717 г.\r\nВолтер е хвърлен в Бастилията заради сатиричните си произведения. Френският поет и философ е роден на 21 октомври 1694 г. в Париж. Той гостува на крал Фридрих II в Англия, Прусия, но по-голямата част от живота си прекарва във Ферне, близо до Женевското езеро. Умира на 30 май 1778 г. в Париж. Волтер борави с всички литературни видове и създава разнообразно литературно творчество. Автор е на трагедии (\"Заира\", \"Меропа\", \"Мохамед\"), исторически трудове (\"История на Карл ХII\", \"Векът на Людовик ХIV\" и др.), повести (\"Кандид\", \"Задиг\", \"Микромегас\" и др.), на критически съчинения (\"Храмът на вкуса\", \"Забележки върху Мислите на Паскал\"), епопеи (\"Хенриада\", \"Поема на Фонтеноа\"), философски трудове (\"Философски писма\", \"Философски речник\", \"Опит върху нравите\" и др.). Волтер упражнява голямо литературно и социално влияние. Стилът му се отличава с яснота, елегантност, чистота и точност.\r\n1204 г.\r\nБалдуин Фландърски е обявен за латински император. Това става след превземането на Константинопол от западните рицари на 13 април 1204 г. При подялбата на византийските земи, като император, той получава властта над по-голямата част от Константинопол, както и областта между Ахтопол и Чорлу. В стремежа си да завладее балканските територии на Византийската империя Балдуин Фландърски не приема предложението на цар Калоян (1197-1207 г.) за мир с България. В резултат на това се стига до война. Цар Калоян разбива войската на кръстоносците в битката при Одрин. На бойното поле българският цар пристига с цялата българска армия и 14 000 кумани. Маневрената куманска конница предприема лъжлива атака срещу латинския лагер и увлича рицарите в преследване. Бързото, и на пръв поглед неорганизирано, движение на конниците увлича рицарите в преследването им. Така неорганизирано и безредно те се отдалечават от своя лагер, за да достигнат до очакващата ги в засада българска войска. Затворени в плътен кръг, те се оказват срещу очакващите ги отряди на Калоян. Някои от спасилите се рицари след време записват, че в битката при Одрин загива “цветът на рицарската войска”. Император Балдуин е пленен и отведен в Търново, където скоро след това умира. Малкото рицари, които успяват да избягат от полесражението, бягат към Родосто и Константинопол.На тази дата са родени:\r\n1970 г.\r\nРодена е Габриела Сабатини аржентинска състезателка по тенис на корт. Започва да тренира едва 7-годишна. В кариерата си има спечелени 27 титли на единично и 14 на двойки. Има общо 618 победи и 179 загуби в професионалния тенис. Най-високото й класиране в световната ранглиста е първа в 3 различни периода от 1989 г. до 1993 г.. Многократно е избирана за “най-красивата тенисистка” в турнирите, в които е участвала.\r\n1955 г.\r\nРодена е Олга Валентинова Корбут - белоруска състезателка по спортна гимнастика. Четирикратна олимпийска шампионка и двукратна сребърна призьорка (1972 г., 1976 г.).\r\n1953 г.\r\nРоден е Пиърс Броснан - един от най-успешните изпълнители на ролята на агент 007. Актьора е роден в Ирландия. До третата си година е отгледан от майка си, която е медицинска сестра. Баща му го изоставя малко след неговото раждане. От 3 до 11 години Пиърс е възпитаван от родителите на своята майка, която заминала за Лондон. Това предопределя затворения характер на младия Пиърс, който завършва драматично училище и започва театралната си кариера с епизодична роля в пиесата \"Дългият страстен петък\". Признание като актьор получава след изпълнението си в пиеса на Тенеси Уилямс. Жени се за Касандра Харис, която умира през 1992 г. от рак. В същата година Пиърс Броснан постига първия си комерсиален успех в киното с филма \"Човекът с косачката\" (The Lawnmower Man). Преди това се снима в роля на детектив в сериала \"Ремингтън Стил\" (1982-1987 г.) и в няколко други криминални продукции, които нямат кой-знае какъв успех - \"Номади\" (Nomads, 1986 г.) на Джон МакТиърнън, \"Четвъртия протокол\" (The Fourth Protocol, 1987 г.) на Джон Маккензи и др. Филмът на Брус Биърсфорд \"Мистър Джонсън\" (Mister Johnson, 1991 г.) му дава увереност в собствените сили, а неголямата роля в \"Мисис Даутфайър\" (Mrs. Doubtfire, 1993 г.) разширява кръга на неговите почитатели.\r\nОще през 1986-а година му предлагат за пръв път да изиграе Джеймс Бонд, но 9 години по-късно, той става новият агент 007 в \"Златното око\" (Goldeneye, 1995 г.). Филмът се радва на изключителен касов успех и със спечелените $ 350 млн. се нарежда в топ 10 на най-касовите филми в историята на киното.\r\nБроснан основава и собствена кинокомпания \"Irish Dreamtime, Inc.\", която е кoпродуцент на успешния римейк на \"Аферата Томас Краун\". През 2001-а Броснан се снима заедно с носителя на Оскар Джофри Ръш във филма \"Шивачът от Панама\" на режисьора Джон Бурман. През 2001 г. се жени за журналистката Кейли-Шей Смит, от която има двама сина. Живеят в Малибу Бийч, Калифорния. Още 45-годишен Броснан става дядо, след като дъщеря му Шарлот от първия брак ражда.\r\n1946 г.\r\nРоден е Били Кобъм - панамски джазмузикант, композитор и барабанист. В средата на 60-те години е в квинтета на Хорас Сейвър. От 1966 г. свири в групата на Майлс Дейвис (заедно с Джон Маклафлин, с когото основават “Маховишну оркестра”). През 70-те год. се ориентира към фънка и фюжън (издава “A Funky Thide оf Sings”, 1975 г.; “Magic”, 1977 г.). Други албуми: “Inner Couflict” (1978 г.), “Spectrum” (1979 г.), “Billy Cobham” (1981 г.), “A Power Play” (1987 г.), “By Design” (1992 г.), “Nordic” (1999 г.). През 1993 Били Кобъм гостува в България.\r\n1823 г.\r\nРоден е германският езиковед Хайман Щайнтал. От 1863 г той е професор в Берлинския университет. Последовател е на В. фон Хумболт, един от основателите на психологическото направление в езикознанието. Концепцията на Щайнтал за езика е субективно-идеалистическа и чрез нея се стреми да разреши проблемите на етническата психология. Той отделя особено място на езика в етнопсихологията. Възгледите му оказват голямо влияние върху ранните трудове на А. А. Потебня и върху младограматиците. Езиковедът защитава ономатопоетическата (звукоподражателната) теория за произхода на езика и създава основите на т. нар. културна антропология. Популяризатор е на типологическата класификация на езиците и през 1860 г. внася някои промени в нея. Щайнтал умира на 14 март 1899 г. в Берлин.На тази дата умират:\r\n2010 г. \r\nУмира Ро̀ни Джеймс Дѝо - американски рок певец и композитор на рок, хардрок и хевиметъл музика и един от най-великите и влиятелни вокали в света. Роден е на 10 юли 1942 г. в Портсмът, Ню Хампшър, но израства в град Кортланд, щата Ню Йорк. Истинското му име е Роналд Падавона. По време на 53-годишната си активност е вокалист на групите „Елф“, „Рейнбоу“, „Блек Сабат“, „Дио“ и „Heaven and Hell“. \r\n2010 г. \r\nУмира хондураският политик Освалдо Лопес Ареляно, който 2 пъти е президент на Хондурас - през периодите 1963-1971 и 1972-1975 г. Става за първи път президент на 3 октомври 1963 г. чрез военен преврат, 10 дни преди да се проведат президентските избори. През 1971 г. разрешава да се проведат избори, но след като вижда, че губи, отново завзема властта. През 1975 г. американската Комисия за търговия с ценни книжа осветява схема на даване на подкуп от „Чикита Брендс Интернешънъл“ в размер на 1,25 млн. долара с опция за още толкова на президента Лопес срещу обещание за намаляване на експортните мита при износа на банани. Търговията с акции на компанията са спрени, а Лопес Ареляно е свален от властта от своя приятел Хуан Алберто Мелгар на 22 април 1975 г. След това Лопес е активен бизнесмен, собственик на няколко бизнеса из цяла Латинска Америка. Той е собственик и на фалиралия по-късно национален авиопревозвач на Хондурас TAN-SAHSA.\r\n2010 г. \r\nУмира американският джаз пианист и композитор Хенри (Ханк) Джоунс. Той е роден на 31 юли 1918 г. във Виксбърг, Мисисипи. Започва кариерата си като пианист през 1944 г., когато се премества в Ню Йорк. През 1948-1953 г. често акомпанира на Ела Фицджералд, включително при нейните турнета в чужбина. През следващите години работи с други известни музиканти, а от 1959 до 1975 г. е щатен пианист в телевизията Си Би Ес. През 70-те години започва редовно да издава собствени албуми. През 2009 г. получава „Грами“ за цялостен принос.\r\n1947 г.\r\nУмира Фредерик Хоулънд Хопкинс - биохимик. Той е роден на 20 юни 1861 г. в Ийстбърн. Завършва Лондонския университет, като от 1894 г. е доктор по философия. Там работи до 1898 г., а след това преминава в Кеймбриджкия университет, където от 1914 г. е професор по биохимия. Основните му трудове са по биохимия на азотната обмяна в организма. Хопкинс открива триптофана през 1901 г. и глутатиона през 1921 г. Той установява натрупването на млечна киселина в работещите мускули и е един от основателите на витаминологията. Открива в състава на млякото витамините А и D, стимулиращи растежа. Хопкинс е член на Лондонското Кралско дружество от 1905 г., а през 1930-1935 г. е и негов президент. Заедно с Х. Ейкман получава Нобелова награда за физиология и медицина през 1929 г.\r\n1883 г.\r\nУмира княз Алексей Николаевич Церетелев - руски дипломат. Той завършва Юридическия факултет на Московския университет. Князът е секретар на руското генерално консулство в Белград и втори секретар на руското посолство в Цариград, управляващ руско консулство в Одрин и в Пловдив и генерален консул на Русия в Пловдив. Той участва в международната комисия за разследване на турските жестокости в България след потушаване на Априлското въстание. По нареждане на граф Н. П. Игнатиев изготвя заедно с Ю. Скайлер проект за автономно управление на страната ни. представен на Цариградската конференция (1876-1877 г). По време на Руско-турката война (1877-1878 г.) е доброволец, а след това участва в мирните преговори в Сан Стефано (1878 г). През 1878-1879 г. е назначен за руски делегат в Европейската комисия за изработване на Органически устав на Източна Румелия. Церетелев полага усилия да се осигури най-широка автономия на Южна България и да се защитят правата на българското население. Съдейства за държавно-политическо изграждане на автономната област и утвърждаването на нейния български характер.\r\n1830 г.\r\nУмира Жан Батист Жозеф Фурие - френски математик. Той е роден на 21 март 1768 г.. Завършва Военно училище и работи като преподавател. През 1796-1798 г. е в Политехническото училище в родния си град. Първите му трудове са в областта на алгебрата. В лекциите си от 1796 г. формулира теоремата за броя действителни корени в алгебричните уравнения, лежащи в определени граници. През 1818 г. Фурие изследва въпроса за условията за приложение на разработения от И. Нютон метод за числено решаване на уравнения. Освен това работи в облостта на математическата физика. През 1807 г. и 1811 г. представя в Парижката Академия на науките първите си открития върху теорията за разпространението на топлината в твърдо тяло, а през 1822 г. публикува труда “Аналитична теория за топлината” . Това е съществен принос в развитието на математиката, отправен пункт за създаване на теорията за тригонометричните редове и за разработване на някои общи проблеми на математическия анализ.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.16", "title": "Денят 16 май в световната история"}
{"url": "http://www.focus-news.net/news/2018/05/16/2522212/burgas-natsionalnata-hudozhestvena-akademiya-organizira-kandidatstudentski-konsultatsii-v-grada-po-povod-predstoyashtite-priemni-izpiti-za-noviya-si-filial-kray-moreto.html", "text": "Националната художествена академия организира кандидатстудентски консултации в Бургас по повод предстоящите приемни изпити за новия си филиал край морето. Те ще се проведат в Културен център \"Морско казино\" от 10.00 часа днес. Това съобщиха от пресцентъра на Община Бургас. Кандидатите ще могат да се срещнат и получат информация от преподавателите на специалностите, за които ще има прием във филиала на НХА в Бургас - \"Живопис\", \"Стенопис\", \"Графика\", Книга, илюстрация, печатна графика\", \"Плакат и визуална комуникация\", \"Рекламен дизайн\", \"Мода\", както и за магистърска програма \"Арттерапия\".   \r\nЖелаещите да посетят консултациите трябва да свои свободни или учебни работи, за да получат консултация по тях. Документи за кандидатстване се подават от 15 до 28 юни 2018 г. в град София на ул. \"Шипка\" 1. Конкурсните изпити ще се проведат в София от 1 до 11 юли 2018 г.", "date": "2018.05.16", "title": "Бургас: Националната художествена академия организира кандидатстудентски консултации в града по повод предстоящите приемни изпити за новия си филиал край морето"}
{"url": "http://www.focus-news.net/news/2018/05/16/2522215/burgas-politsiyata-razsledva-palezh-na-dzhip-na-parking-v-zhk-izgrev-pri-pozhara-sa-zasegnati-i-drugi-4-avtomobila.html", "text": "Полицията разследва палеж на джип на паркинг в жк. \"Изгрев\", при пожара са засегнати и други 4 автомобила. Това съобщиха от ОДМВР - Бургас. Около 23.30 часа на 15 май в Пето Районно управление – Бургас е получено съобщение за горящ лек автомобил \"Фолксваген Туарег\" с бургаска регистрация, паркиран зад бл. 160 в жк. \"Изгрев\", ползван от 46-годишен бургазлия. Огънят е потушен от два противопожарни автомобила и шестима огнеборци. Констатирано е, че автомобилът е подпален, чрез заливане и поставяне туба, съдържаща петролен продукт на покрива на \"Фолксвагена\". Възникналият пожар обхванал и намиращите се в съседство автомобили: \"Сеат\" със софийска регистрация, \"Ситроен\" с бургаска регистрация, \"Опел\" със сливенска регистрация и \"Пежо\" с бургаска регистрация. Нанесени са материални щети и по апартамент, разположен на първия жилищен етаж, като е обгоряла PVC дограма, изгорели са две външни тела на климатични системи, а частично е обгоряла и изолацията на партерния и първия етаж на бл. 160. Причините за инцидента, както и стойността на нанесените щети са в процес на изясняване от служители на Пето Районно управление – Бургас.", "date": "2018.05.16", "title": "Бургас: Полицията разследва палеж на джип на паркинг в жк. \"Изгрев\", при пожара са засегнати и други 4 автомобила"}
{"url": "http://www.focus-news.net/news/2018/05/16/2522216/dobrich-parkingat-na-ploshtad-svoboda-dnes-nyama-da-raboti-poradi-remontni-deynosti.html", "text": "Паркингът на площад „Свобода“ днес няма да работи поради ремонтни дейности. Това съобщиха от пресцентъра на Община град Добрич. През деня там няма да функционира „Синя зона“ и автомобилите няма да могат да паркират в платената зона.", "date": "2018.05.16", "title": "Добрич: Паркингът на площад „Свобода“ днес няма да работи поради ремонтни дейности"}
{"url": "http://www.focus-news.net/news/2018/05/16/2522213/sputnik-darzhavniyat-departament-na-sasht-prie-200-chuzhdi-diplomati-za-da-obsadyat-yadrenata-sdelka-s-iran.html", "text": "200 дипломати и представители от чужди държави се събраха в Държавния департамент на САЩ в понеделник, за да обсъдят пътищата напред след излизането на САЩ от ядреното споразумение с Иран, съобщи говорителката на департамента Хедър Науърт пред репортери, предава Sputnik.\r\n„Имахме 200 посланика тук вчера говорейки си за следващите стъпки относно сделката с Иран“, заяви Науърт във вторник.\r\nТя обясни, че дипломатите са се срещнали с няколко висши представители на Държавния департамент с отношение по въпроса. Представители на финансовото министерство също са участвали в срещите.\r\nНауърт спомена още, че държавният секретар Майк Помпео ще изнесе първото си външнополитическо обръщение по отношение на ядрената сделка с Иран в 11:00 ч. на 16 май.\r\nРечта на Помпео ще се фокусира върху следващите стъпки за работа със съюзниците  на САЩ и изграждането на международна коалиция, която да отговори на всички подривни дейности на Иран в региона на Близкия изток, допълни Хедър Науърт. Йонислав Дочев", "date": "2018.05.16", "title": "Sputnik: Държавният департамент на САЩ прие 200 чужди дипломати, за да обсъдят ядрената сделка с Иран"}
{"url": "http://www.focus-news.net/news/2018/05/16/2522217/plovdiv-rayonniyat-sad-shte-gleda-deloto-sreshtu-advokat-obvinen-v-zakana-za-ubiystvo-na-zhurnalist.html", "text": "Районният съд ще гледа делото срещу адвокат, обвинен в закана за убийство на журналист. Това съобщиха от пресцентъра на Районен съд – Пловдив.  Делото ще се гледа от 7-и състав от 14.00 часа в зала 10 на Съда. Подсъдимият е Светослав М., адвокат от Адвокатска колегия – Хасково. Срещу него е повдигнато обвинение по чл. 144 ал. 3 от НК за това, че през месец ноември 2014 г. се е заканил с убийство на журналиста от интернет-сайта “Хасково.нет” Тодор К., изричайки думите “Ще те убия!” Според обвинението причините и условията, спомогнали за извършване на деянието, са незачитане волята и личностните права на пострадалия от страна на извършителя и неспазване на установените законови порядки в страната. В хода на предварителното производство подсъдимият не се е признал за виновен.", "date": "2018.05.16", "title": "Пловдив: Районният съд ще гледа делото срещу адвокат, обвинен в закана за убийство на журналист"}
{"url": "http://www.focus-news.net/news/2018/05/16/2522205/mvr-vavezhdat-se-vremenni-ogranicheniya-za-dvizhenie-v-stolitsata-vav-vrazka-sas-provezhdaneto-na-sreshtata-na-varha-es-zapadni-balkani.html", "text": "Днес и утре (17 май) в столицата ще се проведе Среща на върха ЕС - Западни Балкани. В тази връзка са предприети мерки и в столицата ще бъдат въведени временни ограничения за движението и паркирането на моторни превозни средства. Това съобщиха от пресцентъра на МВР. Това ще доведе до временни затруднения на трафика в столицата. \r\nПо повод събитията, свързани с Българското председателство на Съвета на ЕС, се забранява престоят и паркирането на пътни превозни средства, както следва: \r\nДо 20.00 часа на 17 май 2018 г. по: \r\n- бул. „Джеймс Баучер” между бул. „Черни връх” и ул. „Червена стена”; \r\n- ул. „Червена стена” между бул. „Джеймс Баучер” и ул. „Петър Станчев”; \r\n- ул. „Петър Станчев” между бул. „Джеймс Баучер” и ул. „Червена стена”. \r\nОт 08.00 часа днес до 20.00 часа на 17 май 2018 г. по: \r\n- ул. „Аксаков” между ул. „Цар Иван Шишман” и бул. „Васил Левски”; \r\n- паркинга на пл. „Народно събрание”; \r\nОт 08.00 часа днес до 20.00 часа на 17 май 2018 г. по ул. „Ген. Й. Гурко” между ул. „Дякон Игнатий” и ул. „Кн. Александър І”. \r\nОт 08.00 часа днес до 20.00 часа на 17 май 2018 г. на паркинга пред хотел „София Балкан“. \r\nОт 08.00 часа днес до 20.00 часа на 17 май 2018 г.: \r\n- на паркинга пред хотел „Хилтън”; \r\n- по ул. „Астана” между бул. „България” и Национален музей „Земята и хората“. \r\nОт 08.00 до 20.00 часа днес: \r\n- на пл. „Гина Кунчева”; \r\n- по ул. „Московска” между бул. „Васил Левски” и ул. „Дунав”; \r\n- по ул. „Дунав” между пл. „Св. Александър Невски” и ул. „Московска”; \r\n- на паркинга на пл. „Св. Александър Невски” между ул. „Дунав” и ул. „Оборище”, североизточната част; \r\n- на паркинга на бул. „Васил Левски” между пл. „Васил Левски” и ул. „Оборище”; \r\n- на северозападната дъга на пл. „Св. Александър Невски” между ул. „11-ти август” и ул. „Оборище” с изключение на автомобилите на служителите на Столична община. \r\nОт 08.00 до 20.00 часа днес на паркинга пред Резиденция Бояна (успоредно на \"Околовръстен път\" между пътен възел ул. „Даскал Стоян Попандреев”, Околовръстен път и ул. „Габровица”). \r\nОт 12.00 до 20.00 часа днес на ул. „Московска” между ул. „Георги Бенковски” и бариерата на Британското посолство. \r\nОт 08.00 до 22.00 часа днес по: \r\n- ул. „Шипка” между ул. „Кракра” и ул. „Сан Стефано”; \r\n- ул. „Кракра” между ул. „Шипка” и локалното пътно платно на бул. „Цар Освободител”. \r\nОт 08.00 до 23.00 часа днес по: \r\n- ул. „Ген. Йордан Венедиков”; \r\n- локалното пътно платно на бул. „Цариградско шосе” между ул. „Ген. Йордан Венедиков” и бул. „Цариградско шосе”; \r\n- пътния участък между бул. „Асен Йорданов”и северозападния автомобилен подход за „Техн Парк София”. \r\nОт 08.00 до 22.00 часа днес по ул. „Братя Миладинови” между бул. „Александър Стамболийски” и ул. „Позитано”. \r\nОт 00.00 часа до приключване на мероприятието на 17 май 2018 г. на бул. „Витоша” между бул. „Патриарх Евтимий” и бул. „Пенчо Славейков”. \r\nОт 08.00 часа днес до 20.00 часа на 17 май 2018 г. се забранява влизането на пътни превозни средства по ул. „Астана” между бул. „България” и Национален музей „Земята и хората“. \r\nОт 08.00 часа до приключване на мероприятието на 17 май 2018 г. се забранява влизането на пътни превозни средства по бул. „Витоша“ между бул. „Патриарх Евтимий” и бул. „Пенчо Славейков” с изключение на превозните средства на масов градски транспорт. \r\nВременно ще се ограничава движението на моторни превозни средства в горепосочените участъци, по необходимост и по преценка на отдел „Пътна полиция” при СДВР.", "date": "2018.05.16", "title": "МВР: Въвеждат се временни ограничения за движение в столицата във връзка със провеждането на Срещата на върха ЕС - Западни Балкани"}
{"url": "http://www.focus-news.net/news/2018/05/16/2522218/burgas-prodalzhava-izvarshvaneto-na-remontni-deynosti-v-reditsa-patni-uchastatsi-v-oblastta.html", "text": "Продължава извършването на ремонтни дейности в редица пътни участъци в областта. Това каза за Радио „Фокус“ – Бургас дежурният в Областно пътно управление. Нормално натоварен е трафикът по пътищата в Бургаска област. Пътищата са сухи, видимостта е отлична. Шофьорите да карат с повишено внимание и съобразена скорост. Работни екипи има в отсечките Ахелой – Поморие, Бургас – Карнобат, Черноград – Айтос. Реконструкция на пътните настилки се извършва и по някои второкласни и третокласни пътища: Бургас – Синеморец, Крайморие – Росенец, Средец – Айтос, Калово – Зеберново, Визица – Петрова нива, Кръстина – Камено, както и в отсечката кв. „Горно Езерово“ – село Братово.\r\nИнтензивно е движението в града. Натоварен е автомобилния трафик в района на кръговото кръстовище „Трапезица“ и пред Окръжна болница. По-интензивно е и в района между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация“. Интензивно е движението по централните градски улици „Булаир“, Христо Ботев“, „Цар Петър“, „Генерал Гурко“, както и по бул. „Стефан Стамболов“ в района на новата поща.\r\nВеселина НИКОЛОВА", "date": "2018.05.16", "title": "Бургас: Продължава извършването на ремонтни дейности в редица пътни участъци в областта"}
{"url": "http://www.focus-news.net/news/2018/05/16/2522223/sport-grigor-dimitrov-zapochva-uchastieto-si-na-turnira-v-rim.html", "text": "Григор Димитров започва участието си в турнира от сериите „Мастърс“ на червени кортове в Рим. Навръх 27-мия си рожден ден първата ракета на България излиза на корта срещу японеца Кей Нишикори в двубой от втория кръг на състезанието в италианската столица.\r\nМачът, който ще е пети помежду им, ще започне не преди 14:00 часа. До този момент Нишикори има три победи срещу българина. Григор Димитров е на четвърта позиция в световната ранглиста, докато през новата седмица японският тенисист заема 24-то място. Победителят от двубоя между Димитров и Нишикори ще играе в третия кръг срещу американеца Джак Сок или германеца Филип Колшрайбер.", "date": "2018.05.16", "title": "Спорт: Григор Димитров започва участието си на турнира в Рим"}
{"url": "http://www.focus-news.net/news/2018/05/16/2522224/pregled-na-osnovnite-temi-v-dobrudzhanskiya-pechat.html", "text": "„Дворецът“ в Балчик се включва в четиринадесетото издание на европейската Нощ на музеите 2018“, съобщава челото на вестник „Нова добруджанска трибуна“. Европейската нощ на музеите е организирана за първи път през 2005 г. във Франция и само за няколко години тя се разпространява успешно из цяла Европа. Целта на инициативата е възможно най-широк кръг от хора да се докоснат до музейните експонати и да отнесат със себе си техните послания. И тази година Двореца в Балчик традиционно ще се включи в инициативата. На 18 май от 15.00 часа Фолклорна формация “Стражица”, с. Стражица, Община Балчик ще изпълни добруджански и тракийски народни песни. „Предават на унгарските власти румънец, издирван за измама с Европейска заповед за арест“, съобщава изданието. Окръжен съд - Добрич е допуснал предаване на румънски гражданин на унгарските съдебни власти в изпълнение на издадена срещу него Европейска заповед за арест. 33-годишният Габриел Г. е търсен с цел провеждане на наказателно преследване срещу него за извършена измама. Той е бил обявен за международно издирване с Европейска заповед   за арест, издадена от Околийския съд в унгарския град Егер, на 2 януари 2018 година. Задържан е на 5 май на ГКПП Кардам. „Влагозапасяването в полята на Добричка област е добро“, съобщава всекидневникът, цитирайки проф. д-р Иван Киряков, завеждащ „Селекция на зърнено-житните и бобови култури“ в Добруджанския земеделски институт. Средно 180-190 литра са запасите от влага, натрупвани в периода ноември-март, посочва специалистът. През изминалата зима количеството е дори със 100 литра повече. \r\nТемата за условията за земеделските култури е водеща и за другия регионален вестник „Добруджанска трибуна“. „Майските дъждове спасиха културите, но трябва да вали още“. Това е мнението на проф. д-р Иван Киряков. Тази година пшеницата е изкласила сравнително рано заради топлото време и засушаването. Цъфтежът ѝ вече е преминал. „Хилда Казасян гостува на добричка сцена“, съобщава всекидневникът. Организатор на концерта е Община град Добрич. Началото е в 19,00 часа в Огледална зала. „Фонд „Здраве“ прави голяма среща за болница“, съобщава изданието. Голяма среща за състоянието на Многопрофилната болница за активно лечение организира фондът на 31 май от 14.00 часа. Общинският фонд разполага с 20 000 лева. На срещата ще присъстват представители на различни страни – Община, Център за психично здраве, Здравна комисия към Общинския съвет. Ще се обсъждат възможностите за подпомагане на болницата и Центъра за психично здраве. От спортната страница – „Купата за първото място на Североизток връчват на „Добруджа“. Футболистите на „Добруджа“ ще получат днес приза за победител в Североизточна трета лига. Това ще се случи след последния съдийски сигнал на мача на стадион „Дружба“ в двубой с „Ботев“ – Нови пазар. Началото е от 17.00 часа.", "date": "2018.05.16", "title": "Преглед на основните теми в добруджанския печат"}
{"url": "http://www.focus-news.net/news/2018/05/16/2522222/blagoevgrad-v-grada-shte-se-provede-preskonferentsiya-i-parva-kopka-za-izgrazhdaneto-na-velosipedna-aleya-po-proekta-blagoustroyavane-na-gradskata-sreda.html", "text": "В града ще се проведе пресконференция и първа копка за изграждането на велосипедна алея по проекта „Благоустрояване на градската среда\". Това съобщиха от пресцентъра на Общината. В рамките на проект „Благоустрояване на градската среда\", Договор BG16RFOP001 -1.008-0004-С01/18.11.2016 г., който се осъществява с финансовата подкрепа на Оперативна програма „Региони в растеж\" 2014-2020 г., съфинансирана от Европейския съюз чрез Европейския фонд за регионално развитие, Община Благоевград и екипът за управление на проекта организират междинна пресконференция във връзка с обект: „Изграждане на велосипедна алея, свързваща бул. \"Св. Димитър Солунски\", ул. \"Даме Груев\", бул. \"Васил Левски\", бул. \"Св. св. Кирил и Методий\" до хотел \"Ален мак\" и от ул. \"Марица\" до ул. \"Иван Михайлов\". Пресконференцията ще се проведе от 10.30 часа днес в Заседателна зала №5 на Община Благоевград. От 11.30 часа на бул. „Св. св. Кирил и Методий\" №2 ще се проведе официална церемония по полагане на първа копка за изграждането на обекта.", "date": "2018.05.16", "title": "Благоевград: В града ще се проведе пресконференция и първа копка за изграждането на велосипедна алея по проекта „Благоустрояване на градската среда\""}
{"url": "http://www.focus-news.net/news/2018/05/16/2522230/shumen-prodalzhava-koseneto-na-trevni-ploshti-po-magistrala-hemus-v-uchastaka-novi-pazar-zaychino-oreshe-dvizhenieto-i-v-dvete-posoki-se-osashtestvyava-v-svobodnata-lenta.html", "text": "Движението в участъка Нови пазар – Зайчино Ореше от км 362 до км 375 на автомагистрала „Хемус“ и в двете посоки се осъществява в свободната лента спрямо създадената организация на движението поради ръчно и машинно косене на тревни площи, предаде репортер на Радио „Фокус“ - Шумен. Ограничено остава движението по път ІІІ-701 в участъка Секулово – Тодор Икономово от км 9 до км 16 за автомобили над 3.5 тона поради компрометирано състояние на мостово съоръжение. Въведен е обход. В сила е забраната за движението по път Радко Димитриево – Друмево за автомобили над 10 тона поради свлачищни процеси. Обходът е Шумен - Овчарово - Друмево. Пътните настилки в област Шумен са сухи, видимостта е нормална.\r\nИвелина ИВАНОВА", "date": "2018.05.16", "title": "Шумен: Продължава косенето на тревни площи по магистрала „Хемус“ в участъка Нови пазар - Зайчино Ореше, движението и в двете посоки се осъществява в свободната лента"}
{"url": "http://www.focus-news.net/news/2018/05/16/2522227/dobrich-remontni-deynosti-se-izvarshvat-po-okolovrastniya-pat-na-grada-po-pat-ii-27-novi-pazar-dobrich-i-po-patya-za-varna.html", "text": "Ремонт по три пътни направления се осъществява в областта. Движението по път II-27 Нови пазар – Добрич в района на с. Орлова могила се извършва с повишено внимание поради ремонт на мостово съоръжение, предаде кореспондентът на Радио „Фокус” – Варна. Участъкът е сигнализиран с пътни знаци. Срокът на изпълнение е до 18 май. В областта няма въведени временни ограничения на движението на автомобили, но по Околовръстния път на Добрич и по отсечката Добрич - Варна то се регулира с пътни знаци заради ремонтни дейности на асфалтова настилка, които продължават до 30 май. Водачите на МПС трябва да шофират с повишено внимание, съветват от Агенция „Пътна инфраструктура“. Продължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е ясно, духа слаб до умерен вятър, температурата на въздуха е около 19 градуса. \r\nЖулиета НИКОЛОВА", "date": "2018.05.16", "title": "Добрич: Ремонтни дейности се извършват по Околовръстния път на града, по път II-27 Нови пазар – Добрич и по пътя за Варна"}
{"url": "http://www.focus-news.net/news/2018/05/16/2522225/varna-obshtinskiyat-savetnik-ot-pp-gerb-milena-dimova-organizira-priemna-za-grazhdani.html", "text": "Общинските съветници от ПП ГЕРБ – Варна Милена Димова, Надя Георгиева и Мартин Байчев ще се срещнат с граждани в дните до 18 май. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. Приемният ден на Милена Димова е днес, на Надя Георгиева – на 17 май, а на Мартин Байчев – на 18 май.", "date": "2018.05.16", "title": "Варна: Общинският съветник от ПП ГЕРБ Милена Димова организира приемна за граждани"}
{"url": "http://www.focus-news.net/news/2018/05/16/2522219/mezhdunarodna-nauchna-konferentsiya-balkanite-v-evropeyskata-integratsiya-minalo-nastoyashte-badeshte-shte-se-provede-v-su-sv-kliment-ohridski.html", "text": "Днес и утре в Софийския университет „Св. Климент Охридски“ ще се проведе международна научна конференция „Балканите в европейската интеграция – минало, настояще, бъдеще“. В нея ще се включат изтъкнати учени от България и други европейски страни, които ще проследят историческите връзки между Западните Балкани и Европа, интеграционните процеси в Европейския Югоизток като феномен на миналото и тяхната перспектива с оглед на бъдещото цялостно включване на региона в Европейския съюз, съобщиха от пресцентъра на Софийския университет. \r\nВ научния форум ще вземат участие бивши министър-председатели и министри на външните работи на Сърбия, Македония, Косово, Черна гора и Албания, които са същевременно изявени учени от Западните Балкани като проф. Зарко Корач, бивш министър-председател на Сърбия, проф. Владо Бучковски, бивш министър-председател на Република Македония, доц. Байрам Косуми, бивш министър-председател на Република Косово и ректор на Университета „Кадри Зека” в Гиляни, проф. Паскал Мило, бивш външен министър и министър на европейската интеграция на Албания. \r\nОрганизирана по инициатива на ръководството на Софийския университет „Св. Климент Охридски“ от Катедрата по История на Византия и балканските народи към Историческия факултет на Софийския университет, конференцията има за цел да подпомогне и обогати с научна експертиза срещата на високо равнище ЕС – Западни Балкани, която ще се проведе в София по същото време, като проследи историята, постиженията и перспективите на страните от региона, както и все по-задълбочаващите се връзки с Европейския съюз. \r\nОткриването на конференцията ще се състои днес от 11 .00 в Аула магна на Софийския университет с участието на проф. дфн Анастас Герджиков, ректор на Софийския университет „Св. Климент Охридски”; член-кор. проф. дин Иван Илчев, председател на Организационния комитет на конференцията, Мария Габриел, еврокомисар по цифрова икономика и цифрово общество; Огнян Златев, ръководител на Представителството на Европейската комисия в България, Теодор Стойчев, ръководител на Информационното бюро на Европейския парламент в България; Боил Банов, министър на културата на Република България; Моника Панайотова, заместник-министър за българското председателство на Съвета на ЕС 2 0 18 г.; Негово превъзходителство Роланд Хаузер, посланик на Република Австрия; доц. д-р Тодор Попнеделев, декан на Историческия факултет на Софийския университет „Св. Климент Охридски”; проф. дин Александър Костов, директор на Института за балканистика с център по тракология към БАН.", "date": "2018.05.16", "title": "Международна научна конференция „Балканите в европейската интеграция – минало, настояще, бъдеще“  ще се проведе в СУ „Св. Климент Охридски“"}
{"url": "http://www.focus-news.net/news/2018/05/16/2522231/plovdiv-okrazhniyat-sad-shte-gleda-deloto-sreshtu-mazh-obvinen-v-ubiystvoto-na-roditelite-si.html", "text": "Окръжният съд ще гледа делото срещу мъж, обвинен в убийството на родителите си. Това съобщиха от пресцентъра на Окръжен съд – Пловдив. Делото ще се гледа от 9.00 часа в зала 10 на Съда. Докладчик е М. Добрева. Подсъдимият Венцеслав К. е обвинен за това, че на 15 май 2016 г. в гр. Пловдив умишлено е умъртвил майка си с инициали Б. К. и баща си с инициали Ц. К. , като убийството е извършено предумишлено, с особена жестокост и с користна цел. Делото е насрочено и за 17 май 2017 г. и за 18 май 2018 г. от 9.00 часа в 10 зала.", "date": "2018.05.16", "title": "Пловдив: Окръжният съд ще гледа делото срещу мъж, обвинен в убийството на родителите си"}
{"url": "http://www.focus-news.net/news/2018/05/16/2522232/pazardzhik-remontni-deynosti-se-izvarshvat-po-patya-velingrad-s-pobit-kamak-ot-10-km-do-20-km-dvizhenieto-se-osashtestvyava-v-svobodnata-lenta.html", "text": "Натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо сухи. Ремонтни дейности се извършват по пътя Велинград – с. Побит камък от 10 км до 20 км. Движението се осъществява в свободната лента спрямо поставената сигнализация. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.16", "title": "Пазарджик: Ремонтни дейности се извършват по пътя Велинград – с. Побит камък от 10 км до 20 км, движението  се осъществява в свободната лента"}
{"url": "http://www.focus-news.net/news/2018/05/16/2522220/branko-gerovski-plyus-info-makedoniya-vyarvam-v-zaev-nyama-da-prieme-vsichko-koeto-gartsite-iziskvat.html", "text": "Независимо от атаките от Щаба на колосални глупаци, оставам твърдо убеден, че Зоран Заев, Радмила Шекеринска и Никола Димитров няма да приемат безсмислено решение на спора за името, което не е никакъв компромис, а унизително поражение за Македония, пише журналистът и главен редактор на скопската електронна медия „Плюс Инфо“ Бранко Геровски.Тереза Герова", "date": "2018.05.16", "title": "Бранко Геровски, „Плюс Инфо“ (Македония): Вярвам в Заев, няма да приеме всичко, което гърците изискват!"}
{"url": "http://www.focus-news.net/news/2018/05/16/2522233/pregled-na-osnovnite-temi-v-burgaskiya-pechat.html", "text": "„Хвърлят нови видеошпиони срещу преписвачи на матурите“ е водещото заглавие на регионалния ежедневник „Черноморски фар“. 3 369 се явяват на зрелостния изпит по български език и литература. Нов вид видеоустройства дебнат за преписвачи по време на предстоящите изпити. Само преди дни са раздадени. Те ще бъдат активни по време на държавните зрелостни изпити, а също и при провеждането на изпити при задочна и самостоятелна форма на обучение. „Бургаският протест срещу здравната карта вече е при министър Ананиев“ е друго заглавие от първа страница на вестника. „Протестната декларация срещу новата здравна карта вече е внесена при министър Кирил Ананиев. Това лично е направила вчера зам. областният управител Севдалина Турманова“, пише още изданието. „Масов крос в Деня на българския спорт“ и „Община Созопол в включена в мащабен ВиК-проект“ са други теми от страниците на вестника. Темата на деня е „Шестима от Бургас на финал на кулинарно състезание за млади таланти“, а интервюто в днешния брой е с Пепа Николова, специалист „Комуникации и връзки с обществеността във Фондация „Шанс за децата на България“, която казва: „Талантът на децата остава в застой, ако не се развива“.", "date": "2018.05.16", "title": "Преглед на основните теми в бургаския печат"}
{"url": "http://www.focus-news.net/news/2018/05/16/2522235/smolyan-pochistvane-na-reguli-oformyane-na-okopi-i-chastichni-remonti-se-izvarshvat-po-nyakolko-napravleniya-v-oblastta.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно. Повишена е опасността от падащи камъни по всички направления в областта и затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта. По направлението Хвойна – Чепеларе зе извършва почистване на регули. По пътя Доспат – Борино се оформя пътен окоп, а в отсечката Стойките – Девин се извършват частични ремонти на асфалтовата настилка. По трите направления преминаването трябва да се осъществява с повишено внимание в свободната лента, съобразно създадената организация на движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е интензивен в сутрешните часове. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.16", "title": "Смолян: Почистване на регули, оформяне на окопи и частични ремонти се извършват по няколко направления в областта"}
{"url": "http://www.focus-news.net/news/2018/05/16/2522226/ognyan-zlatev-predstavitelstvo-na-ek-v-balgariya-liderite-na-es-i-na-darzhavite-ot-zapadnite-balkani-osaznavat-che-ako-ne-polozhat-zaedno-usiliya-evropeyskata-perspektiva-shte-se-otdalechi-za-neyasno-koga.html", "text": "Декларацията, която ще бъде приета и представена пред европейската общественост, е политическа. Тя изразява увереността и решимостта на държавите-членки да работят заедно с правителствата на страните от Западните Балкани по посока на тяхната евроинтеграция. Към нея има приложения, които всъщност показват как това ще се случи на практика. Това обясни Огнян Златев, ръководител на представителството на Европейската комисия у нас в предаването „Здравей, България” по Нова телевизия във връзка с предстоящата среща на върха на европейските лидери у нас. Той поясни, че всички страни-членки са заявили открито своята подкрепа за членството на Косово.\r\n„Лидерите на ЕС и тези на държавите от региона осъзнават, че ако не положат заедно усилия, европейската перспектива ще се отдалечи за неясно кога”, коментира още Златев.\r\nПо думите му трябва да се възползваме от този „рядък исторически шанс” и срещата на високо равнище в София да остане в историята.\r\n„Българското правителство положи усилия да убеди лидерите на държавите-членки на ЕС защо е важно темата за европейското бъдеще на Западните Балкани да бъде включена в дневния ред именно сега. И слава Богу, че европейските лидери проявиха разбиране, че това може да се случи”, каза още Огнян Златев.", "date": "2018.05.16", "title": "Огнян Златев, Представителство на ЕК в България: Лидерите на ЕС и на държавите от Западните Балкани осъзнават, че ако не положат заедно усилия, европейската перспектива ще се отдалечи за неясно кога"}
{"url": "http://www.focus-news.net/news/2018/05/16/2522238/burgas-nad-200-uchastnitsi-shte-se-vklyuchat-v-evropeyskoto-parvenstvo-po-vetrohodstvo-klas-470.html", "text": "Над 200 участници ще се включат в Европейското първенство по ветроходство клас 470, чийто домакин тази година е Бургас. Това съобщиха от Община Бургас. Елитното ветроходно състезание ще се проведе днес до 24 май. В него ще вземат участие състезатели от Хонг Конг, Сингапур, Малайзия, Израел, САЩ, Южна Корея, Япония, Русия,Португалия, Австрия, Испания, Финландия, Гърция,Франция, Великобритания, Германия, Унгария, Полша, Турция, Украйна, Швеция, Щвейцария, Хърватска, България и др.\r\nОрганизатор на събитието е Яхт клуб „Порт Бургас“ със съдействието на Община Бургас.\r\nГонките могат да се наблюдават от крайбрежната алея в Морската градина, както и от Моста.", "date": "2018.05.16", "title": "Бургас: Над 200 участници ще се включат в европейското първенство по ветроходство клас 470"}
{"url": "http://www.focus-news.net/news/2018/05/16/2522221/spasitelniyat-ekip-koyto-tarsi-boyan-petrov-e-izletyal-ot-letishteto-v-katmandu-kam-vrah-shisha-pangma.html", "text": "Спасителният екип, който търси Боян Петров, е излетял от летището в Катманду към връх Шиша Пангма. Това става ясно от публикация на Dream Wanderlust в социалната мрежа \"Фейсбук\". Спасителният екип на хеликоптера вече започна операцията по търсене на изчезналия алпинист Боян Петров тази сутрин. Времето е умерено добро за провеждане на операцията. Екипът се движи към връх Шиша Пангма. Днес екипът трябва да извърши финално търсене на Боян, преди да се стигне до някакво заключение.Агенция \"Фокус\" припомня: В посолството на Република България в Пекин на 6 май постъпи информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Боян е участвал в експедиция в Хималаите заедно с още 10 души - 1 унгарец, 5 италианци и четирима водачи от непалски произход. Според получената информация неговата липса е била забелязана от участниците в експедицията в района на Шиша Пангма на около 7500 м надморска височина. Веднага след това са изпратени трима души, за да го издирват. Организаторите на експедицията съобщиха в профила си във „Фейсбук“, че Боян е започнал да се катери към връх Шиша Пангма на 29 април и оттогава не се е връщал в базата. \r\nБългарското правителство положи всички усилия, за да организира издирването на Боян Петров. За целта министър-председателят Бойко Борисов и министърът на външните работи Екатерина Захариева се срещнаха на 9 май с посланика на Китай в България - Н. Пр. Джан Хайджоу, тъй като китайската държава оказа най-бърза подкрепа и помощ в спасителните акции, в които се включиха над 80 спасители.", "date": "2018.05.16", "title": "Спасителният екип, който търси Боян Петров, е излетял от летището в Катманду към връх Шиша Пангма"}
{"url": "http://www.focus-news.net/news/2018/05/16/2522234/dobrich-v-dom-pametnika-yordan-yovkov-shte-se-provedat-sreshta-s-petar-krumov-i-predstavyane-na-negovata-kniga-moyata-dobrudzha.html", "text": "Среща с Петър Крумов и представяне на неговата книга „Моята Добруджа“ ще се състоят в Дом-паметника „Йордан Йовков“ днес от 17.30 часа, предаде кореспондент на Радио „Фокус” – Варна. Новата книга на автора ще бъде представена от д-р Кремена Митева. Ще бъдат прожектирани филмите „Гласове от Етъра“ и „Празнични песни и игри от Добруджа“. Организатори на събитието са Община град Добрич, Съюзът на българските композитори и Съюзът на българските на музикални и танцови дейци. Петър Крумов e композитор, диригент, музикален фолклорист, публицист. Изнася повече от 1 000 концерта в страната и в много страни на Европа и Азия. Член е на международното жури на фолклорните фестивали в Загреб (1968 г.) и Виходна (1976 г.). Професионалният му интерес към фолклора определя характера на неговото творчество в различни жанрове, свързано с фолклорните образци и тяхната авторска обработка. Петър Крумов е автор на над 600 песни и инструментални пиеси. Писал е още музика към театрални постановки, хорови и солови песни, оркестрови пиеси. Осъществява записи на 15 грамофонни плочи и аудиокасети с негови произведения. Награден е със златни медали от националните фолклорни конкурси  през 1959, 1964, 1969 и 1984 г., също конкурса “Песни за морето” (1989 г.). Публикува сборници с народни песни, пише статии, рецензии и други изследвания на българския фолклор.\r\nЖулиета НИКОЛОВА", "date": "2018.05.16", "title": "Добрич: В Дом-паметника „Йордан Йовков“ ще се проведат среща с Петър Крумов и представяне на неговата книга „Моята Добруджа“"}
{"url": "http://www.focus-news.net/news/2018/05/16/2522239/varna-bezplatni-genetichni-izsledvaniya-za-neponosimost-kam-gluten-shte-se-provedat-v-umbal-sv-marina.html", "text": "По повод 16 май - Световен ден на целиакията, Лабораторията по медицинска генетика към УМБАЛ \"Св. Марина\" организира безплатни генетични изследвания за непоносимост към глутен. Това съобщиха от пресцентъра на Медицински университет – Варна. Тестовете ще се проведат на 16 и 17 май в кабинет 260, ет.2 в УМБАЛ „Св. Марина“, като селективно ще бъдат насочвани подходящи за изследването лица. Всички желаещи трябва предварително да са си записали час.\r\nЦелиакията е хронично имуно-медиирано социално значимо заболяване, което засяга основно тънкото черво на пациента и се проявява при генетично предразположени индивиди. Честотата в европейските популации е 1% (10 на всеки 1000души население). Състоянието се характеризира с непоносимост към белтъка глутен, който се съдържа в пшеницата, ръжта, ечемика и овеса. Единственото ефективно лечение е спазване на безглутенова диета. \r\nБезплатните генетични изследвания са насочени към пациенти, които имат доказана или клинично проявена целиакия или към пациенти, които имат диагностициран член на семейството - роднина от I степен (брат-сестра, родител-дете).", "date": "2018.05.16", "title": "Варна: Безплатни генетични изследвания за непоносимост към глутен ще се проведат в УМБАЛ „Св. Марина“"}
{"url": "http://www.focus-news.net/news/2018/05/16/2522240/radio-svobodna-evropa-makedoniya-vmro-dpmne-organizira-antipravitelstven-protest-na-2-yuni.html", "text": "Опозиционната ВМРО-ДПМНЕ на Християн Мицкоски организира мащабен протест срещу правителството на премиера Зоран Заев (СДСМ), предава Радио „Свободна Европа“ в македонската си редакция.\r\n„ВМРО-ДПМНЕ и коалицията организират протестно събиране на 2 юни от 20 часа пред (сградата на )правителството на Македония\", заяви председателят на партията Мицкоски след срещата на Централния комитет на партията, проведена във вторник. Съгласно думите му, на заседанието – както и на предходните, е обсъдена политическата и икономическата ситуация в страната. Мицкоски съобщи, че в сряда ще пътува до българската столица София за срещата на върха на Европейската народна партия (ЕНП).Тереза Герова", "date": "2018.05.16", "title": "Радио „Свободна Европа“ (Македония): ВМРО-ДПМНЕ организира антиправителствен протест на 2 юни"}
{"url": "http://www.focus-news.net/news/2018/05/16/2522229/kathimerini-sporazumenieto-po-spora-za-imeto-na-makedoniya-bi-moglo-da-poluchi-200-glasa-za-v-gratskiya-parlament.html", "text": "Налице е информация, спекулации или изтичания - без значение кое - че Европейската комисия е изискала от мнозинството в гръцкия парламент да ратифицира всяко споразумение, подписано с Македония ( в източника - Бивша югославска република Македония), с 180 гласа „за“, т.е. с подкрепата на три пети от депутатите в Атина, съобщава електронното издание на вестник Kathimerini.\r\nНезависимо дали това наистина е поискано - официално или зад кулисите, само от правителството или от опозицията, би било добре да се съсредоточим върху същността, а не върху дребните изчисления, които всяка политическа партия може да направи по отношение на проблемa, пише Том Елис в статия за гръцкото издание.\r\nЕвропейците и други, които подкрепят споразумение, което нормализира положението на Балканите, искат да включат обвързващи елементи, които да гарантират неговата жизнеспособност и ефективност. В този контекст Гърция настоява - и с право – Македония да промени Конституцията си.\r\nПоискано е също така одобрението на ООН за подписване на по-обвързващо споразумение. \r\nВярно е, че ако документът бъде ратифициран с незначително мнозинство в гръцкия парламент, той няма да бъде подкрепен от същия дух на ангажираност в дългосрочен план. Точно там се оказва пряк или непряк натиск върху опозицията, за да подкрепи сделката.\r\nФакт е, че освен двете правителства в Гърция и Македония, опозиционните партии също имат роля и отговорности като представители на значителна част от двата народа и като потенциални бъдещи правителства.\r\nЩо се отнася до Гърция, лидерът на „Нова демокрация“ Кирякос Мицотакис признава „прозореца на възможността\", но не може да бъде призван да плаща политическите разходи сам. Все пак може да се мисли за „творчески\" начини за решение с подкрепата на „Нова демокрация“, без последната да плаща несправедливо висока цена.\r\nАко споразумението предвижда преходен период и зависи от вътрешните процеси в Македония - избори и/или референдум, свързващ промените в Конституцията с членството в НАТО и ЕС - тогава отхвърлянето на на споразумението от „Нова Демокрация“ на подобен етап би могло да работи като гаранция за гръцката страна, без да възпрепятства пътя към постигането на решение.\r\nОсновната опозиция може да се ангажира да гласува за сделката, когато Македония промени Конституцията си изпълни всички условия, поставени от Атина.Този процес може да бъде част от временното споразумение.\r\nАко това се случи, мнозинството в гръцкия парламент при второто гласуване може дори да надхвърли 200 гласа, задоволявайки не само нуждите на двете участващи страни, но и на всички трети страни.Тереза Герова", "date": "2018.05.16", "title": "Kathimerini: Споразумението по спора за името на Македония би могло да получи 200 гласа „за“ в гръцкия парламент"}
{"url": "http://www.focus-news.net/news/2018/05/16/2522237/faz-sled-pregovorite-v-bryuksel-v-teheran-sa-optimisti-za-yadrenoto-sporazumenie.html", "text": "След разговори в Брюксел на високо равнище, иранският външен министър Мохамад Джавад Зариф е оптимист, че ядрено споразумение, подписано между световните сили и Техеран през 2015 г., ще продължи да съществува, въпреки решението на САЩ да излезе от сделката, пише германският национален ежедневник Die Frankfurter Allgemeine Zeitung.\r\n„Мисля, че сме на прав път\", подчерта Зариф след среща с колегите си от Германия, Франция и Великобритания. След едностранното излизане на САЩ, Иран изиска от европейците гаранции за запазване на икономическите ползи от сделките. Основната грижа на страната е да продължи да се възползва от предимствата, които получи след вдигането на санкциите.\r\nМинистърът на външните работи на Иран Мохамад Джавад Зариф посети Европа, Руската федерация и Китай в опит да запази споразумението за ядрената програма на Техеран, след като САЩ обявиха оттеглянето си от историческата сделка, подписана през 2015 г.\r\nЗариф започна обиколката си късно в събота с посещение в Пекин, последвана от Москва и най-накрая Брюксел, където проведе съвместна среща с колегите си от Великобритания, Франция и Германия.Тереза Герова", "date": "2018.05.16", "title": "FAZ: След преговорите в Брюксел – в Техеран са оптимисти за ядреното споразумение"}
{"url": "http://www.focus-news.net/news/2018/05/16/2522241/mvr-edin-chovek-e-zaginal-a-26-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 26 са пострадали при 23 катастрофи в страната през изминалото денонощие. Това съобщиха от пресцентъра на МВР. В столицата са регистрирани едно тежко и 61 леки пътни инцидента, при които има един пострадал.\r\nОт началото на годината при инциденти на пътя са загинали 169 души, а 2704 са пострадали.", "date": "2018.05.16", "title": "МВР: Един човек е загинал, а 26 са пострадали при катастрофи в страната през изминалото денонощие"}
{"url": "http://www.focus-news.net/news/2018/05/16/2522236/evgeni-krusev-zam-kmet-na-sofiya-trafikat-dnes-shte-bade-zatrudnen-v-stolitsata-preporachitelno-e-horata-da-izpolzvat-gradskiya-transport-vmesto-lichnite-si-avtomobili.html", "text": "Трафикът днес ще бъде затруднен в столицата, препоръчително е хората да използват градския транспорт вместо личните си автомобили. Това каза в интервю за Радио „Фокус“ зам.-кметът на София по транспорт Евгени Крусев във връзка с провеждане на събития, свързани с Българското европредседателство. „По-чувствителни ограничения на движението ще има на бул. „Витоша“ в участъка между бул. „Патриарх Евтимий“ и бул. „Пенчо Славейков“, добави Крусев. Той каза още, че там преминаването на пътни превозни средства ще бъде преустановено, но пешеходците ще могат да преминават спокойно през района. „Затворени улици няма да има с изключение на бул. „Витоша“. Основните забрани са свързани с паркирането и спирането на пътни превозни средства. Такива забрани и ограничения за паркиране ще има в района на резиденция „Бояна“, на София Тех Парк, на храм-паметника „Св. Александър Невски“ и около паметника на Цар Освободител“, уточни Евгени Крусев. Той добави, че службите за сигурност, „Пътна полиция“ и Столична дирекция на вътрешните работи са ангажирали огромен ресурс за съблюдаване на трафика. „От Центъра за градска мобилност също имат готовност да дислоцират своите превозните средства, така че да се компенсират очакваните закъснения на градския транспорт\", обясни Крусев.", "date": "2018.05.16", "title": "Евгени Крусев, зам.-кмет на София: Трафикът днес ще бъде затруднен в столицата, препоръчително е хората да използват градския транспорт вместо личните си автомобили"}
{"url": "http://www.focus-news.net/news/2018/05/16/2522242/pregled-na-osnovnite-temi-v-shumenskiya-pechat.html", "text": "„Лекари: Националната здравна карта е катастрофа“ е водещото заглавие във вестник „Шуменска заря“. Българският лекарски съюз няма да постави подписа си под Националната здравна карта. Ако тя бъде въведена, ще я обжалваме. Важно е да заявим позицията си и да няма разкол“, заяви на пресконференция д-р Венцислав Грозев, председател на БЛС. Пресконференцията беше организирана от шуменската съсловна организация, която не е съгласна с параметрите за Шумен в националния документ. В понеделник при областния управител се проведе извънредно заседание на комисията, която разработи Областната здравна карта. Бяха направени нови предложения, които ще се изпратят до националната комисия. До 23 май е срокът за обсъждане на Националната здравна карта. „Без кръгово на Дибич, ограничават само скоростта“, пише изданието. Няма да се изгражда кръгово кръстовище до с. Дибич, а само ще се ограничи скоростта до 60 км/ч. Ще се махне автобусната сбирка до разклона. Общественият транспорт ще пресича железопътния прелез и ще навлиза в селото. Спирката ще бъде ситуирана в началото на населеното място. Това са решенията, които бяха взети по време на заседанието на Областната комисия по транспорт. “Вицепрезидентът Илияна Йотова идва във Велики Преслав на 24 май“, информира ежедневникът. Визитата е потвърдена от Президентството. Повод за официалното посещение е държавната обиколка на вицепрезидента, която тръгва по стъпките на светите братя Кирил и Методий и техните ученици. “Изостава маркирането на пешеходните пътеки и поставянето на пътни знаци“, информира ежедневникът. Полицията започва повторна проверка на пешеходните пътеки по разпореждане на Главна прокуратура. След това, ако се констатират нарушения, кметовете на общини ще получат разпореждания по Закона на МВР. „Какво се крие зад думите“ е акцент от стр.3 в броя. Какво се крие зад думите ще разберат всички онези, които разлистят новата книгата “Артисти със сребро в косите”, събрала истинските истории на близо 50 български творци, отдали житейския си път на киното и театъра“, каза вчера в Шумен режисьорът Никола Петков. Цяло съзвездие актьори, вълнували от сцената и екрана с изкуството си поколения българи, беше специален гост на Международния фестивал Друмеви театрални празници „Нова българска драма“. Вечерта легендите изиграха своя вълнуващ спектакъл “Пролетна измама“, създаден по разкази на български класици.", "date": "2018.05.16", "title": "Преглед на основните теми в шуменския печат"}
{"url": "http://www.focus-news.net/news/2018/05/16/2522244/varna-bez-seriozni-naranyavaniya-sa-postradalite-vav-verizhnata-katastrofa-na-krastovishteto-na-bul-slivnitsa-i-bul-hristo-smirnenski.html", "text": "Четиримата пострадали в тежката верижна катастрофа, която стана вчера на кръстовището на булевардите „Сливница“ и „Христо Смирненски“ във Варна, са в стабилно състояние и без опасност за живота. Това съобщиха за Радио „Фокус“ – Варна от МБАЛ „Св. Анна“ в града. Тримата възрастни и детето, които вчера бяха прегледани в здравното заведение, нямат никакви органни поражения и фрактури. От болницата уточниха, че 7-годишното дете, което е пътувало в един от автомобилите, е с контузия на подбедрица. С контузни наранявания е и мъж, който е шофирал един от ударените в катастрофата автомобили. Още вчера всички пострадали са освободени за домашно лечение.\r\nДиана СТОЕВА", "date": "2018.05.16", "title": "Варна: Без сериозни наранявания са пострадалите във верижната катастрофа на кръстовището на бул. „Сливница“ и бул. „Христо Смирненски“"}
{"url": "http://www.focus-news.net/news/2018/05/16/2522243/burgas-4-000-lv-i-zlatni-nakiti-sa-otkradnati-ot-apartament-v-zhk-zornitsa.html", "text": "4 000 лв. и златни накити са откраднати от апартамент в жк. \"Зорница\". Това съобщиха от ОДМВР - Бургас. Сигналът за кражбата е подаден около 23.40 часа на 15 май в Пето Районно управление – Бургас. 26-годишен мъж е съобщил за това, че чрез покатерване и взломяване на PVC дограма е проникнато в апартамента му, разположен на третия етаж в бл. 30 в жк. \"Зорница\", откъдето е извършена кражба на сумата от 4 000 лв. и златни накити с общо тегло от около 15 гр. Работата по случая продължава от служители на Пето Районно управление – Бургас.", "date": "2018.05.16", "title": "Бургас: 4 000 лв. и златни накити са откраднати от апартамент в жк. \"Зорница\""}
{"url": "http://www.focus-news.net/news/2018/05/16/2522245/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "Натоварен е трафикът по улица „Магистрална“ в областния център. Интензивно е движението и в района на пътен въззел „Качица“,  Южен пътен възел и по „Беляковско шосе“. Колони от автомобили има по бул. „България“, около Кооперативния пазар и пощата, предаде репортер на Радио „Фокус“ – Велико Търново. Настилките в града са сухи, времето – облачно, но без валежи. Светофарите към този час работят нормално. Допълнително въведени ограничения няма. Две улици в старата градска част  – „Силвестър Панов“ и „Шейново“, са затворени поради ремонт на водопроводна мрежа.  Екипи на полицията следят за правилното протичане на движението. Патрули има на входовете и изходите на града. \r\nОтворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5 юли. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно.\r\nЛуиза ТРАНЧЕВА", "date": "2018.05.16", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/05/16/2522247/kyustendil-chastichni-remontni-na-asfaltovata-nastilka-se-izvarshvat-po-patya-mezhdu-golemo-selo-i-bobov-dol.html", "text": "Частични ремонтни на асфалтовата настилка се извършват по пътя между Големо село и Бобов дол. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да се движат с повишено внимание. Ремонтът е предвиден до края на днешния ден. Поради ремонт на фуга на виадукт се спира движението в участък от автомагистрала „Струма”. Ремонтът се извършва при 46 километър, посока София. Поради тази причина се спира движението в платното за София на автомагистрала „Струма“ от пътен възел „Дупница-Север“ до пътен възел „Долна Диканя“. По време на ремонтните дейности трафикът за София ще се пренасочва по път Е-79. Необходимо е шофьорите да карат внимателно и да спазват пътната сигнализация. Движението в посока Дупница е без промяна. Срокът на действие на ограничението е до 23 май. Ремонтни дейности се извършват по пътя Кюстендил – Перник, в района на селата Ябълково и Цървеняно. Водачите на моторни превозни средства трябва да се движат с повишено внимание. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.16", "title": "Кюстендил: Частични ремонтни на асфалтовата настилка се извършват по пътя между Големо село и Бобов дол"}
{"url": "http://www.focus-news.net/news/2018/05/16/2522246/plovdiv-okrazhniyat-sad-shte-gleda-deloto-sreshtu-dvama-mazhe-obvineni-v-opit-za-ubiystvo.html", "text": "Окръжният съд ще гледа делото срещу двама мъже, обвинени в опит за убийство. Това съобщиха от пресцентъра на Окръжен съд – Пловдив.  Делото ще се гледа от 10.30 часа в зала 2 на Съда. Докладчик е М. Маркова. Подсъдимите са Румен Р. и Рангел Р. \r\nСрещу Румен Р. са повдигнати две обвинения. Първото е за това, че на 2 юли 2017 г. към 21.00 часа в град Пловдив пред къща на ул. „Латинка“ 4 по хулигански подбуди и със средство, опасно за живота на мнозина, извършил опит умишлено да умъртви повече от едно лице, между които и две непълнолетни лица, като деянието останало недовършено по независещи от дееца причини. Второто обвинение срещу него е за това, че на същата дата към 21.00 часа на ул. „Латинка“ 4 е държал огнестрелно оръжие – ловна пушка и боеприпаси за огнестрелно оръжие – 4 бр. ловни патрони от калибър 12Х70, без да има затова надлежно разрешение.\r\nСрещу Рангел Р. са повдигнати обвинения в това, че на 2 юли 2017 г. към 21.00 часа в град Пловдив на ул. „Латинка“ 12 извършил опит умишлено да умъртви А. А., като деянието останало недовършено по независещи от дееца причини.\r\nДелото е насрочено в разпоредително заседание.", "date": "2018.05.16", "title": "Пловдив: Окръжният съд ще гледа делото срещу двама мъже, обвинени в опит за убийство"}
{"url": "http://www.focus-news.net/news/2018/05/16/2522248/metodi-popov-ruo-blagoevgrad-v-94-uchebni-zavedeniya-v-oblastta-shte-se-provede-tretiyat-izpit-ot-natsionalnoto-vanshno-otsenyavane-na-chetvartoklasnitsite.html", "text": "В 94 учебни заведения в областта ще се проведе третият изпит от Националното външно оценяване на четвъртокласниците. Това каза за Радио „Фокус“ - Пирин Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. Той посочи, че третата матура за най-малките е по човекът и обществото. По думите му началото на изпита е в 10.00 часа. Попов отбеляза, че на изпит подлежат общо 3005 четвъртокласници в областта. Експертът припомни, че резултатите от теста трябва да излязат до 3 дни след него. Той каза още, че утре предстои да се проведе и последният изпит за четвъртокласниците – по човекът и природата.\r\nНатали СТЕФАНОВА", "date": "2018.05.16", "title": "Методи Попов, РУО - Благоевград: В 94 учебни заведения в областта ще се проведе третият изпит от Националното външно оценяване на четвъртокласниците"}
{"url": "http://www.focus-news.net/news/2018/05/16/2522249/burgas-21-godishen-mazh-e-postradal-pri-katastrofa-mezhdu-lek-avtomobil-i-motoped-v-kvartal-vetren.html", "text": "21-годишен мъж е пострадал при катастрофа между лек автомобил и мотопед в квартал \"Ветрен\". Това съобщиха от ОДМВР - Бургас. Инцидентът е станал на 15 май около 17.20 часа на ул. \"Александър Стамболийски\" в бургаския квартал \"Ветрен\". Водачът на лек автомобил \"Фолксваген Поло\" с инициали С.Ф. на 59 години от село Драганово при потегляне навлиза в лентата за насрещно движение, като не пропуска движещия се там мотопед без регистрационни табели, управляван от 21-годишен мъж с инициали А. С. от София. От пътнотранспортното произшествие е пострадал водачът на мотопеда, който е прегледан и освободен за домашно лечение с диагноза \"контузия на коляното\".", "date": "2018.05.16", "title": "Бургас: 21-годишен мъж е пострадал при катастрофа между лек автомобил и мотопед в квартал \"Ветрен\""}
{"url": "http://www.focus-news.net/news/2018/05/16/2522251/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри и хлъзгави. Движението е натоварено. Времето е облачно без мъгли и намален видимост. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.05.16", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/05/16/2522252/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-may.html", "text": "„Софийска вода” временно ще прекъсне водоснабдяването в някои части на столицата на 17 май. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Капитан Димитър Списаревски“ жк. „Дружба“ 1, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Капитан Димитър Списаревски“ от ул. „Стоян Терзиев“ до бул. „Асен Йорданов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 90.\r\nВъв връзка с подмяна на спирателен кран до бл. 415 жк. „Младост“ 4, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: бл. 415, бл. 419 и търговски комплекс до бл. 416. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 415.\r\nВъв връзка с подмяна на сградно водопроводно отклонение на ул. „Солунска“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Солунска“ от бул. „Витоша“ до ул. „Ангел Кънчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с ул. „Солунска“.\r\nВъв връзка с подмяна на сградно водопроводно отклонение на ул. 503 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. 503, ул. 506, ул. 507, ул. 509. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 503 ъгъла с ул. 506.\r\nВъв връзка с диагностика на уличен водопровод на ул. „Мито Войнишки“ с. Казичене, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. “Мито Войнишки“ от ул. „Любен Каравелов“ до ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мито Войнишки“ ъгъла с ул. „Момин кладенец“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.16", "title": "„Софийска вода” временно ще прекъсне водоснабдяването в някои части на столицата на 17 май"}
{"url": "http://www.focus-news.net/news/2018/05/16/2522256/varna-prodalzhava-koseneto-na-trevni-ploshti-v-yuzhnoto-platno-na-avtomagistrala-hemus-predi-varna.html", "text": "Продължава косенето на тревни площи в южното платно на магистрала „Хемус“ между Девня и пътен възел „Ветрино“ в посока Варна. Движението в участъка от км 386 до км 402 трябва да се осъществява с повишено внимание, съобщиха от Агенция „Пътна инфраструктура“. От пътната агенция припомнят, че движението по автомагистрала „Черно море“, в участъка Варна – Харамията от 0+000 до км 8+600, също трябва да се осъществява с повишено внимание поради косене на тревни площи в средна разделителна ивица. По път І-9 граница Румъния - Дуранкулак - Балчик - Варна - Бургас - Звездец - Малко Търново - граница Турция, край област Варна от Кранево – Варна при км 83+100 е ограничено движението на МПС над 10 тона. Трафикът се осъществява по  обходен маршрут: Кичево – Оброчище.  В участъка от км 125+000 до км 165+000 движението се осъществява с повишено внимание, поради монтаж на ограничителни системи. По третокласната пътна мрежа ремонтни дейности се осъществяват по пътя между Старо Оряхово и Гроздьово, където превозните средства се движат в една лента от км 23+403 до км 41+705 поради частични ремонтни дейности на асфалтовата настилка. Организацията за движение е сигнализирана с пътни знаци. Движението по пътя Калиманци – Аксаково също се осъществява с повишено внимание поради ремонтни дейности на асфалтовата настилка. Движението в района се регулира от сигналисти.", "date": "2018.05.16", "title": "Варна: Продължава косенето на тревни площи в южното платно на автомагистрала „Хемус“ преди Варна"}
{"url": "http://www.focus-news.net/news/2018/05/16/2522253/pazardzhik-okrazhniyat-sad-shte-gleda-delo-za-zloupotreba-sas-sluzhebno-polozhenie-na-direktora-na-napoitelni-sistemi-ead.html", "text": "Окръжният съд в Пазарджик ще гледа дело за злоупотреба със служебно положение на директора на „Напоителни системи“ ЕАД, съобщиха за Радио „Фокус“ – Пазарджик от пресцентъра на Съда. Делото е образувано по внесен от Окръжна прокуратура – Пазарджик обвинителен акт. Срещу изпълнителен директор на „Напоителни системи“ ЕАД  Ивайло Първанов е повдигнато обвинение за това, че е злоупотребил с властта си като е направил опит да принуди управителя на „Напоителни системи“ ЕАД, клон Тополница Теодора Спасова да извърши нещо противно на волята – да въздейства като убеди председателя и членове на комисията да приемат извършени строително-монтажни работи като подпишат протокол за приемане на строително – монтажни работи за три обекта, въпреки че същите не са извършени. За целта е употребил заплашване с уволнение. Опитът е останал недовършен поради независещи от дееца причини. Подсъдимият е направил опит да принуди и главния инженер да изготви и подпише протокол за приемане СМР на три обекта, като отново е използвал заплаха за уволнение. На вторият подсъдим е повдигнато обвинение за това, че е направил опит да даде подкуп в размер на по 2000 лв. на 2 длъжностни лица от „Напоителни системи“ ЕАД, клон Тополница, за да изготвят и подпишат три протокола за извършени строително-монтажни работи във връзка с изпълнението на договори. Делото е насрочено за разпоредително заседание. Началото е в 14.00 часа, съдия-докладчик е Веселин Петричев.", "date": "2018.05.16", "title": "Пазарджик: Окръжният съд ще гледа дело за злоупотреба със служебно положение на директора на „Напоителни системи“ ЕАД"}
{"url": "http://www.focus-news.net/news/2018/05/16/2522254/dobrich-kontsert-na-hilda-kazasyan-shte-se-sastoi-v-kontsertna-zala-dobrich.html", "text": "Концерт на Хилда Казасян „Усмивка за Ella Fitzgerald“ ще се състои тази вечер в Концертна зала „Добрич“, предаде кореспондент на Радио „Фокус” – Варна. Концертът е с участието на музикантите Христо Йоцов, Живко Петров, Димитър Карамфилов и Михаил Йосифов. Началото е в 19.00 часа. Организатор на събитието е Община град Добрич. \r\nЖулиета НИКОЛОВА", "date": "2018.05.16", "title": "Добрич: Концерт на Хилда Казасян ще се състои в Концертна зала „Добрич“"}
{"url": "http://www.focus-news.net/news/2018/05/16/2522250/ministar-kiril-ananiev-yaytsa-tryabvashe-da-se-hvarlyat-sreshtu-horata-koito-dokaraha-vrachanskata-bolnitsa-do-tova-sastoyanie-a-ne-sreshtu-tezi-koito-iskat-da-stabilizirat-sistemata.html", "text": "Яйца трябваше да се хвърлят срещу хората, които докараха Врачанската болница до това състояние, а не срещу тези, които искат да стабилизират системата. Това каза здравният министър Кирил Ананиев в предаването \"Здравей, България\" по Нова телевизия. \r\n\"Недоволстващите медици от Враца са свидетели на всички порочни практики, свързани с обществените поръчки за лекарства и медицински изделия, апаратура, техника. Защо тези хора тогава не са излезли на протест?\", попита той, след като в началото на седмицата гневни медици от врачанската болница замериха с яйца заместничката му Жени Начева, защото не са получавали заплати от февруари. \"Срещу кого е този граждански протест? Тези яйца няма да свършат работа. Те трябваше да бъдат хвърлени срещу тези, които докараха болницата до това състояние. А сега тези яйца се хвърлят срещу хората, които искат да стабилизират системата\", посочи Ананиев.\r\n\"Тези болници в продължение на 13 и повече години се водят във фалит. Източвани са милиони\", каза Ананиев. В същото време той беше категоричен, че е готов да приеме всеки справедлив граждански протест, включително този на медиците в Ловеч и Враца. \r\n\"Не обвинявам работещите в тези две болници. Те са лъгани много и затова не вярват. Тези две болници са наш приоритет. Те са структуроопределящи\", категоричен бе министърът. \r\n\"Откакто вкарахме оздравителните планове и започнахме преговори с инвеститорите. Още не са компенсирани старите заплати, но когато оздравителният план заработи напълно, ще започне изплащането на старите заплати. Необходими са 2-3 месеца\", допълни той. \r\nМинистърът поясни, че още през декември ресорното му министерство е започнало акция заедно с  Главна прокуратура и МВР: \"Направили сме проверките и сме изпратили документацията в прокуратурата. Те са влезли в 21 болници, в които са установени порочни практики. Прокуратурата е единственият орган в момента, който може да каже чия е вината\".", "date": "2018.05.16", "title": "Министър Кирил Ананиев: Яйца трябваше да се хвърлят срещу хората, които докараха Врачанската болница до това състояние, а не срещу тези, които искат да стабилизират системата"}
{"url": "http://www.focus-news.net/news/2018/05/16/2522257/gen-uesli-klark-vse-oshte-e-rano-za-keyfor-da-napusne-kosovo-vlastite-tryabva-da-investirat-v-ikonomichesko-razvitie-a-ne-vav-vaorazheni-sili.html", "text": "Бившият главнокомандващ на силите на НАТО в Европа, пенсионираният американски генерал Уесли Кларк заяви, че все още е рано КейФОР да напуска Косово, отбелязва скопското електронно издание МКД.\r\nСъгласно думите на Кларк, докато КейФОР е в Косово, властите в Прищина би трябвало да използват средствата за икономическо развитие, вместо за финансиране на въоръжени сили.\r\nКларк увери, че иска Косово да стане част от Европейския съюз, но смята, че е добре студентите да останат и да работят в страната си. \r\n„Все още тук имаме КейФОР, за да гарантираме сигурността на Косово… Но ако бях в Косово и можех да помисля за отбраната от КейФОР и НАТО, бих счел за обосновано средствата на правителството да отидат за икономическо развитие, вместо да се харчат за въоръжени сили\", коментира Кларк на пресконференция в Прищина.\r\nСпоред американския генерал най-добрият начин да се осигури бъдещето на Косово като независима и демократична държава е икономическото развитие.\r\n„Бих призовал хората от Косово да мислят за отбраната и икономически условия, да задържат част от младите тук, за да осигурят заетост, да инвестират в младите хора, да инвестират в инфраструктурата и докато е НАТО тук за сигурност, нека не се бавят с това и да вършат работата си\", подчерта Кларк.\r\nБившият командващ на НАТО изрази увереност, че ще дойде времето, когато КейФОР ще напусне страната, но добави, че този момент все още не е настъпил. \r\nКларк призна, че би искал да види споразумение между Сърбия и Косово за нормализиране на отношенията, място в ООН за Прищина и в крайна сметка – членство в Европейския съюз, заедно с това на Белград. Той допълни, че не съществува причина поради която Косово и Сърбия да не бъдат добри съседи.Тереза Герова", "date": "2018.05.16", "title": "Ген. Уесли Кларк: Все още е рано за КейФОР да напусне Косово, властите трябва да инвестират в икономическо развитие, а не във въоръжени сили"}
{"url": "http://www.focus-news.net/news/2018/05/16/2522259/pss-do-obyad-usloviyata-za-turizam-v-planinite-shte-sa-priemlivi-po-kasno-vremeto-shte-se-razvali.html", "text": "Условията за туризъм в планините до обяд ще са приемливи. Следобяд времето ще се развали. Това съобщиха за Агенция „Фокус” от Планинската спасителна служба (ПСС) при Българския червен кръст (БЧК). Сутрешните температури са между 10-15 градуса. По високите части на планините има преминаваща мъгла. В някои райони духа силен вятър. Лифтовите съоръжения не работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.16", "title": "ПСС: До обяд условията за туризъм в планините ще са приемливи, по-късно времето ще се развали"}
{"url": "http://www.focus-news.net/news/2018/05/16/2522258/vidin-dvizhenieto-po-pat-1411-s-slana-bara-vidin-e-ogranicheno-za-avtomobili-nad-5-t-poradi-komprometirano-eksploatatsionno-sastoyanie-na-most.html", "text": "С нормална интензивност е трафикът във Видинска област. Това каза за Радио „Фокус“ – Видин дежурният служител в Областно пътно управление. В посока за граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. “Панония“. На изхода на Видин в посока за София се извършва ремонт на асфалтовата настилка, като се изрязват компрометирани участъци от настилката, автомобилите трябва да се движат със съобразена скорост в този участък на пътното платно.\r\nАнна ЛОЗАНОВА", "date": "2018.05.16", "title": "Видин: Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост"}
{"url": "http://www.focus-news.net/news/2018/05/16/2522260/vratsa-170-godini-ot-osveshtavaneto-na-hram-vaznesenie-gospodne-shte-bade-chestvano-tarzhestveno-v-grada-na-17-may.html", "text": "На 17 май, когато Православната църква чества големия християнски празник Възнесение Господне във Враца ще се честват 170 години от освещаването на най-стария храм в града – църквата “Св. Възнесение”, предаде репортер на Агенция \"Фокус\". По повод на големия храмов празник в града и църквата ще бъде изложена за поклонение частица от светите мощи на св. великомъченик Георги Победоносец. Светинята ще пристигне днес в града, където в църквата “Св. Възнесение” към 17.45 часа ще бъде посрещната тържествено от Негово високопреосвещенство Врачански митрополит Григорий, духовенството на Врачанска епархия, граждани и гости. Тя ще бъде изложена за поклонение в храма във Враца по случай празника и ще остане в него до 18 май. След посрещането ѝ в храма ще започне тържествена архиерейска вечерня, оглавена от митрополит Григорий. В нея ще вземат участие и певци от софийския мъжкия хор за византийско пеене “Св. Наум Охридски”.\r\nНа 17 май сутринта от 9.00 часа във Възнесенския храм ще започне празничната архиерейска света Литургия. Тя ще бъде предстоявана от Врачанския митрополит Григорий в съслужение с архиереи на Българската православна църква. В 11.30 часа пред църквата “Св. Възнесение” ще бъде отслужен водосвет и осветен курбан, който ще се раздаде на врачани за здраве и благословение. Вечерта от 18.00 часа в Художествената галерия на Регионалния исторически музей ще се състои празничен концерт. \r\nНикола ПЕТКОВ", "date": "2018.05.16", "title": "Враца: 170 години от освещаването на храм \"Възнесение Господне\" ще бъде чествано тържествено в града на 17 май"}
{"url": "http://www.focus-news.net/news/2018/05/16/2522261/veliko-tarnovo-narusheno-shte-bade-vodopodavaneto-v-starata-chast-na-grada-zaradi-podmyana-na-vodoprovod.html", "text": "Продължават ремонтните дейности по общинския проект за подмяна на водопровода в старата част на Велико Търново. Поради тази причина няколко улици в района ще са без вода до 14.00 часа днес, съобщиха за Радио „Фокус“ – Велико Търново от водоснабдителното дружество в града. Основният ремонт на мрежата ще прекъсне водоподаването за абонатите, живеещи на улиците „Христо Иванов Войводата“, „Йордан Инджето“, „Петър Богданов“, „Цани Гинчев“, „Гоце Делчев“, „Максим Райкович“, „Читалищна“ и „Михаил Кефалов“. Дейностите вече започнаха и се очаква да приключат в ранния следобед. От дружеството се извиняват за причинените неудобства и уверяват, че при възможност водата ще бъде пусната по-рано.\r\nЛуиза ТРАНЧЕВА", "date": "2018.05.16", "title": "Велико Търново: Нарушено ще бъде водоподаването в старата част на града заради подмяна на водопровод"}
{"url": "http://www.focus-news.net/news/2018/05/16/2522263/nimh-prez-sledvashtite-dni-vodnite-niva-na-rekite-v-zapadnobelomorskiya-baseyn-shte-se-ponizhavat-ili-shte-ostanat-bez-sashtestveni-izmeneniya.html", "text": "През следващите дни водните нива на реките в Западнобеломорския басейн ще се понижават или ще останат без съществени изменения, сочи справка на сайта на Националния институт по метеорология и хидрология. Краткотрайни и незначителни повишения са възможни в следобедните часове на 17 и 18 май в резултат на валежи. Водните количества ще бъдат под праговете за внимание. Днес повишения на речните нива ще има в горните и средни части от водосборите на р. Струма и р. Места.", "date": "2018.05.16", "title": "НИМХ: През следващите дни водните нива на реките в Западнобеломорския басейн ще се понижават или ще останат без съществени изменения"}
{"url": "http://www.focus-news.net/news/2018/05/16/2522264/pregled-na-osnovnite-temi-vav-velikotarnovskiya-pechat.html", "text": "„Голям завод за месо вдигат в горна Оряховица“ е заглавие от първа страница на областния всекидневник „Янтра Днес”. Едно от най-големите и модерни месопреработвателни предприятия у нас вдигат в Горна Оряховица. Инвестицията е на фирма от Нови Искър. „Жители на Велчево разплакаха Илияна Йотова“ е друго заглавие от днешното издание. Повече от час вицепрезидентът Илиян Йотова разглежда великотърновското село Велчево. Тя беше оставила официалностите на жълтите павета. „От 30 май затварят за движение пътя Арбанаси – Горна Оряховица“, пише още вестникът. От 30 май затварят за ремонт пътя Арбанаси – Горна Оряховица, заяви кметът на железничарския град инж. Добромир Добрев. Рехабилитацията а пътния участък, който е около 3 км, вече е съгласувана с Областно пътно управление – Велико Търново. „Закриват девет специалности във ВТУ, разкриват нови 8 магистратури“ е друга новина от днес. В изданието ще откриете и материал, разказващ за овцевъда Мариян, за когото „да печели от овцевъдство се оказа „приказка от 1001 нощи“.  „Героите на Ангел Каралийчев оживяха на карнавал в Стражица“ е заглавие от другия областен ежедневник „Борба“. Повече от 300 деца и ученици участваха в традиционното  шествие на приказните герои, което е кулминацията на Каралийчевите дни в Стражица. Тази година празникът премина под патронажа на вицепрезидента Илияна Йотова. „140 неправомерни сгради обявени за събаряне от РДНСК за 5 години, някои вече са гътнати“ е друга тема от вестника. 140 незаконни сгради са обявени за доброволно или принудително събаряне от Регионалната дирекция за национален строителен контрол през последните пет години. Случаите засягат постройки с различна големина. „Търновка ще изпрати абитуриент с … вино от домати“ е друга тема от всекидневника. От домашни домати става най-хубавото вино твърди 58-годишната търновка Людмила Коцева. След няколко дни тя ще изпрати абитуриент, а за празничния повод ще почерпи роднини и приятели с необичайната напитка. На първа страница на областния ежедневник е поместен и материал, разказващ за 3D mapping шоу, което правят в Горна Оряховица по случаи предстоящите празници в града.", "date": "2018.05.16", "title": "Преглед на основните теми във великотърновския печат"}
{"url": "http://www.focus-news.net/news/2018/05/16/2522265/sliven-natovareno-e-dvizhenieto-po-patishtata-v-oblastta-opasnost-ot-padashti-kamani-ima-po-patya-sliven-ichera-gradets.html", "text": "Натоварено е движението по пътищата в област Сливен, съобщиха от Областно пътно управление. Трафикът в сливенската отсечка на автомагистрала „Тракия“ е интензивен. Няма въведени ограничения за пътуващите. Пътните настилки са сухи и нормално проходими. Натоварено е движението по пътя Сливен – Ямбол. Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.05.16", "title": "Сливен: Натоварено е движението по пътищата в областта, опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/05/16/2522268/sofiya-arhiereyska-vechernya-shte-bade-otsluzhena-v-hram-sv-nikola-sofiyski.html", "text": "Тази година на 17 май честваме големия християнски празник Възнесение Господне, светите Баташки мъченици и софийския мъченик св. Николай Софийски. По този повод днес, в навечерието на празника, в един от най-красивите столични храмове - \"Св. Никола Софийски\" от 18.00 часа ще бъде отслужена архиерейска вечерня, посветена на светеца, предаде репортер на Агенция \"Фокус\". Вечернята ще бъде предстоявана от Негово Преосвещенство Тивериополски епископ Тихон, викарий на Българския патриарх, в съслужение с  Негово високопреподобие архимандрит Василий - протосингел на Софийска епархия и софийски свещеници. \r\nПо традиция по време на вечерното богослужение ще се извърши литийно шествие до лобнато място на мъченика, като тържествено се пренася и частица от неговите св. мощи.\r\nВ празничния 17 май св. Литургия ще бъде оглавена от епископ Тихон, който ще бъде в съслужение със софийския протосингел архимандрит Василий и столично духовенство. Началото на св. Литургия ще бъде в 9.00 часа. \r\nНикола ПЕТКОВ", "date": "2018.05.16", "title": "София: Архиерейска вечерня ще бъде отслужена в храм \"Св. Никола Софийски\""}
{"url": "http://www.focus-news.net/news/2018/05/16/2522262/sofiya-okolo-30-choveka-sa-se-sabrali-pred-sinodalnata-palata-v-znak-na-protest-sreshtu-reshenieto-na-sv-sinod-balgarskata-tsarkva-da-ne-uchastva-v-planiranoto-savmestno-chestvane-na-1000-godishninata-ot-osnovavaneto-na-ohridskata-arhiepiskopiya.html", "text": "Около 30 човека са се събрали пред Синодалната палата в знак на протест срещу решението на Св. Синод българската църква да не участва в планираното съвместно честване на 1000-годишнината от основаването на Охридската архиепископия, предаде репортер на Агенция „Фокус”. Протестът започна в 09.00 часа пред Синодалната палата на ул. „Оборище 4“. Хората се обявяват срещу решението на Светия Синод на Българската православна църква  български духовници да не участват в планираното съвместно честване на 1000-годишнината от основаването на Охридската архиепископия в Охрид, Р. Македония.\r\nТе носят българско знаме и транспаранти с надписи: „Не се страхувайте да сте майка-църква на Охридската архиепископия” и „Седем века Охридската е била на цяла България”.\r\nЛюба АЛЕКСИЕВА", "date": "2018.05.16", "title": "София: Около 30 човека са се събрали пред Синодалната палата в знак на протест срещу решението на Св. Синод Българската църква да не участва в планираното съвместно честване на 1000-годишнината от основаването на Охридската архиепископия"}
{"url": "http://www.focus-news.net/news/2018/05/16/2522266/sport-mariya-sharapova-otstrani-parvata-raketa-na-avstraliya-na-starta-v-rim.html", "text": "Мария Шарапова отстрани първата ракета на Австралия Ашли Барта на старта на турнира от сериите „Мастърс“ на червени кортове в Рим. Бившата номер едно в света се наложи над австралийската тенисистка със 7:6, 3:6, 6:3. В следващия кръг Шарапова ще играе срещу Доминика Цибулкова от Словакия.Резултати от другите срещи от кръга:\r\nАнджелик Кербер – Зарина Диас 6:2, 7:6;\r\nСветлана Кузнецова – Полона Херцог 6:2, 6:4;\r\nИрина Бегу – Шуай Пън 4:6, 6:4, 6:1.", "date": "2018.05.16", "title": "Спорт: Мария Шарапова отстрани първата ракета на Австралия на старта в Рим"}
{"url": "http://www.focus-news.net/news/2018/05/16/2522269/na-17-may-vsyaka-godina-pravoslavnata-tsarkva-proslavya-svetite-batashki-machenitsi.html", "text": "На 17 май всяка година Православната църква прославя светите Баташки мъченици и големия български светец св. Никола Софийски. Тази година на 17 май се пада и празника Възнесение Господне, предаде репортер на Агенция \"Фокус\". \r\nС особена почит се прославя паметта на светите Баташки мъченици от Пловдивската епархийска църква. По този повод днес от 18.00 часа  Негово Високопреосвещенство Пловдивският митрополит Николай ще оглави архиерейска вечерня в храм \"Св. вмчца Неделя\", град Батак, където се покоят техните свети мощи.\r\nНа 17 май, Събор на св. Баташки мъченици, с  благословението на Негово Високопреосвещенство Пловдивския митрополит Николай Знеполският епископ Арсений ще отслужи архиерейска света Литургия от 09.00 часа в храм \"Св. вмчца Неделя\", град Батак. \r\nНикола ПЕТКОВ", "date": "2018.05.16", "title": "На 17 май всяка година Православната църква прославя светите Баташки мъченици"}
{"url": "http://www.focus-news.net/news/2018/05/16/2522255/pg-na-bsp-za-balgariya-poiska-premierat-boyko-borisov-da-bade-izslushan-v-parlamenta-po-pozitsiyata-na-pravitelstvoto-za-vtoriya-mobilen-paket.html", "text": "ПГ на „БСП За България“ поиска премиерът Бойко Борисов да бъде изслушан в парламента по позицията на правителството за Втория мобилен пакет. Това поиска зам.-председателят на групата Драгомир Стойнев от парламентарната трибуна, предаде репортер на Агенция „Фокус“. „Очакват се утре масови протести на българските превозвачи. Става въпрос за над 100 хил. български домакинства“, каза той. Стойнев определи ситуацията като тежка и припомни, че още вчера БСП са заявили, че ще повикат премиера в Народното събрание по темата. „Тук не е става въпрос за заяждане, а за загриженост за българските превозвачи“, коментира Стойнев. Според него тук не става въпрос и за излагане пред чужденците. „Не е въпросът да се изложиш пред чужденците, а страшното е когато се излагаш пред собствения си народ. Да се обединим и нека да изслушаме министър-председателя“, каза Стойнев. Той призова, както парламентът е бил обединен в петък за обща позиция по темата за Втория мобилен пакет, така и днес това да се случи. Зам.-председателят на Народното събрание Емил Христов заяви, че ще уведоми премиера за искането на БСП. \r\nДеница КИТАНОВА", "date": "2018.05.16", "title": "ПГ на „БСП За България“ поиска премиерът Бойко Борисов да бъде изслушан в парламента по позицията на правителството за Втория мобилен пакет"}
{"url": "http://www.focus-news.net/news/2018/05/16/2522272/sliven-tantsyori-ot-sedem-strani-uchastvat-vav-festivala-priyatelstvo-bez-granitsi.html", "text": "С пъстро и шумно дефиле започна 22-то издание на Международния детски фолклорен танцов фестивал „Приятелство без граници“. Това съобщиха от Община Сливен. В него се включиха участниците във фестивала от Албания, Латвия Молдова, Румъния, Турция, Хърватска и България. Дефилето беше предвождано от оркестъра при Ансамбъла за народни песни и танци- Сливен и събра много зрители по целия път- от Градската градина, по бул. „Цар Освободител“ и до площад „Хаджи Димитър“. Там беше церемонията по издигане знамето на Република България, знамето на ЕС и знамето на фестивала.\r\n„За пореден път градът гостоприемно отваря врати пред най-малките посланици от различни страни. И тази година Сливен дава среща на много талант, на изкуството и културата на различни народи. А това е най- големият мост между хората- споделената различна култура“, каза пред присъстващите кметът на Община Сливен Стефан Радев. Той допълни: „Надявам се, че за всяко от децата, участващи в международния фестивал Сливен ще остане едно специално място. Пожелавам Ви много забавления в дните на фестивала“.\r\nСлед официалното откриване оркестърът засвири българско хоро и всички- гости и домакини- се хванаха на него. Вечерта продължи с концерт на участниците във фестивала на открита сцена.\r\nДнес малките танцьори ще бъдат на гости в Община Сливен, а след това и в Областна управа. Организирана е и „Творческа работилница“ на крепостта „Туида“. Зрителите ще могат да се насладят на изпълненията на танцовите групи и утре вечер на открита сцена от 18.30 на пл. „Хаджи Димитър“.\r\nГала-концертът на участниците ще бъде на 17 май от 18.00 часа в залата на ДТ „Стефан Киров“.\r\nНа официалното откриване присъстваха председателят на Общински съвет- Сливен Димитър Митев и заместник- кметовете Пепа Чиликова и Стоян Марков.\r\nОрганизатор на фестивала е Община Сливен, в партньорство с Регионално управление на образованието– Сливен и Център за подкрепа за личностно развитие – Детски комплекс - Сливен.", "date": "2018.05.16", "title": "Сливен: Танцьори от седем страни участват във фестивала „Приятелство без граници“"}
{"url": "http://www.focus-news.net/news/2018/05/16/2522270/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че охраната на черешовите масиви областта ще започне на 25 май. Това е уговорено на среща между кмета на Община Кюстендил Петър Паунов, директорът на Областна дирекция на МВР – Кюстендил старши комисар Елиан Стамболийски и ръководството на РУ – Кюстендил. До пика на кампанията охраната ще се поеме от полицейски служители от Кюстендил, поетапно ще се включват екипи на „Гранична полиция” и „Жандармерия”. Предвижда се по време на кампанията да се извършват обходи и в по-малките населени места, където обработваемите площи са по-малко, но присъствието на полицията ще предотврати посегателствата и ще се пресекат опитите за извършване на битови престъпления. На първата си страница вестникът разказва за уникална монументална сграда от късно античната епоха, разкрита от археолози по време на проучвания в Кюстендил. Предполага се, че това е била резиденцията на епископа на Пауталия, един от големите градове на балканската провинция в римската империя. Става въпрос за сграда с вътрешен двор, който отстрани е ограден с каменни колони и зад тях следват различни по големина и предназначение помещения.\r\nВ рубриката „Репортери” вестникът съобщава, че Агенцията по заетостта, Регионалната служба по заетостта-Благоевград и Дирекция „Бюро по труда” – Кюстендил са организирали среща по проект „Готови за работа”. Основната цел на проекта е стимулиране на активността на младежи до 29-годишна възраст включително, които не са нито в образование или обучение, нито в заетост и не са регистрирани като безработни лица в Дирекциите „Бюро по труда”, както и да се подобрят възможностите им за намиране на работа и трудовата им реализация на пазара на труда.\r\nИзданието разказва и за инициатива на Областния информационен център – Кюстендил, който е провел открита приемна в градинката на Община Кюстендил на 9-ти май. Откритата приемна е била по повод кампанията на ЕК „Европа в моя регион’ 2018” г.По време на приемната са представени три конкурса, част от тази кампания – фотоконкурс, конкурс за блогъри и викторината.\r\nВ рубриката „Общество” изданието разказва за отбелязания празник на Първо основно училище „Св. св. Кирил и Методий” в Кюстендил. С празнично дефиле до драматичния театър в Кюстендил и шоуто  „Училището търси талант – Сезон 2“, учебното заведение е чествало 198 години от създаването си. Начело на шествието са застанали ученици с портрета на първоапостолите  Кирил и Методий, знаменосци и мажоретния състав „Сладурани“, с ръководител Светлана Александрова.", "date": "2018.05.16", "title": "Преглед на основните теми в кюстендилския печат"}
{"url": "http://www.focus-news.net/news/2018/05/16/2522273/pg-na-dps-shte-se-vazdarzhi-ot-podkrepa-na-promenite-v-zakona-za-obshtestvenite-porachki.html", "text": "ПГ на ДПС ще се въздържи от подкрепа на внесените от ГЕРБ промени в Закона за обществените поръчки. Това обяви народният представител от ПГ на ДПС Хамид Хамид по време на дебатите по промените на първо четене, предаде репортер наАгенция „Фокус“. Хамид посочи, че ДПС одобрява целите, но не и методите на законопроекта. „Стар проблем е този порок - спорт за някои участници в процеса на обжалване. Не е тайна, че редица фирми са го превърнали на професия“, каза Хамид. По думите му така се посяга на огромен брой фирми, които не желаят да злоупотребят и имат аргументи да обжалват поръчка. Според него това може да се тълкува като възпрепятстване до достъпа. В реплика председателят на парламентарната правна комисия и депутат от ГЕРБ Данаил Кирилов поясни, че е изненадан от изказването на Хамид, защото в него е имало реформаторско, \"умно и красиво\" дръзновение. Кирилов подчерта, че така наречената от него заплаха е правен принцип. \r\nДеница КИТАНОВА", "date": "2018.05.16", "title": "ПГ на ДПС ще се въздържи от подкрепа на промените в Закона за обществените поръчки"}
{"url": "http://www.focus-news.net/news/2018/05/16/2522275/kyustendil-izlozhbata-hramovi-ikonopisaniya-ot-pernishko-shte-predstavi-v-grada-obraztsi-na-balgarskata-vazrozhdenska-zhivopis.html", "text": "Изложбата „Храмови иконописания от Пернишко” представя образци на българската възрожденска живопис в Кюстендил. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил. По думите му изложбата ще бъде открита от 17.00 часа в музеен комплекс „Свети Георги”. Тя обхваща периода XVIII-XIX  век. Включени са 23 икони и част от апостолски ред, съхранявани във фонда на Регионален исторически музей – Перник. Преобладават творби на майстори от Самоковската художествена школа като Христо Димитров, Димитър Зограф, Йоан Иконописец, Никола Образописов. Образите на св. Богородица, Христос Вседържител, св. Йоан Кръстител, св. Иван Рилски, светци войни и др. отразяват високото майсторство на зографите, работили в Пернишко, Трънско, Радомирско и Брезнишко. „Тези творби свидетелстват и за изключително важното място, което жителите на Пернишко са отредили на своите храмове, като за изписването им  се стремят да привличат едни от най-добрите за времето си майстори. Сега те ще могат да бъдат разгледани и от жителите на Кюстендил”, каза Валентин Дебочички. Изложбата е допълнена и с църковна утвар – кандила, напрестолни кръстове, просфорница, които са в употреба по българските земи през XIX век.\r\nВенцеслав ИЛЧЕВ", "date": "2018.05.16", "title": "Кюстендил: Изложбата „Храмови иконописания от Пернишко” ще представи в града образци на българската възрожденска живопис"}
{"url": "http://www.focus-news.net/news/2018/05/16/2522277/negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-pazardzhishkiya-hram-uspenie-na-presveta-bogoroditsa-na-vaznesenie-gospodne.html", "text": "На големия християнски празник Възнесение Господне, 17 май, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия храм \"Успение на Пресвета Богородица\", предаде репортер на Агенция \"Фокус\". Началото на литургията е от 9.00 часа.  \r\nНикола ПЕТКОВ", "date": "2018.05.16", "title": "Негово преосвещенство Константийският епископ Яков ще оглави архиерейска света Литургия в пазарджишкия храм \"Успение на Пресвета Богородица\" на Възнесение Господне"}
{"url": "http://www.focus-news.net/news/2018/05/16/2522276/vidin-nivoto-na-reka-dunav-se-e-ponizhilo-s-41-sm-kray-novo-selo-prez-poslednoto-denonoshtie.html", "text": "Нивото на река Дунав се е понижило с 41 см край Ново село през последното денонощие и водният стоеж е 304 см, съобщиха от местната Хидрометеорологична станция. Нивото на реката край Видин е 364 см, регистрираното е понижение от 37 см. Край Лом през последното денонощие понижението в нивото на реката е 35 см и водният стоеж е 401 см. Нивото на реката край Оряхово е 306 см, там е регистрирано понижение за последното денонощие от 17 см. Температурата на водата край Ново село е 19,9 см. градуса, край Оряхово е 20,8 градуса.", "date": "2018.05.16", "title": "Видин: Нивото на река Дунав се е понижило с 41 см край Ново село през последното денонощие"}
{"url": "http://www.focus-news.net/news/2018/05/16/2522274/sv-sinod-vze-reshenie-za-otbelyazvane-na-1000-godishninata-ot-osnovavaneto-na-balgarskata-ohridska-arhiepiskopiya.html", "text": "На свое редовно заседание Св. Синод на Българската православна църква е взел решение за отбелязване на 1000-годишнината от основаването на Българската Охридска архиепископия, предаде репортер на Агенция \"Фокус\". По този повод на 10 юни 2018 г. ще бъде отслужена  архиерейска св. литургия в Патриаршеската катедрала \"Св. Александър Невски\". \r\nВъв връзка с бележитата годишнина ще бъде изготвено и извънредно Патриаршеско и Синодално послание.\r\nНикола ПЕТКОВ", "date": "2018.05.16", "title": "Св. Синод взе решение за отбелязване на 1000-годишнината от основаването на Българската Охридска архиепископия"}
{"url": "http://www.focus-news.net/news/2018/05/16/2522279/yavor-bozhankov-bsp-zasluzhava-li-si-da-promenim-zakona-za-obshtestvenite-porachki-za-da-uskorim-porachkite-no-da-zhertvame-interesite-na-grazhdanite.html", "text": "Въпросът е заслужава ли си  да променим Закона за обществените поръчки, за да ускорим поръчките, но да  жертваме интересите на гражданите. Това каза народният представител от ПГ на \"БСП за България\" Явор Божанков по време на дебатите по промените на първо четене по промените в Закона за обществените поръчки, предаде репортер наАгенция „Фокус“. По думите на Божанков законът създава нови казуси, защото балансът се изменя в тази посока. „Макар законопроектът да има своя логика, не можем да го разгледаме сам по себе си, защото той е в контекста на една цялостна политика“, каза Божанков. Според него при едно субективно използване и тълкуване от страна на администрацията на този инструмент, балансът се измества в неин интерес. \r\nДеница КИТАНОВА", "date": "2018.05.16", "title": "Явор Божанков, БСП: Заслужава ли си да променим Закона за обществените поръчки, за да ускорим поръчките, но да жертваме интересите на гражданите"}
{"url": "http://www.focus-news.net/news/2018/05/16/2522283/dobrich-obshtinata-shte-se-vklyuchi-v-otbelyazvaneto-na-svetovniya-den-na-predizvikatelstvoto-na-18-may.html", "text": "Община Добрич съвместно с ОП „Спортни имоти“ организира на 18 май 2018 г. в СК „Простор“ отбелязването на Световния ден на предизвикателството. Това съобщиха от пресцентъра на Общината. Стартът на проявата ще бъде даден в 10.00 часа пред СЗ „Добротица“. Изпратени са покани за участие на всички училища и спортни клубове. Всички желаещи да се включат в спортната проява ще изминат маршрут за пешеходен туризъм по алеите на СК „Простор“, достъпен за всички, независимо от пол и възраст. Световният ден на предизвикателството е най-голямата проява от програмата на Международната асоциация „Спорт за всички“ (ТАФИСА), която се провежда ежегодно от 1983 г. през месец май в над 120 страни на всички континенти. За 26-ти пореден път Българска асоциация „Спорт за всички“ организира Световния ден на предизвикателството – България спортува 2018 с подкрепата на Министерство на младежта и спорта в градовете София, Варна, Пловдив, Бургас, Враца, Кюстендил, Велинград, Плевен, Благоевград, Кърджали, Русе и др.\r\nСъбитието е част от Националната програма за физическа активност и развитие на българското население „БУЛФАР“ на Българска асоциация „Спорт за всички“. Инициативата няма състезателен характер, а цели в този ден всички да се включат в спортно занимание или конкретна физическа активност поне 15 минути без прекъсване. За участниците в спортния празник е предвидена томбола, в която с предварително попълнен талон  може да участва всеки. Наградите – тениски, раници, топки, ракети за бадминтон, въженца за скачане, хилки за тенис са осигурени от Българска асоциация „Спорт за всички“ и  Община Добрич.", "date": "2018.05.16", "title": "Добрич: Общината ще се включи в отбелязването на Световния ден на предизвикателството на 18 май"}
{"url": "http://www.focus-news.net/news/2018/05/16/2522284/pazardzhik-vavedeno-e-ogranichenie-na-dvizhenieto-po-avtomagistrala-trakiya-v-rayona-na-67-km-v-posoka-sofiya-poradi-remont.html", "text": "Въведено е ограничение на движението по автомагистрала „Тракия“ в района на 67 км в посока София поради ремонт на дилатационна фуга. Това съобщи за Радио „Фокус“ – Пазарджик Дежурният в Областно пътно управление – Пазарджик. Затворена за движение е активната лента. Движението се извършва в изпреварващата лента.\r\nАлбена ЖИЛЕКОВА", "date": "2018.05.16", "title": "Пазарджик: Въведено е ограничение на движението по автомагистрала „Тракия“ в района на 67 км в посока София поради ремонт"}
{"url": "http://www.focus-news.net/news/2018/05/16/2522282/the-copenhagen-post-ubietsat-na-kim-val-shte-obzhalva-dozhivotnata-si-prisada.html", "text": "Датският изобретател Петер Мадсен ще обжалва решението на съда по делото за убийство на шведския журналист Ким Вал, съобщава столичният вестник The Copenhagen Post, като уточнява, че обжалването по делото ще бъде през месец септември. \r\nНа 25 април тази година съдът в Копенхаген призна Мадсен за виновен за убийство, сексуално насилие и разчленяване на тялото на Ким Вал. Адвокатът му поясни, че Мадсен ще обжалва единствено доживотната присъда, която му дадоха магистратите в датската столица.\r\nПрокурорите заявиха, че жалбата на Мадсен ще бъде изслушана на 5 септември в Източния върховен съд в Копенхаген.Тереза Герова", "date": "2018.05.16", "title": "The Copenhagen Post: Убиецът на Ким Вал ще обжалва доживотната си присъда"}
{"url": "http://www.focus-news.net/news/2018/05/16/2522281/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.16", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/05/16/2522280/plovdiv-kmetat-na-asenovgrad-d-r-emil-karaivanov-dade-nachalo-na-mayskite-kulturni-praznitsi.html", "text": "Кметът на Асеновград д-р Емил Караиванов даде начало на Майските културни празници в града. Това съобщиха за Радио „Фокус“ – Пловдив от пресцентъра на Община Асеновград. И тази година Старинното училище „Св. Георги” беше отправна точка за старта на културните празници в Асеновград. Сред удивителните платна на тринадесет български майстори на четката кметът на Общината д-р Емил Караиванов даде начало на тазгодишната майска програма. Творбите, изложени в залата на музейната сграда, включват майсторството на Златю Бояджиев, Дечко Узунов, Цанко Лавренов, Васил Бараков, Давид Перец, Константин Щъркелов, Владимир Рилски, Васил Стоилов, Борис Денев, Александър Мутафов, Димитър Казаков – Нерон, Никола Танев и Стоян Венев. Двадесет и трите платна живопис, акварел и графика са част от колекционерската изложба на КЦМ. Кметът д-р Караиванов благодари на главния изпълнителен директор инж. Румен Цонев за прекрасната възможност, която предоставят на гражданите, показвайки тези редки съкровища от техния културен фонд.\r\nСлед тържественото откриване на изложбата и официалния старт на Майските културни празници, вечерта продължи с концерт на джаз квинтет „Пловдив”, които изпълниха най-емблематичните и известни джаз мелодии от началото на XX век до днес.", "date": "2018.05.16", "title": "Пловдив: Кметът на Асеновград д-р Емил Караиванов даде начало на Майските културни празници"}
{"url": "http://www.focus-news.net/news/2018/05/16/2522267/umbalsm-ni-pirogov-podobryava-se-sastoyanieto-na-mladezha-koyto-beshe-naragan-v-troley-v-stolitsata.html", "text": "Подобрява се състоянието на младежа, който беше наръган в тролей в столицата. Това съобщиха от болничното заведение. Състоянието на пациента е стабилно и на този етап не налага да се правят допълнителни оперативни интервенции, извън онази, която извършиха по спешност при приемането му. Той остава в хирургията на \"Пирогов\". Агенция \"Фокус\" припомня: Младежът беше наръган в понеделник в тролейбус, движещ се по линия №7. Приятелката на пострадалият е припаднала при вида му след инцидента. Причина за скандала е, че пътници на тролейбуса са яли семки, плюейки обелки в превозното средство. Две момчета, едно от които е пострадалият, са направили забележка на въпросните пътници, когато извършителят на нападението е скочил да защитава плюещите обелките и впоследствие е наръгал едно от момчетата. Извършителят е задържан.", "date": "2018.05.16", "title": "УМБАЛСМ Н.И. \"Пирогов\": Подобрява се състоянието на младежа, който беше наръган в тролей в столицата"}
{"url": "http://www.focus-news.net/news/2018/05/16/2522285/blagoevgrad-dve-zheni-sa-stanali-zhertvi-na-telefonni-izmami-za-obshto-12-000-lv.html", "text": "Две жени са станали жертви на телефонни измами за общо 12 000 лв. Това съобщиха от ОДМВР - Благоевград. Сигналите за измамите са получени на 15 май 2018 г. На 14 май 2018 г. е нанесена щета на приблизителна стойност около 10 200 лв. на 79-годишна жена от Благоевград, а на 15 май 2018 г. е нанесена щета на приблизителна стойност около 1 800 лв. на 57-годишна жена от Благоевград. В случаите е използвана схемата, при която лица представящи се за полицейски служители въвеждат в заблуждение потърпевшите, като им искат парични суми като помощ за залавяне на телефонни измамници.\r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.   \r\nПри провеждането на полицейски операции няма утвърдена практика полицейските служители да искат лични парични средства и ценности от гражданите.\r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.05.16", "title": "Благоевград: Две жени са станали жертви на телефонни измами за общо 12 000 лв."}
{"url": "http://www.focus-news.net/news/2018/05/16/2522290/marko-dzhurich-imam-pasport-za-sarbiya-nyamam-nuzhda-ot-falshiv-za-kosovo.html", "text": "Ръководителят на Службата за Косово и Метохия Марко Джурич заяви, че има паспорт на Република Сърбия, с който, подобно на всички граждани на страната, може да пътува без визи до 119 страни по света и в тази връзка не се нуждае от предлаганите от Косово фалшиви документи за пътуване, пише белградското електронно издание Danas.\r\n„Спомням си т.нар. президент на временните институции на Косово и Метохия Хашим Тачи, който цинично ми „предложи“ гражданство в южната провинция на моята страна, аз вече имам паспорт на Република Сърбия, с който, подобно на всички граждани на Сърбия, мога да пътувам без виза до 119 страни по целия на света“, подчерта Джурич в изявление.\r\nДжурич заяви, че много от неговите близки и приятели имат сръбски паспорти, а на своите сънародници в Косово е трябвало да обясни защо „фалшивите паспорти, които са им издали, не струват нищо“. Обяснението – това са документи, издадени от „фалшива и непризната държава“, и са последица от „нивото на корупцията и престъпността“.\r\nПо-рано в интервю държавният глава на Косово Хашим Тачи предложи на Джурич да кандидатства за гражданство, ако иска да посещава най-младата държава на Балканите. Коментарите на сръбския политик са в отговор на думите на косовския президент.Тереза Герова", "date": "2018.05.16", "title": "Марко Джурич: Имам паспорт за Сърбия, нямам нужда от фалшив за Косово"}
{"url": "http://www.focus-news.net/news/2018/05/16/2522271/anadolu-agency-turskoto-mvnr-nastoya-generalniya-konsul-na-izrael-da-napusne-stranata-za-izvestno-vreme.html", "text": "Министерството на външните работи на Турция настоя генералния консул на Израел в Истанбул Йозеф Леви Сфари да напусне страната „за известно време\", предава държавната Anadolu Agency.\r\nСпоред дипломатически източници, пожелали анонимност, от ведомството са казали на Сфари да напусне Турция заради безразборното насилие и убийства от страна на израелски войници по границата с Ивицата Газа.\r\nТурският генерален консул в Ерусалим бе призован от израелското външно министерство във вторник и също така от него бе поискано да напусне страната за неопределен период от време.\r\nНай-малко 62-ма палестинци бяха убити и още хиляди бяха ранени от израелските сили по границата с Ивицата Газа по време на протест в понеделник.  Хиляди палестинци се бяха събрали на източната граница, за да вземат участие в протестите, целящи да отбележат годишнината от Деня на Накба и да протестират срещу преместването на посолството на САЩ от Тел Авив в Ерусалим.Тереза Герова", "date": "2018.05.16", "title": "Anadolu Agency: Турското МВнР настоя генералния консул на Израел да напусне страната „за известно време“"}
{"url": "http://www.focus-news.net/news/2018/05/16/2522292/vratsa-nepalnoletni-momcheta-sa-otkradnali-lek-avtomobil-i-sa-katastrofirali-na-patya-roman-s-kunino-nyama-postradali.html", "text": "Непълнолетни момчета са откраднали лек автомобил и са катастрофирали на пътя Роман - с. Кунино, няма пострадали. Това съобщиха от ОДМВР - Враца. Сигналът за катастрофата е подаден на 15 май 2018 г. в 06.20 часа в РУ - Роман. Съобщено било за катастрофирал автомобил на пътя между гр. Роман и с. Кунино. От извършената проверка на място е установено, че извън пътното платно е катастрофирал лек автомобил „Фолксваген Голф”, собственост на 70-годишен жител на гр. Роман. Мъжът е намерен в жилището му и заявил пред полицейските служители, че колата е била паркирана на улица в гр. Роман и най-вероятно е противозаконно отнета от неизвестни лица. При оглед на мястото на катастрофата е установено, че една от вратите на автомобила е разбита и повредена ключалка. На около 200 метра от автомобила, в гориста местност е открита акумулаторната батерия на автомобила, оставена в тревата. По данни на собственика, от автомобила е извършена и кражба на различни по вид вещи – дрехи, въжета, автоаптечка и др. След оперативно-следствени действия на служители на РУ - Роман е установено, че съпричастни към деянието са 5 непълнолетни лица от град Роман. Лицата са разпитани в присъствието на инспектор от Детска педагогическа стая, като са направили самопризнания за извършеното деяние и заявили, че откраднатите вещи и предмети от автомобила, предали на лице с инициали Е.П. (на 18 г.) от гр. Роман. В жилището на същото лице е извършено претърсване и полицейските служители са открили откраднатото. Образувано е досъдебно производство.", "date": "2018.05.16", "title": "Враца: Непълнолетни момчета са откраднали лек автомобил и са катастрофирали на пътя Роман - с. Кунино, няма пострадали"}
{"url": "http://www.focus-news.net/news/2018/05/16/2522293/deputatite-prieha-na-parvo-chetene-promeni-v-zakona-za-obshtestvenite-porachki-nasocheni-sreshtu-tendentsioznoto-i-neosnovatelno-obzhalvane-na-porachki.html", "text": "Депутатите приеха на първо четене промени в Закона за обществените поръчки, насочени срещу тенденциозното и неоснователно обжалване на поръчки, предаде репортер на Агенция „Фокус“. „За“ законопроекта гласуваха 93 народни представители, „против“ – 20 и „въздържали се“ - 42, с което той бе приет. Промените са внесени от ПГ на ГЕРБ и с тях се въвежда отговорност за причинените вреди, когато е налице злоупотреба с правото на обжалване. В рамките на дебата от ПГ на „БСП за България“ обяви, че няма да подкрепи промените в Закона за обществените поръчки, внесени от ГЕРБ. Секретарят на групата Филип Попов посочи,ч е БСП няма как да подкрепи законопроекта в този му вид, защото предложенията в него не са нормални за една правова държава и няма да се приемат добре от европейските институции.  Според него се разбира желанието на вносителите да се осигури още една бърза писта по поръчките, но тя би следвало да е балансирана. От ДПС заявиха, че ще се въздържат от подкрепа на закона, защото споделят целите, но не и методите в проекта. Според Хамид Хамид от ДПС това може да се тълкува като възпрепятстване до достъпа до правосъдие. \r\nДеница КИТАНОВА", "date": "2018.05.16", "title": "Депутатите приеха на първо четене промени в Закона за обществените поръчки, насочени срещу тенденциозното и неоснователно обжалване на поръчки"}
{"url": "http://www.focus-news.net/news/2018/05/16/2522278/varna-bebe-na-7-mesetsa-e-postradalo-pri-paten-intsident-na-bul-tsar-osvoboditel.html", "text": "Бебе на 7 месеца е с контузия на главата след лек пътен инцидент, който е станал вчера следобед на бул. „Цар Освободител“ във Варна. Това съобщиха за Радио „Фокус” – Варна от „Пътна полиция”. Детето е прегледано в болница, след което е освободено без сериозни наранявания. Бебето се е возело в автомобила на родителите си. Инцидентът е станал около 16.00 часа близо до пресечката с улица „Тодор Пенев“. По данни на Пътна полиция през изминалото денонощие на територията на Варна са станали общо 7 пътнотранспортни произшествия с петима пострадали.\r\nДиана СТОЕВА", "date": "2018.05.16", "title": "Варна: Бебе на 7 месеца е пострадало при пътен инцидент на бул. „Цар Освободител“"}
{"url": "http://www.focus-news.net/news/2018/05/16/2522286/valentin-nikolov-gerb-sashtestvuva-parlamentarno-mnozinstvo-za-izgrazhdaneto-na-yadrena-moshtnost-nezavisimo-ot-neynata-lokatsiya.html", "text": "Съществува парламентарно мнозинство за изграждането на ядрена мощност независимо от нейната локация. Това каза в интервю за сутрешния блок „Добро утро, България“ на Радио „Фокус“ Валентин Николов, народен представител от ПГ на ГЕРБ и заместник-председател на Комисията по енергетика. „Ако в даден момент опозицията получи властта, то проектът за АЕЦ „Белене“ ще бъде продължен\", добави Николов. Според него това означава, че за първи път политическият риск за проекта е сведен до минимум. По отношение на нуждата от АЕЦ „Белене“ Николов коментира: „В момента, ако трябва да се изгражда една енергетика, в никакъв случай няма да заложите на въглещни централи, защото Парижкото споразумение казва, че трябва да се ограничават максимално замърсителите в околната среда. Това значи, че огромен натиск върху въглищните централи оказва, освен Парижкото споразумение, и скокът на въглеродните емисии от 4 на 14 евро. Следващата базова мощност, която технологично е измислена към момента, това е ядрената мощност“. Той допълни, че „Белене“ в действителност се намира в сеизмична зона, но опасност от строеж не съществува. Николов каза още, че след случая „Фукушима“ е било взето решение да се направят стрес-тестове на всички централи за проверка на тяхната безопасност. Тестовете са били издържани и от АЕЦ „Козлодуй“, и oт АЕЦ „Белене“, заяви Николов.", "date": "2018.05.16", "title": "Валентин Николов, ГЕРБ: Съществува парламентарно мнозинство за изграждането на ядрена мощност независимо от нейната локация"}
{"url": "http://www.focus-news.net/news/2018/05/16/2522287/kmetat-na-pleven-georg-spartanski-nyama-bedstvashti-hora-v-obshtinata-sled-valezhite-vchera.html", "text": "Бедстващи хора без ток, вода и храна в Плевен няма. Това съобщи за Агенция „Фокус“ кметът на Плевен Георг Спартански за щетите в общината и обявеното частично бедствено положение заради валежите. „Няма прекъсвания в подаването на ток и вода в кварталите и селата. Може да има отделни абонати със индивидуално прекъснати кабели, но всички служби работят“, посочи той. „Обстановката в момента е като след война. Разчистваме града от последиците от вчерашното бедствие, което ни сполетя“, коментира кметът. „Има 7-8 автомобила, ударени от дървета и клони, множество повредени покриви на частни домове в Плевен и в села от общината“, обясни Георг Спартански. „Работата не е спирала през нощта. Градът е проходим във всичките си части, разчистени са падналите дървета и клони“, допълни той. „Тежка е ситуацията по тротоарите и парковете. Автомобилите и транспортът се движат. Контактната мрежа на тролеите е изключена, за да няма жертви и трагедии. На доста места има скъсани кабели на контактната мрежа на тролеите, но те преминаха в режим на работа с дизелово гориво“, поясни кметът. „От 2 години правим санитарна сеч в целия град. Получавахме доста критики и упреци от гражданите. По мнението на полиция и пожарна, ако не е била тази превантивна дейност, нямаше начин да не се стигне до много по-тежки последици“, каза още Георг Спартански.\r\nБиляна ИВАНОВА", "date": "2018.05.16", "title": "Кметът на Плевен Георг Спартански: Няма бедстващи хора в общината след валежите вчера"}
{"url": "http://www.focus-news.net/news/2018/05/16/2522288/kyustendil-okrazhniyat-sad-shte-gleda-deloto-za-konfiskatsiya-na-imushtestvo-na-plamen-galev-i-angel-hristov.html", "text": "Окръжният съд в Кюстендил ще гледа делото за конфискация на имущество на Пламен Галев и Ангел Христов. Това съобщиха за Радио „Фокус” – Кюстендил от деловодството на съдебната институция. Заседанието а насрочено за 12.00 часа. На предходното заседание, проведено през месец декември 2017 година, не беше приета съдебно-икономическата експертиза, изготвена от вещите лица по делото. На днешното заседание вещите лица трябва да изготвят допълнение към експертизата, в което да отговорят на редица поставени въпроси от страна на страните по делото. Очаква се и разпит на още един свидетел.„Фокус” припомня, че искът за конфискация на имущество на Пламен Галев и Ангел Христов, техните съпруги и контролираните от тях дружества е за над 4 млн. лв. и е внесен от Комисията за отнемане на незаконно придобито имущество в съда в началото на 2012 година, по реда на Закона за отнемане в полза на държавата на имущество, придобито от престъпна дейност. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група.\r\nВенцеслав ИЛЧЕВ", "date": "2018.05.16", "title": "Кюстендил: Окръжният съд ще гледа делото за конфискация на имущество на Пламен Галев и Ангел Христов"}
{"url": "http://www.focus-news.net/news/2018/05/16/2522297/pregled-na-osnovnite-temi-vav-varnenskiya-pechat.html", "text": "„Повечето варненски зрелостници искат реализация в България“ е водещото заглавие в днешния брой на вестник „Черно море“. Изданието посочва, че Средното училище за хуманитарни науки и изкуства „Константин Преславски“ е изпратило вчера 250 зрелостници с празнична церемония в двора на училището. „Откриха нитрати във водата на още 4 селища във Варненско“ е друго водещо заглавие, публикувано в днешния брой вестника. Изданието цитира данни на Регионалната здравна инспекция(РЗИ), според които наднормено количество нитрати е открито в питейната вода на селата Генерал Киселово, Левски, Аврен и Ягнило. Във връзка с трайните отклонения по този показател РЗИ - Варна, препоръчва питейната вода да не се ползва за пиене и приготвяне на храна от бременни жени, кърмачки, кърмачета, хора със заболявания на храносмилателната система и панкреаса. „Световни звезди ще са жури на 28-ия международен балетен конкурс“, пише в днешния си брой Вестник „Черно море“. В публикацията е посочено, че лауреатите от Варна Ерик Вю-Ан от Франция и Ясен Вълчанов от България ще оценяват кандидатите за звезден старт в танца в Летния театър от 15 до 30 юли т.г. Конкурсът ще се проведе сред романтичната зеленина на Летния театър в морската столица и ще даде шанс на ценителите да се докоснат до харизмата на няколко поколения балетни артисти от цял свят. „Казахстан търси морско сътрудничество с Варна“ е друга новина от страниците на вестника на 16 май. Изданието цитира посланика на страната Темиртай Избастин, че Република Казахстан търси сътрудничество с ВВМУ „Н. Й. Вапцаров“ във Варна. Дипломатът се срещна с кмета на общината Иван Портних. „Тепърва ще се уточнява с кое от сродните учебни заведения в Казахстан ще бъдат установени партньорски отношения, казва посланикът“. „Община Варна започва кампания за набиране на младежи на възраст между 16 и 29 г. за полагане на доброволчески труд в местни неправителствени организации и институции в следните сфери  екология, изкуство, култура, опазване на историческото наследство, спорт и туризъм, медийно обслужване, социални дейности и други“, пише в днешния си брой печатното издание. Вестникът припомня, че достъпът на МПС до крайбрежната алея е ограничен за летния сезон. „Новия път на коприната обсъждат световни експерти във Варна“ е друго заглавие на страниците на броя. Според публикацията инициативата „Един пояс, eдин път“, известна като Новия път на коприната, ще бъде сред основните теми, които ще бъдат обсъдени от световни специалисти в морския бранш по време на Седмата международна конференция-изложение „Пристанища и корабоплаване по Черно море 2018“. Събитието ще се проведе под егидата на ДП „Пристанищна инфраструктура“ във Варна от 21 до 23 май.", "date": "2018.05.16", "title": "Преглед на основните теми във варненския печат"}
{"url": "http://www.focus-news.net/news/2018/05/16/2522296/smolyan-81-godishna-zhena-e-stanala-zhertva-na-telefonna-izmama-s-15-000-lv-i-4-000-evro.html", "text": "Смолян: 81-годишна жена е станала жертва на телефонна измама с 15 000 лв. и 4 000 евро. Това съобщиха от ОДМВР - Смолян. Сигналът за измамата е подаден на 15 май 2018 г. в РУ - Смолян. Подадена е жалба от 81-годишна жена от Смолян, че около 10.15 часа лице, представило се като полицай Лъчезар Иванов от криминална полиция ѝ се обадило на мобилния телефон и ѝ обяснило, че трябва да съдейства за полицейска операция по задържане на телефонни измамници, като събере всичките си пари и ценности и ги остави под храст до стълбище на бул. \"България\". На 15 май 2018 г. около 12.00 часа жената е оставила на посоченото място черна полиетиленова чанта, съдържаща сумата от 15 000 лв., 4000 евро и 3 бр. златни пръстени. По случая е образувано досъдебно производство. Криминалисти от РУ - Смолян работят по случая. Извършват се оперативно-издирвателни и процесулано следствени действия за разкриване на извършителя.", "date": "2018.05.16", "title": "Смолян: 81-годишна жена е станала жертва на телефонна измама с 15 000 лв. и 4 000 евро"}
{"url": "http://www.focus-news.net/news/2018/05/16/2522291/sofiya-protestirashtite-pred-sinodalnata-palata-nastoyaha-patriarhat-na-svika-izvanredna-sesiya-na-sv-sinod-za-chestvaneto-na-1000-godishninata-ot-osnovavaneto-na-ohridskata-arhiepiskopiya.html", "text": "Искаме патриархът да свика извънредна сесия на Св. Синод, на която да бъде преразгледано последното решение, което ние категорично считаме за прът в колелетата на сближаване с Р Македония. Това каза председателят на Фондация „Българска памет“ Милен Врабевски по време на протеста пред Синодалната палата срещу решението на Св. Синод Българската църква да не участва в планираното съвместно честване на 1000-годишнината от основаването на Охридската архиепископия, предаде репортер на Агенция „Фокус”. „За пореден път се играе по свирката на 200-годишни антибългарски интереси. Този път няма да мълчи никой, поне от моя кръг. Държавата трябва да се развива и не може една евроатлантическа независима държава да има диктат, който да е в унисон с чужди държавни интереси и против тези на българския народ, неговото развитие и просперитет. Всяка една част от нашата диаспора ни е ценна, всяка една изгубена битка в миналото, водеща до рани, имаме шанс да започнем да ги лекуваме чрез реална евроинтеграция. Тук сме всички в синхрон и съидейничество представители на медиите, на целия инициативен комитет за честване 1000 години Охридска архиепископия. Битката ще продължи. Аз лично прекратявам комуникацията си с тази институция, докато не бъде сменен този Св. Синод“, заяви Врабевски. Според него Синодът работи срещу България. „Аз съм тук само, за да обявим нашата твърда решимост да поискаме патриархът да свика извънредна сесия на този Синод. Това го направиха зад гърба на патриарха, по грозен начин. Ще вземем мерки, която да има алтернативна позиция, която да продължи в унисон на държавната политика за сближаване. Как е възможно да е неканонично общ молебен с цел да се тачи паметта на стотиците хиляди жертви за българския национален идеал?“, попита Врабевски. „Горди потомци сме на своите велики прадеди, искаме да останем такива, да бъдем достойни и да продължим да работим за обществото си. В едно такова общество църквата трябва да върви заедно с държавата и да бъде в помощ. Трябва да имаме активна позиция, която да бъде в помощ на сближаването. Няма да се съгласим с тези откровени пречки на развитието на нашето общество“, каза още той. \r\nЛюба АЛЕКСИЕВА", "date": "2018.05.16", "title": "София: Протестиращите пред Синодалната палата настояха патриархът на свика извънредна сесия на Св. Синод за честването на 1000-годишнината от основаването на Охридската архиепископия"}
{"url": "http://www.focus-news.net/news/2018/05/16/2522298/blagoevgrad-za-peta-poredna-godina-izlozhenieto-litera-ekspo-predstavya-v-grada-nay-dobrite-knizhni-zaglaviya.html", "text": "За пета поредна година изложението „Литера Експо“ представя в града най-добрите книжни заглавия. Юбилейното издание на изложението ще продължи до 19 май и включва международно участие. Това съобщиха от пресцентъра на Община Благоевград. Акцентът на „Литера Експо“ са Балканските автори и балканската литература. Превърналата се в традиционна инициатива се организира от Асоциация за култура и книжовност с подкрепата на Община Благоевград.\r\nНай-голямата книжарница на открито е позиционирана на площад „България“. 20 издателства са разположили новите си издания на щандове в общо 7 шатри. Жители и гости на Благоевград имат възможност да се срещнат с водещи български издателства, автори и да закупят книги на преференциални цени. По традиция в Благоевград по време на литературното изложение гостуват различни автори, с които всеки желаещ може да се срещне, получи автограф с лично посвещение и да намери отговори на своите въпроси.", "date": "2018.05.16", "title": "Благоевград: За пета поредна година изложението „Литера Експо“ представя в града най-добрите книжни заглавия"}
{"url": "http://www.focus-news.net/news/2018/05/16/2522295/kmetat-na-pleven-georg-spartanski-edinstveniyat-postradal-vchera-e-ohranitel-v-panoramata-rakata-mu-e-dalboko-naryazana-no-shte-se-vazstanovi-napalno.html", "text": "Единственият пострадал вчера е охранител в Панорамата „Плевенска епопея“. Това съобщи за Агенция „Фокус“ кметът на Плевен Георг Спартански за щетите в общината и обявеното частично бедствено положение заради валежите. „Незабавно е откаран в Бърза помощ. Обработен е, изгубил е доста кръв, но му е осигурено кръвопреливане“, посочи той. „Мнението на лекарите е, че ще се възстанови напълно след определен период. Движи пръстите на ръката си, няма срязани сухожилия, а само кръвоносни съдове. Няма опасност за здравето и живота му“, заяви кметът. „Това е единственият пострадал след тази стихия, което е живо чудо“, коментира той. „Охраната се е опитала да задържи стъклената врата на задния вход, за да не нахлува вода във фоайето на Панорамата. Не са успели да се преборят. Когато витражът се е сринал, охранителят е отскочил, но части от стъклата са засегнали едната му ръка, която е дълбоко нарязана“, каза още Георг Спартански.\r\nБиляна ИВАНОВА", "date": "2018.05.16", "title": "Кметът на Плевен Георг Спартански: Единственият пострадал вчера е охранител в Панорамата, ръката му е дълбоко нарязана, но ще се възстанови напълно"}
{"url": "http://www.focus-news.net/news/2018/05/16/2522301/sliven-nad-1-300-sa-abiturientite-v-oblastta-1-229-ot-tyah-sa-podali-zayavleniya-za-dopuskane-do-zadalzhitelnata-matura-po-balgarski-ezik-i-literatura.html", "text": "Над 1 300 са абитуриентите в областта през тази година. Това съобщи пред Радио „Фокус“ – Сливен Боян Аксаков, експерт в Регионалния инспекторат по образование. Те ще се явят на задължителните матури в края на месеца. 1 229 заявления за допускане до задължителната матура по български език и литература са подадени в Сливенска област. Биология, английски език и философия са най-предпочитаните за втори задължителен зрелостен изпит, подадените заявления са съответно 264, 260 и 205. Най-малко са желаещите да полагат матура по предметите физика - двама, химия - 3, френски - 4, история и математика – 35. \"За трети държавен зрелостен изпит заявления са подали 2 дванадесетокласници, по един по предметите химия и английски\", добави Аксаков.\r\n211 зрелостници няма да се явяват на втори задължителен държавен изпит. Законът за предучилищното и училищното образование позволява като оценка от втората матура в дипломата им да се запише средноаритметичната стойност на оценките, получени на държавните зрелостни изпити за придобиване на професионална квалификация.\r\nДържавният зрелостен изпит по български език и литература е на 21 май, а вторият-по предмет, избран от ученика е на 23 май. Във всички зали, в които ще се провеждат изпитите ще има видеонаблюдение.\r\nНа същите дати ще де проведе и външното оценяване за седмокласниците. Броят на учениците в седми клас в област Сливен е 1813.", "date": "2018.05.16", "title": "Сливен: Над 1 300 са абитуриентите в областта, 1 229 от тях са подали заявления за допускане до задължителната матура по български език и литература"}
{"url": "http://www.focus-news.net/news/2018/05/16/2522300/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Датският изобретател Петер Мадсен ще обжалва решението на съда по делото за убийство на шведския журналист Ким Вал, съобщава столичният вестник The Copenhagen Post, като уточнява, че обжалването по делото ще бъде през месец септември. \r\nНа 25 април тази година съдът в Копенхаген призна Мадсен за виновен за убийство, сексуално насилие и разчленяване на тялото на Ким Вал. Адвокатът му поясни, че Мадсен ще обжалва единствено доживотната присъда, която му дадоха магистратите в датската столица.\r\nПрокурорите заявиха, че жалбата на Мадсен ще бъде изслушана на 5 септември в Източния върховен съд в Копенхаген.\r\n*** След разговори в Брюксел на високо равнище, иранският външен министър Мохамад Джавад Зариф е оптимист, че ядрено споразумение, подписано между световните сили и Техеран през 2015 г., ще продължи да съществува, въпреки решението на САЩ да излезе от сделката, пише германският национален ежедневник Die Frankfurter Allgemeine Zeitung.\r\n„Мисля, че сме на прав път\", подчерта Зариф след среща с колегите си от Германия, Франция и Великобритания. След едностранното излизане на САЩ, Иран изиска от европейците гаранции за запазване на икономическите ползи от сделките. Основната грижа на страната е да продължи да се възползва от предимствата, които получи след вдигането на санкциите.\r\nМинистърът на външните работи на Иран Мохамад Джавад Зариф посети Европа, Руската федерация и Китай в опит да запази споразумението за ядрената програма на Техеран, след като САЩ обявиха оттеглянето си от историческата сделка, подписана през 2015 г.\r\nЗариф започна обиколката си късно в събота с посещение в Пекин, последвана от Москва и най-накрая Брюксел, където проведе съвместна среща с колегите си от Великобритания, Франция и Германия.\r\n*** Налице е информация, спекулации или изтичания - без значение кое - че Европейската комисия е изискала от мнозинството в гръцкия парламент да ратифицира всяко споразумение, подписано с Македония ( в източника - Бивша югославска република Македония), с 180 гласа „за“, т.е. с подкрепата на три пети от депутатите в Атина, съобщава електронното издание на вестник Kathimerini.\r\nНезависимо дали това наистина е поискано - официално или зад кулисите, само от правителството или от опозицията, би било добре да се съсредоточим върху същността, а не върху дребните изчисления, които всяка политическа партия може да направи по отношение на проблемa, пише Том Елис в статия за гръцкото издание.\r\nЕвропейците и други, които подкрепят споразумение, което нормализира положението на Балканите, искат да включат обвързващи елементи, които да гарантират неговата жизнеспособност и ефективност. В този контекст Гърция настоява - и с право – Македония да промени Конституцията си.\r\nПоискано е също така одобрението на ООН за подписване на по-обвързващо споразумение. \r\nВярно е, че ако документът бъде ратифициран с незначително мнозинство в гръцкия парламент, той няма да бъде подкрепен от същия дух на ангажираност в дългосрочен план. Точно там се оказва пряк или непряк натиск върху опозицията, за да подкрепи сделката.\r\nФакт е, че освен двете правителства в Гърция и Македония, опозиционните партии също имат роля и отговорности като представители на значителна част от двата народа и като потенциални бъдещи правителства.\r\nЩо се отнася до Гърция, лидерът на „Нова демокрация“ Кирякос Мицотакис признава „прозореца на възможността\", но не може да бъде призван да плаща политическите разходи сам. Все пак може да се мисли за „творчески\" начини за решение с подкрепата на „Нова демокрация“, без последната да плаща несправедливо висока цена.\r\nАко споразумението предвижда преходен период и зависи от вътрешните процеси в Македония - избори и/или референдум, свързващ промените в Конституцията с членството в НАТО и ЕС - тогава отхвърлянето на на споразумението от „Нова Демокрация“ на подобен етап би могло да работи като гаранция за гръцката страна, без да възпрепятства пътя към постигането на решение.\r\nОсновната опозиция може да се ангажира да гласува за сделката, когато Македония промени Конституцията си изпълни всички условия, поставени от Атина.Този процес може да бъде част от временното споразумение.\r\nАко това се случи, мнозинството в гръцкия парламент при второто гласуване може дори да надхвърли 200 гласа, задоволявайки не само нуждите на двете участващи страни, но и на всички трети страни.\r\n*** Министърът за Брекзит на Великобритания Дейвид Дейвис е заявил на британския премиер Тереза Мей, че предпочитаният от нея план за митническо партньорство с Европейския съюз може и да е незаконен според международното търговско право, пише британският всекидневник The Times.\r\nДейвис, който подкрепи кампанията за излизане от ЕС, се предполага че е изразил заплахата от незаконност на плана в писмо към Тереза Мей, в което той самият е изразил опозицията си към плана за митническо партньорство.\r\nТой има подкрепата на други про-Брекзит министри, които предупредиха, че ако правителството подкрепи плана за митническо партньорство сега, ще бъде твърде късно да се направи обратен завой, в случай че се появят сериозни законни пречки. „В този сценарий бихме останали в митническия съюз, защото няма да имаме друг избор“, заяви старши източник на Кабинета.\r\nОт офиса на министъра на правосъдието е изискано да предостави спешно мнение относно законността на митнически план преди Кабинетът да вземе крайното си решение. Експертното мнение ще бъде предоставено директно на Тереза Мей.\r\n***", "date": "2018.05.16", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/16/2522303/pazardzhik-mitropolit-nikolay-shte-vazglavi-arhiereyska-vechernya-v-hram-sv-vmchtsa-nedelya-v-grad-batak.html", "text": "Пловдивският митрополит Николай ще възглави архиерейска вечерня в храм „Св. вмчца Неделя“ в град Батак днес от 18.00 часа по повод Празника на светите Баташки мъченици. Това съобщиха за Радио „Фокус” - Пловдив от Пловдивската митрополия. \r\nНа 17 май, когато е Съборът на св. Баташки мъченици, знеполският епископ Арсений ще отслужи архиерейска света Литургия от 09.00 часа в храм „Св. вмчца Неделя“ - Батак.\r\nСъщо на 17 май, когато православната църква отбелязва Възнесение Господне (Спасовден), Пловдивският митрополит Николай ще възглави архиерейска св. Литургия от 09.00 часа в храм „Св. Възнесение Господне” в град Пловдив.", "date": "2018.05.16", "title": "Пазарджик: Митрополит Николай ще възглави архиерейска вечерня в храм „Св. вмчца Неделя“ в град Батак"}
{"url": "http://www.focus-news.net/news/2018/05/16/2522304/stefan-radev-kmet-na-sliven-obshtinata-otpadna-ot-spisaka-na-obshtini-vav-finansovo-zatrudnenie.html", "text": "Община Сливен отпадна от списъка на общини във финансово затруднение, които подлежат на финансово оздравяване. Това съобщи пред Радио „Фокус“ – Сливен кметът Стефан Радев. Общината е успяла да разплати просрочени задължения за близо 10 млн. лв. през първото тримесечие на 2018 година. Оставащите просрочени задължения към края месец април са 6.5 млн. лв. „Движим се с добро темпо и се надявам по-бързо да дойде моментът, в който да обявим, че община Сливен няма просрочени задължения”, коментира кметът. По думите му много важна стъпка, основа на финансовото оздравяване, е успешната облигационна емисия, която емитира Общината. Радев припомни, че през 2019 година изтичат условията на заема от правителството, който е в размер на 5 милиона лева. „Тогава ще се реши дали Общината ще получи целева субсидия, за да върне заема – един вид да ни бъде опростен”, каза още кметът.", "date": "2018.05.16", "title": "Стефан Радев, кмет на Сливен: Общината отпадна от списъка на общини във финансово затруднение"}
{"url": "http://www.focus-news.net/news/2018/05/16/2522299/zam-kmetat-na-byala-slatina-tihomir-trifonov-nyama-postradali-grazhdani-sled-valezhite-vchera-chasti-ot-grada-sa-bez-tok.html", "text": "Все още има участъци от град Бяла Слатина, които са без ток. Екипите на ЧЕЗ работят и държим връзка с тях. Това съобщи за Агенция „Фокус“ зам.-кметът на Бяла Слатина Тихомир Трифонов с направление „Общинска собственост, бедствия и аварии“ във връзка с нанесените щети от валежите вчера и обявеното бедствено положение. „Всички екипи и ресурси са в действие. Работи се по възстановяване на щетите“, заяви той. „Направена е организация и всичко, което трябва, се извършва“, коментира зам.-кметът. „Няма пострадали граждани“, обяви Тихомир Трифонов. „Още не може да се каже за щетите. Сега започна работата, изградена е комисия от няколко екипа, които започват оглед и опис на щетите“, уточни той. „Работата е много по обем. Не е възможно в близко време да кажа нещо конкретно“, каза още зам.-кметът.\r\nБиляна ИВАНОВА", "date": "2018.05.16", "title": "Зам.-кметът на Бяла Слатина Тихомир Трифонов: Няма пострадали граждани след валежите вчера, части от града са без ток"}
{"url": "http://www.focus-news.net/news/2018/05/16/2522307/smolyan-67-godishen-mazh-e-postradal-pri-katastrofa-mezhdu-motoped-i-avtomobil-v-rudozem.html", "text": "67-годишен мъж е пострадал при катастрофа между мотопед и автомобил в Рудозем. Това съобщиха от ОДМВР – Смолян. На 15 май 2018 г. около 17.10 часа в град Рудозем на ул. “Хан Аспарух“ лек автомобил „Опел Вектра“ със смолянска регистрация, управляван от лице с инициали М. Ц .М. на 21 години от село Бяла река (общ. Рудозем) удря мотопед „Симсон-50“ със смолянска регистрация, собственост и управляван от лице с инициали Д. И. П. на 67 години от град Рудозем. Произшествието е реализирано в дясната пътна лента по посока на движението им. В резултат на катастрофата е пострадал водачът на мотопеда, който е с разкъсана рана на главата и болки по цялото тяло. Раненият е настанен за лечение в МБАЛ - Смолян без опасност за живота. Водачите са използвали съответно предпазна каска и обезопасителен колан. Причини и щети в процес на изясняване. Местопроизшествието е посетено от екип на „Пътна полиция“ и е взето отношение по Закона за движение по пътищата.", "date": "2018.05.16", "title": "Смолян: 67-годишен мъж е пострадал при катастрофа между мотопед и автомобил в Рудозем"}
{"url": "http://www.focus-news.net/news/2018/05/16/2522294/georgi-svilenski-bsp-upravlyavashtite-ne-zashtitavat-balgarskite-prevozvachi.html", "text": "„На заседание на Съвета по транспорт на ЕС, в присъствието на министър Московски, както и на зам.-министъра по транспорт, когато е разглеждан пакета за мобилност, всички държави са си казали своите препоръки, само те са мълчали. Защо превозвачите ще протестират, ако им е защитен интересът?” Това заяви зам.-председателят на ПГ на „БСП за България” Георги Свиленски пред Нова телевизия, съобщиха от пресцентъра на НС на БСП. По думите му, ако левицата не е алармирала за проблема с превозвачите, никой е нямало да му обърне внимание. „Ако всичко бе ясно, нямаше преди дни комисар Булц да поиска да си дадем предложенията, защото нищо не сме представили и министър Московски да каже, че започват да ги пишат”, подчерта Свиленски. Той не можа да разбере защо единодушно се е приело решение, с което се задължава Министерски съвет да вземе позиция по пакета за мобилност, след като такава вече има?", "date": "2018.05.16", "title": "Георги Свиленски, БСП: Управляващите не защитават българските превозвачи"}
{"url": "http://www.focus-news.net/news/2018/05/16/2522310/plovdiv-kmetat-ivan-totev-i-izbraniyat-kontsesioner-obsadiha-badeshteto-na-letishte-plovdiv.html", "text": "Представители на определения за концесионер на летище „Пловдив“ консорциум между „Хайнан“ и „Пловдив Еърпорт Инвест“ представиха намеренията си за развитие на аеропорта на среща с кмета на Пловдив инж. Иван Тотев, кмета на Община Родопи Пламен Спасов, председателя на парламентарната Комисия по бюджет и финанси Менда Стоянова, кметовете на шестте пловдивски района и заместник-кмета Розалин Петков. Това съобщиха за Радио „Фокус“ – Пловдив от пресцентъра на Общината. Кметът Иван Тотев увери китайските инвеститори, че Община Пловдив ще бъде добър партньор и ще помага съгласно правомощията си за реализирането на проекта. След огледа на летище „Пловдив“ представителите на „Хайнан“ споделиха, че имат намерение веднага след подписване на договора да започнат реализацията на инвестиционния проект. В града дори пристигнаха представители на две големи фирми от Китай, които ще се конкурират за изпълнението на строителните дейности, заложени в концесията.\r\n„Много важно е развитието на летището и като гражданско, и като карго“, подчерта кметът на Пловдив инж. Иван Тотев.\r\nДоговорът с избрания концесионер може да бъде подписан след като бъде обявено решението на Комисията за защита на конкуренцията.„Фокус“ припомня, че на заседанието си на 28 март тази година правителството определи консорциума между „Хайнан“ и „Пловдив Еърпорт Инвест“ за концесионер на летище „Пловдив“ след проведена процедура. С решението си правителството упълномощи министъра на транспорта, информационните технологии и съобщенията да сключи концесионния договор в двумесечен срок от влизането в сила на Решението. Концесията е за 35 години, като за този срок концесионерът се задължава да реализира инвестиции в обекта в размер на 79 083 000 евро. Средствата са за ремонт, поддържане и рехабилитация на съществуващата инфраструктура, както и изграждане на нови съоръжения. След изтичането на гратисния период от 48 месеца, за всяка календарна година концесионерът ще извършва плащане, което се състои от фиксирана и променлива част. Фиксирана част е в размер на 600 000 лева без ДДС, а променлива част представлява 6% от общия размер на нетните приходи от всички дейности за съответната година, свързани с ползването на обекта на концесията.", "date": "2018.05.16", "title": "Пловдив: Кметът Иван Тотев и избраният концесионер обсъдиха бъдещето на летище „Пловдив“"}
{"url": "http://www.focus-news.net/news/2018/05/16/2522311/pazardzhik-zachestyavat-opitite-za-telefonni-izmami-na-vazrastni-hora-v-oblastta-nyakoi-ot-tyah-sa-zaplashvani-dori-sas-samorazprava-i-ubiystvo.html", "text": "Криминалистите от Пазарджик алармират за тревожна тенденция за зачестяване на опитите за телефонни измами на възрастни хора. Това съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. Обект на измамниците от няколко дни са областния град и близките населени места. Само през днешния ден са регистрирани 8 подобни опита, като се използва позната вече схема. „В къщи се обажда непознат, който съобщава на потенциалната си жертва, че е полицай. Гражданинът е информиран, че е обект на внимание от страна на телефонните измамници, измамниците наблюдавали домът му и телефонните обаждания. Мнимият полицай обаче уверява, че полицията прави всичко необходимо, като е необходимо пенсионерите да дадат всичките си спестявания, за да примамят „лошите” и те да бъдат заловени. За целта на адреса на жертвата щял да дойде цивилен криминалист, който да вземе парите, а след като бъдат задържани извършителите сумата щяла да бъде възстановена обратно. Ако и за миг бъдещата жертва се усъмни в истинността на разказа била заплашвана с брутална саморазправа, дори и с убийство“, уточни Стоянов. Той апелира възрастните хора да не се доваряват на никого, да не дават парични суми и ценности на непознати, независимо за кого се представят. При нужда да се обадят на свои близки и роднини, както и на телефона за спешни повиквания 112.\r\nАлбена ЖИЛЕКОВА", "date": "2018.05.16", "title": "Пазарджик: Зачестяват опитите за телефонни измами на възрастни хора в областта, някои от тях са заплашвани дори със саморазправа и убийство"}
{"url": "http://www.focus-news.net/news/2018/05/16/2522302/dimitar-danchev-bsp-pravitelstvoto-ni-propilya-vazmozhnostta-da-deystva-na-nivo-savet-na-es-v-zashtita-na-balgarskite-prevozvachi.html", "text": "Правителството ни пропиля възможността да действа на ниво Съвет на ЕС в защита на българските превозвачи, а едва ли австрийското председателство ще ги защити по-добре. Това каза народният представител от ПГ на „БСП за България“ Димитър Данчев в декларация от името на група, предаде репортер на Агенция „Фокус“. „Предложените в законодателния пакет на ЕС промени в регулациите за товарни превози предвиждат изключително тежки рестрикции по отношение на транспортния сектор и могат да доведат до фактическото му унищожение в България. Действително заплашеният от унищожение сектор сформира 17% от брутния вътрешен продукт на страната ни и осигурява заетост на над 190 хил. души“, каза той и уточни, че българските превозвачи имат поводи за притеснение. По думите му \"благородният мотив\", че предложеният пакет за мобилност е в защита правата на работещите и тяхното по-добро заплащане, всъщност лишава от работа огромен брой у нас. Данчев  обърна внимание, че българското правителство не е изпратило нито едно изявление по темата до този момент. „Българското правителство пропиля една година, без да работи за създаване на коалиция от държави, които да се противопоставят на онези държави от ЕС, които подкрепят законът „Макрон“, заяви Данчев. Депутатът обърна внимание, че на 28 ноември 2017 г. Министерски съвет одобрява позицията на Република България за заседание на Съвета на ЕС по транспорт в подкрепа на автомобилния пакет.  \r\nДеница КИТАНОВА", "date": "2018.05.16", "title": "Димитър Данчев, БСП: Правителството ни пропиля възможността да действа на ниво Съвет на ЕС в защита на българските превозвачи"}
{"url": "http://www.focus-news.net/news/2018/05/16/2522306/stanislav-ivanov-gerb-utre-nyama-da-ima-protest-na-balgarskite-prevozvachi-a-mirno-shestvie-v-podkrepa-na-pravitelstvoto.html", "text": "Утре няма да има протест на българските превозвачи, а мирно шествие в подкрепа на правителството. Това каза в декларация от името на ПГ на ГЕРБ депутатът Станислав Иванов, предаде репортер на Агенция „Фокус“. „От 31 май 2017 в Съвета на Европа се предлага пакет за „Мобилност“ 1, на 8 юни се предлага решението, което преди това е съгласувано с Министерски съвет и се начертават червените линии, от които правителството не може да отстъпи. Те до ден днешен продължават да се защитават от българското правителство. Вчера имаше кръгла маса, на която бяха поканени всички български превозвачи. Там министър Московски изрази становището на българското правителство“, заяви Иванов. Според него, ако се приеме след 4 седмици да се прави почивка, с декларация от превозвача ще се посочва къде искат да почиват. Той уточни, че ще се почива извън кабината единствено, когато се осигурят необходимите европейски условия – като изграждането на охраняеми паркинги. \r\n„Не искам да чувам приказки от БСП, че българското правителство е загубило една година. Преди една седмица експлоатирахте тази тема. Помагате ли вие на  българския транспортен бранш или не? Напротив, вие не помагате, а наслагвате напрежение. На внушението, че утре ще има протести - утре няма да има протести, а мирно шествие в подкрепа на българското правителство. Господа, смирете се, докато българското правителство си върши работата“, каза още той. \r\nДепутатът от БСП Георги Свиленски взе думата по начина на водене, като посочи, че пред документите и колегите му от ГЕРБ трябва да мълчат. \r\nЛюба АЛЕКСИЕВА", "date": "2018.05.16", "title": "Станислав Иванов, ГЕРБ: Утре няма да има протест на българските превозвачи, а мирно шествие в подкрепа на правителството"}
{"url": "http://www.focus-news.net/news/2018/05/16/2522305/prof-anton-parvanov-liderite-na-zapadnite-balkani-idvat-v-sofiya-s-realizam-i-pragmatizam-nyamat-svrah-zadachi-no-shte-postavyat-problemite-si.html", "text": "Ръководителите на държавите от Западните Балкани идват тук с една настройка на реализъм и прагматизъм. Това каза в интервю за Агенция „Фокус“ проф. Антон Първанов, преподавател по Външна политика на Балканските страни в Катедра „Международни отношения“ в УНСС за предстоящата среща между ЕС и Западните Балкани на 17 май. „Не си поставят свръх задачи, но заедно с това няма да пропуснат повода да поставят проблемите на своите държави на такъв Съмит на високо равнище, където би могло да се очакват и някакви решения“, заяви той. „Като погледнах хората, които идват в София, на този Съмит на високо равнище, ръководителите на държавите от Западните Балкани, с много малки изключения са опитни политици“, коментира проф. Първанов. „Повечето от тях имат дълъг управленски опит, с изключение на премиера на Македония Зоран Заев. Всички други са „печени“ политици“, допълни той. „Мисля си, че биха били реализируеми очакванията с тази среща да се запази европейската перспектива за държавите от Западните Балкани, като обаче се очертаят по-конкретни времеви хоризонти“, обясни Антон Първанов. „Другото, което си мисля, че е реално и може да се очаква е това лидерите, поставяйки своите въпроси да получат реална подкрепа, но и уверение, че това, което очакват и към което са се ориентирали, ще се случи в едно обозримо бъдеще“, каза още той. \r\nБиляна ИВАНОВА", "date": "2018.05.16", "title": "Проф. Антон Първанов: Лидерите на Западните Балкани идват в София с реализъм и прагматизъм – нямат свръх задачи, но ще поставят проблемите си"}
{"url": "http://www.focus-news.net/news/2018/05/16/2522313/burgas-nad-200-dvoyki-ot-18-darzhavi-sa-se-registrirali-za-mezhdunarodnoto-sastezanie-po-tantsi-kupa-burgas.html", "text": "Над 200 двойки от 18 държави са заявили участие до момента в престижното Международно състезание по танци „Купа Бургас“. Това съобщиха от Община Бургас. Очаква се окончателния брой на състезателните двойки да бъде обявен дни преди началото на турнира. По традиция  „Купа Бургас“ ще се проведе в зала „Младост“. Датите тази година са 1 и 2 юни. В 33-ото издание ще вземат участие топ двойки от Малта, Русия, Латвия, Германия, Италия, Кипър, Турция, Гърция, Сърбия, Румъния, Естония, Азербайджан, Сан Марино, Испания, Молдова, България и др.\r\nТурнирът е кръг от WDSF Open.\r\n„Купа Бургас“ ще се журира от 13 съдии от 13 страни членки на WDSF/Световната организация по спортни танци/. „Купа Бургас“ е изключително елитно и оспорвано състезание, което  осигурява на участващите двойки изключително висок брой точки за Световната ранг листа. То се организира от КСТ „Бургас1975“, Българска федерация по спортни танци и Община Бургас.", "date": "2018.05.16", "title": "Бургас: Над 200 двойки от 18 държави са се регистрирали за Международното състезание по танци „Купа Бургас“"}
{"url": "http://www.focus-news.net/news/2018/05/16/2522312/premierat-boyko-borisov-vatreshniyat-ministar-valentin-radev-shte-poseti-mestata-kadeto-vilnya-burya-za-da-pomogne-na-kmetovete.html", "text": "Вътрешният министър Валентин Радев ще посети местата, където вилня буря, за да помогне на кметовете. Това каза министър-председателят Бойко Борисов преди днешното заседание на Министерски съвет, предаде репортер на Агенция „Фокус“.\r\n„Вътрешният министър Валентин Радев и комисар Николов от „Гражданска защита“ да посетят местата, където вчера вилня буря – Бяла Слатина, Плевен и др. Помогнете на кметовете бързо да направят комисиите, да опишат щетите и каквото е необходимо да се помага“, каза премиерът Борисов.\r\nЦветилена СИМЕОНОВА", "date": "2018.05.16", "title": "Премиерът Бойко Борисов: Вътрешният министър Валентин Радев ще посети местата, където вилня буря, за да помогне на кметовете"}
{"url": "http://www.focus-news.net/news/2018/05/16/2522315/sport-elina-svitolina-zapochna-uspeshno-zashtitata-na-titlata-si-ot-rim.html", "text": "Украинката Елина Свитолина започна с успех защитата на титлата си на турнира от сериите „Мастърс“ на червени кортове в италианската столица Рим. Поставената под номер четири в основната схема елиминира хърватката Петра Мартич с 6:1, 6:2 в двубой от трети кръг, продължил малко повече от час.\r\nНа осминафиналите Свитолина ще играе срещу победителката от двубоя между рускинята Дария Касаткина и Даниеле Роуз Колинс от САЩ.", "date": "2018.05.16", "title": "Спорт: Елина Свитолина започна успешно защитата на титлата си от Рим"}
{"url": "http://www.focus-news.net/news/2018/05/16/2522314/plamen-dimitrov-knsb-ochakvame-nashiyat-premier-da-prodalzhava-da-bade-lider-vav-vazhodyashtata-konvergentsiya-na-zaplatite.html", "text": "Очакваме нашият премиер да продължава да бъде лидер във възходящата конвергенция на заплатите. Toва каза президентът на КНСБ Пламен Димитров след среща на министър-председателя Бойко Борисов с генералния секретар на Европейската конфедерация на профсъюзите Лука Визентини, на която присъстваха и президентите на двата национално представителни синдиката КНСБ и КТ „Подкрепа“, предаде репортер на Агенция „Фокус“. „По повод срещата утре три неща подчертахме, че искаме да видим и помолихме премиера Бойко Борисов да запознае лидерите на ЕС и Западните Балкани с измененията, които ние виждаме. На първо място – ролята на социалния диалог, социалните партньори и неправителствените организации в процеса на присъединяване. На второ място, искаме утре държавните глави да чуят нашия глас за уменията и квалификациите, които са нужни да бъдат развити в западните държави, така че дигиталната свързаност в региона и възможността за инвестиции в нови високотехнологични производства да бъдат гарантирани и в по-голяма степен. Ние приветстваме очакваното развитие в декларацията, която утре ще приемат държавните глави, за регулярност на тези срещи на върха – на 2 години веднъж, и настояваме преди всяка да има среща на социалните партньори в региона със съответните институции. Смятаме, че това ще даде добър допълнителен знак и възможност и за социалната, човешка свързаност“, каза още той.\r\nДимитров посочи, че в декларацията, разговора и в контекста на европейските тежнения възходящата конвергенция на заплатите е нещо, около което очакват българския премиер да продължава да бъде лидер. „И в края на нашето председателство очакваме този път да сме домакини на конференция на високо ниво на която да анонсираме как точно си представяме, че могат да станат увеличенията на заплатите, така че те да са икономически обосновани“, каза още той.\r\nТой обясни, че днес на премиера Борисов беше връчена Декларацията за новите трудови и социални измерения на интеграцията на Западните Балкани и Европейския съюз, която бе приета по време на международна синдикална конференция \"Гласът за интеграция на Западните балкани\", която се проведе на 9 май 2018 г. „Фокус“ припомня: В проекта на документа е записано, че синдикатите на страните от Западните Балкани настояват за прякото участие на синдикалните и работодателските организации в областите, важни за икономическото и социалното развитие, както и за по-активно роля на синдикатите в икономическите реформи и в реформите на пазарите на труда, особено тези, насочени към намаляване на разликата между търсене и предлагане на работната сила и високите нива на безработица.\r\nЦветилена СИМЕОНОВА", "date": "2018.05.16", "title": "Пламен Димитров, КНСБ: Очакваме нашият премиер да продължава да бъде лидер във възходящата конвергенция на заплатите"}
{"url": "http://www.focus-news.net/news/2018/05/16/2522289/pg-na-bsp-za-balgariya-nyama-da-podkrepi-promenite-v-zakona-za-obshtestvenite-porachki.html", "text": "ПГ на „БСП за България“ няма да подкрепи внесените от ГЕРБ промени в Закона за обществените поръчки. Това обяви секретарят на ПГ на „БСП за България“ Филип Попов по време на дебатите по промените в закона, предаде репортер на Агенция „Фокус“. Попов посочи, че БСП няма как да подкрепи законопроекта в този му вид, защото предложенията в него не са нормални за една правова държава и няма да се приемат добре от европейските институции. Той заяви, че се разбира желанието на вносителите да се осигури още една \"бърза писта\" по поръчките, но тази възможност би следвало да е балансирана. По думите му от една страна от ГЕРБ са осигурили \"бърза писта\" в АПК в лицето на специализиран съд, който да гледа подобни дела, а в този закон управляващите ограничават възможността за обжалване на обществени поръчки. \"Ние няма да подкрепим този законопроект. Разбираме желанието за по-бърза възможност да се случват тези обществени поръчки, но вие на практика ограничавате възможността за обжалване и прекратявате това от страх от някаква отговорност“, заяви Попов. \r\nДеница КИТАНОВА", "date": "2018.05.16", "title": "ПГ на „БСП за България“ няма да подкрепи промените в Закона за обществените поръчки"}
{"url": "http://www.focus-news.net/news/2018/05/16/2522316/zam-ministar-georg-georgiev-s-povedenieto-si-balkanite-pokazvat-che-ne-generirat-samo-konflikti-i-problemi-a-i-volya-da-se-spravyat-s-tyah.html", "text": "С поведението си Балканите показват, че не генерират само конфликти и проблеми, а и воля да се справят с тях, като предлагат реални решения. Това каза в интервю за сутрешния блок „Добро утро, България“ на Радио „Фокус“ заместник-министърът на външните работи Георг Георгиев. Той добави, че това е най-важното нещо, което България е доказала за последните няколко месеца с председателство си на ЕС. „Всеки трябва да си дава сметка, че единствено съвместната работа и общите усилия за евроинтеграцията на Западните Балкани и самите държави, изпълнявайки критериите, за да станат част от ЕС са начинът по който трябва да се развиваме. Няма друга перспектива. Няма друг вид взаимоотношения, освен тези на добросъседство и приятелство, които да гарантират по-добре това, че държавите, а и целият регион ще върви в правилна посока“, коментира Георг Георгиев. Той каза още, че по отношение на добросъседството страната ни вече e направила смела стъпка и e дала пример за взаимоотношенията между страните от Западните Балкани, визирайки подписания с Македония Договор за добросъседство. По време на срещата ЕС – Западни Балкани следва да бъде одобрена декларацията,  подписана от 28-те държави членки на ЕС, която дава ясната перспектива за евроинтеграцията. За свързаността между държавите и в частност за транспортната инфраструктура той уточни, че това е важно за икономиката, търговията и създава устойчивост във взаимоотношенията.", "date": "2018.05.16", "title": "Зам.-министър Георг Георгиев: С поведението си Балканите показват, че не генерират само конфликти и проблеми, а и воля да се справят с тях"}
{"url": "http://www.focus-news.net/news/2018/05/16/2522317/inzh-dimitar-manolov-kt-podkrepa-balgariya-dopusna-greshki-pri-prisaedinyavaneto-v-es-i-iskame-da-pomognem-na-stranite-ot-zapadnite-balkani-da-ne-napravyat-sashtoto.html", "text": "България допусна грешки при присъединяването в ЕС и искаме да помогнем на страните от Западните Балкани да не направят същото. Това каза инж. Димитър Манолов, президент на КТ „Подкрепа“ след среща на министър-председателя Бойко Борисов с генералния секретар на Европейската конфедерация на профсъюзите Лука Визентини, на която присъстваха и президентите на двата национално представителни синдиката КНСБ и КТ „Подкрепа“, предаде репортер на Агенция „Фокус“.\r\n„Съвсем нормално е тогава, когато България постави във фокуса на ЕС бъдещето на държавите от Западните Балкани и тяхното присъединяване, ние от своя страна да поставим в същия този фокус и социалния аспект на това присъединяване, защото то е една съществена част от него. По пътя на присъединяването тези държави от нашия регион, които вече го направиха, допуснаха някои грешки“, каза още Манолов и посочи, че няма нищо лошо в това синдикатите от България да дадат своя принос другите държави да го направят по-лесно. \r\n„Фокусираме вниманието върху грешките, които тук са допуснати, защото знаем вече какво и как трябва да бъде направено. С удоволствие приемаме ролята на естествен партньор на целия този процес по присъединяването на Западните Балкани, защото реално ние нямаме по-близки хора от тях“, коментира още той.\r\nЦветилена СИМЕОНОВА", "date": "2018.05.16", "title": "Инж. Димитър Манолов, КТ „Подкрепа“: България допусна грешки при присъединяването в ЕС и искаме да помогнем на страните от Западните Балкани да не направят същото"}
{"url": "http://www.focus-news.net/news/2018/05/16/2522318/premierat-boyko-borisov-pravitelstvoto-raboti-i-sas-sindikatite-i-s-rabotodatelite-za-uvelichavane-na-dohodite.html", "text": "Трябва да се работи за увеличаване на доходите на хората и правителството работи и със синдикатите, и с работодателите в тази насока. Това каза премиерът Бойко Борисов по време на срещата му с президентите на Регионалния синдикален съвет \"Солидарност\" и двата национално представителни синдиката КНСБ и КТ „Подкрепа“ - Любослав Орбович, Пламен Димитров и Димитър Манолов, съобщиха от правителствената информационна служба. „Крайната цел е по-добро възнаграждение, повече пари да остават при работещите“, каза Борисов. \r\nНа срещата, която беше фокусирана върху социалния аспект при интеграцията на страните от Западните Балкани, присъства и министърът на труда и социалната политика Бисер Петков, който подчерта важността на сътрудничеството между страните от региона. \r\nАкцент беше поставен и върху усилията и ангажираността на България за европейската интеграция на региона, а като ключови фактори за това бяха посочени проектите за инфраструктурна, транспортна и дигитална свързаност.", "date": "2018.05.16", "title": "Премиерът Бойко Борисов: Правителството работи и със синдикатите, и с работодателите за увеличаване на доходите"}
{"url": "http://www.focus-news.net/news/2018/05/16/2522309/a1-on-makedoniya-v-sofiya-organizirat-protest-zaradi-otkaza-na-bpts-da-uchastva-v-chestvaneto-na-1000-godishnata-ot-sazdavaneto-na-ohridskata-arhiepiskopiya.html", "text": "Пред Синода на Българската православна църква (БПЦ) в София се провежда протест срещу решението на българските владици да не участват в отбелязването на 1000-годишнината от основаването на Охридската архиепископия, което ще се състои на 27 май в Охрид, предава A1 On.\r\nПредседателят на фондация „Българска памет\" Милен Врабевски, който организира протеста, твърди, че зад гърба на патриарх Неофит е организиран заговор под външен натиск.\r\n„Трябва да се провери чуждестранното влияние върху българските институции, които служат като държава в държавата в полза на чужди интереси. Решението на синода на БПЦ е направено под диктовка\", подчерта Врабевски.\r\nУчастниците в протеста изискват отговор от Синода на БПЦ за последното решение да се забрани на български клерици да участват в честването на хилядната годишнина на Охридската архиепископия.\r\nТакова решение, според тях, е скандално, тъй като е било взето с прегласуване от епископите,  в отсъствието на патриарх Неофит, който, като напомнят, е поел отговорността и е подал ръка на Македонската православна църква, приемайки БПЦ да бъде нейна Майка-Църква. Напомня се, че шест месеца по-късно не са предприети никаква стъпки в тази насока. \r\n„Няма дейности, свързани с духовното обединение на православните братя от двете страни на границата. Последното решение за неучастието в честването в Охрид представлява пълен отказ от това, което обеща БПЦ преди шест месеца, и означава работа в полза на някои външни антибългарски интереси“, казват организаторите от „Българска памет\".\r\nНа 14 май синодът на БПЦ реши да не приеме поканата на предстоятеля на МПЦ за съвместното честване на хилядолетния юбилей на Охридската архиепископия. Осем български епископи гласуваха за това решение, а четирима се противопоставиха. Патриарх Неофит не присъства на заседанието на Синода. Тереза Герова", "date": "2018.05.16", "title": "A1 On (Македония): В София организират протест заради отказа на БПЦ да участва в честването на 1000-годишната от създаването на Охридската архиепископия"}
{"url": "http://www.focus-news.net/news/2018/05/16/2522320/burgas-zapochna-savmesten-proekt-na-google-i-softuni-koyto-pomaga-na-horata-da-podobryat-digitalnite-si-umeniya-bezplatno.html", "text": "На 14 май стартира съвместен проект на Google и SoftUni, който помага на хората да подобрят своите интернет умения безплатно. Това съобщиха от пресцентъра на Община Бургас. Нарича се „Дигитален гараж“. Програмата предлага онлайн и офлайн обучения, създадени от Google, които допринасят за разрастването на бизнеса онлайн, следвайки собствено темпо и чрез гъвкави персонализирани уроци. Кампанията в България стартира през месец май и ще продължи до края на 2018 г.\r\nДигиталните консултанти на проекта ще посетят град Бургас в периода 17 май – 01 юни 18 г., където ще проведат безплатни семинари и индивидуални консултации с представители и собственици на малки и средни фирми, както и с всички, които желаят да обогатят дигиталните си умения. В Бургас ще има три семинара през месец май, мястото е КЦ „Морско казино“.\r\nСеминарите ще се проведат с подкрепата на Община Бургас в КЦ „Морско казино“ на:\r\n– 17 май - 10.00 – 11.30 часа;\r\n– 23 май – 11.00 – 12.30 часа;\r\n– 29 май – 10.00 – 11.30 часа.\r\nМожете да се запишете и за индивидуална консултация. Регистрирайте се .", "date": "2018.05.16", "title": "Бургас: Започна съвместен проект на Google и SoftUni, който помага на хората да подобрят дигиталните си умения безплатно"}
{"url": "http://www.focus-news.net/news/2018/05/16/2522319/lyuboslav-orbovich-sarbiya-otsenyava-visoko-podkrepata-na-balgariya-za-nashiya-pat-kam-es.html", "text": "Сърбия оценява високо подкрепата на България за нашия път към ЕС. Toва каза Любослав Орбович - президент на CATUS & на Регионалния Синдикален Съвет \"Солидарност\" в Сърбия, след среща с премиера Бойко Борисов и представители на българските синдикати, предадe репортер на Агенция „Фокус“. „Чудесно е, че имаме много добра комуникация с България, оценяваме високо подкрепата ви за нашия път към ЕС. Разбираме, че инвестициите ще нарастват, чe инфраструктурата ще бъде обновена и ще свърже всички държави, че ще се подобрят социалните контакти, че ще имаме едно ново бъдеще и аз вярвам, че в бъдеще всички страни ще станем част от ЕС“, каза още Орбович. \r\nМинистърът на труда и социалната политика Бисер Петков посочи, че тази среща се е провела като част от събитията, които днес и утре са под знака на Срещата на върха между ЕС и Западните Балкани. „В проведения разговор се обсъдиха теми, свързани с цялостната интеграция на държавите от Западните Балкани чрез развитие на транспортна, инфраструктурна, дигитална и човешка свързаност, която би се изразила в продължаващо и засилващо се сътрудничество, както между синдикалните и работодателските организации на страните в региона, така и между държавните институции. Беше поставено искането да се постави този въпрос на срещата на европейско ниво за това, че опитът, който предишните държави имаха в предприсъединителния процес с различни форми на сътрудничество и диалог, да бъде приложен и за страните, които сега се присъединяват – т.е. да може социалните партньори и институциите да участват активно в този процес“, каза още Петков.\r\nЦветилена СИМЕОНОВА", "date": "2018.05.16", "title": "Любослав Орбович: Сърбия оценява високо подкрепата на България за нашия път към ЕС"}
{"url": "http://www.focus-news.net/news/2018/05/16/2522321/orf-sreshtata-na-es-v-sofiya-tarsi-otgovor-na-politikata-na-donald-tramp.html", "text": "Държавните и правителствени ръководители на страните от Европейския съюз ще обсъждат във вечерните часове на сряда в София отговора си на неотдавнашните решения на американския президент Доналд Тръмп. Става въпрос за излизането на САЩ от споразумението за ядрената програма и за наказателни тарифи за вноса на стомана и алуминий от ЕС, отбелязва ORF, най-голямата обществена медия в Австрия.\r\nНасилието в Ивицата Газа след преместването на посолството на САЩ от Тел Авив в Ерусалим също ще бъдат предмет на обсъждане. И за трите теми, ЕС не е съгласен с правителството на САЩ. Австрия е представена в София от канцлера Себастиан Курц.\r\nВ четвъртък европейските лидери ще се срещнат за неформална вечеря пред срещата на върха на ЕС за Западните Балкани със Сърбия, Македония, Босна и Херцеговина, Черна гора, Албания и Косово. На югоизточните съседни на ЕС страни трябва да се покаже „европейска перспектива\".\r\nВ ЕС обаче има спор за Косово, което през 2008 г. се отцепи от Сърбия. Испания и четири други държави не признават страната. Поради тази причина ръководителят на кабинета в Мадрид Мариано Рахой няма да присъства на срещата.Тереза Герова", "date": "2018.05.16", "title": "ORF: Срещата на ЕС в София търси отговор на политиката на Доналд Тръмп"}
{"url": "http://www.focus-news.net/news/2018/05/16/2522323/pazardzhik-obshtina-peshtera-priema-zayavleniya-za-polzvane-na-sotsialnata-usluga-obshtestvena-trapezariya.html", "text": "Общината приема заявления и придружаващи документи от кандидатите за ползване на социалната услуга „Обществена трапезария“. Това съобщи за Радио „Фокус“ – Пазарджик Стоян Йовчев, експерт в Общината. Социалната услуга е сред най-търсените и желани услуги, поради което Общинска администрация – Пещера предприе действия за увеличаване на капацитета ѝ. Обществената трапезария функционира в град Пещера от 01 август 2016 година в рамките на проект “Подай ръка“. Към настоящия момент чрез обществената трапезария се осигурява топъл обяд и се предоставят съпътстващи мерки на 70 потребители от целевите групи. Чрез предоставяне на разнообразно седмично меню се осигурява балансирано хранене за нуждаещите се лица, при спазване на изискванията за безопасност на храните и националните стандарти и норми на хранене.\r\nАлбена ЖИЛЕКОВА", "date": "2018.05.16", "title": "Пазарджик: Община Пещера приема заявления за ползване на социалната услуга „Обществена трапезария“"}
{"url": "http://www.focus-news.net/news/2018/05/16/2522324/kristian-danielson-ek-tryabva-da-ima-pomirenie-mezhdu-stranite-ot-zapadnite-balkani.html", "text": "Трябва да има помирение между страните от Западните Балкани. Това каза ръководителят на генерална дирекция „Политика за съседство и преговори за разширяване“ на Европейската Комисия Кристиан Даниелсон по време на международна конференция на тема „Демокрация, която дава резултати – реализиране на пълния потенциал на Западните Балкани“, предаде репортер на Агенция „Фокус“. „Аз мисля, че за последните няколко години става все по-ясно, че когато става въпрос за големи предизвикателства, с които ЕС и страните от Западните Балкани се сблъскват, те ги решават заедно. Говорим за проблеми като миграцията, престъпност и проблема с тероризма, който е и световен. Тези процеси на взаимопомощ между страните от ЕС и страните от Западните Балкани са изградили едно усещане, което да ги движи заедно към развитие през единната европейска перспектива, която всички тези държави притежават“, каза още той. „Важен елемент, който трябва да вземем предвид е, че европейската перспектива на страните от Западните Балкани е политически избор от тяхна страна да използват възможността, която вече е създадена. За да се случи това обаче, ние от страната на Европейския Съюз сме поставили ясните критерии за осъществяването на този процес. Става въпрос за съществени промени, свързани с борбата с корупцията в тези държави, зачитането на върховенството на закона и други“, допълни Даниелсон. \r\n„Друг важен елемент е икономиката. Няма как да видим развитие на европейската перспектива в тези страни, ако не се отключи икономическият им потенциал. Това ще се случи чрез борба с корупцията, създаване на подходящи условия за бизнес, инвестиции и други. И не на последно място, трябва да се стигне до помирение между страните от Западните Балкани. Конфликтите между тях са негативни за останалите елементи към европейска интеграция, над които тези страни трябва да работят. От страна на ЕС, прозорецът е отворен, но възможността за тези държави ще даде резултати, ако те са фокусирани върху важните елементи. Ние ще ги подкрепяме силно през следващите години“, каза още Даниелсон.\r\n„Срещата на върха в София утре не бива да бъде подценявана. Това е среща на всички европейски лидери и е потвърждение на тези лидери и най-вече на лидерите на страните от Западните Балкани, че трябва да се продължи към прилагане на реформи. За да се случат тези реформи и да се наблюдава развитие е много важно да се изгради стабилно гражданското общество, да има свободата на изразяване и отдаденост на лидерите на тези държави към просперитет“, допълни той в заключение.\r\nЦветелин ДИМИТРОВ", "date": "2018.05.16", "title": "Кристиан Даниелсон, ЕК: Трябва да има помирение между страните от Западните Балкани"}
{"url": "http://www.focus-news.net/news/2018/05/16/2522330/montana-politsiyata-razsledva-palezh-na-pavilion-za-zakuski-v-zhk-mladost.html", "text": "Павилион за закуски е запален в жк. „Младост” в град Монтана, съобщиха от ОДМВР – Монтана. Палежът е извършен тази нощ към 2.30 часа. Пожарът е изгасен от служители на РДПБЗН - Монтана. Местопроизшествието е посетено от дежурна оперативна група, извършен е оглед и е образувано досъдебно производство по чл. 330, ал. 1 от НК. В резултат на пожара е обгоряла външна дървена ламперия и  витрината на павилиона. Огънят не е проникнал в помещението. От пожара не са засегнати други постройки и автомобили, намиращи се наблизо. Размерът на щетите, причинени от пожара, са в процес на изясняване. Работата по случая продължава РУ - Монтана.", "date": "2018.05.16", "title": "Монтана: Полицията разследва палеж на павилион за закуски в жк. „Младост”"}
{"url": "http://www.focus-news.net/news/2018/05/16/2522328/predsedatelyat-na-pg-na-gerb-tsvetan-tsvetanov-provede-rabotna-sreshta-s-predsedatelya-na-grupata-na-enp-v-ep-manfred-veber.html", "text": "Заместник-председателят на ГЕРБ и председател на ПГ на партията Цветан Цветанов се срещна с председателя на Групата на Европейската народна партия (ЕНП) в Европейския парламент Манфред Вебер. Това съобщиха от пресцентъра на ПП ГЕРБ. Двамата обсъдиха редица теми от дневния ред на Европа, включително сигурността на гражданите, икономическия растеж и подобряването на стандарта на живот и равноправните перспективи за развитие на гражданите от страните членки от Централна и Източна Европа.\r\nВебер поздрави Цветанов за успешното протичане на Българското председателство на Съвета на ЕС и за акцента, който то поставя върху европейската перспектива пред Западните Балкани. Председателят на Групата на ЕНП подчерта и важността на усилията на правителството на Бойко Борисов за защита на външната европейска граница с Турция и за изграждането на необходимите възпрепятстващи съоръжения по нея. Вебер изрази задоволството си от реализираните политики на правителството и управляващото мнозинство в парламента.\r\nЦветан Цветанов информира Манфред Вебер за политическата ситуация в страната и актуалните теми, които вълнуват българското общество, включително пакета за \"Мобилност\".\r\nДвамата обсъдиха и парламентарния контрол над дейността на Европол чрез Групата за съвместен парламентарен контрол от страна на националните парламенти и Европейския парламент, като бе отбелязан успехът с приемането на процедурните правила за работата на Групата по време на срещата в София през март тази година.", "date": "2018.05.16", "title": "Председателят на ПГ на ГЕРБ Цветан Цветанов проведе работна среща с председателя на групата на ЕНП в ЕП Манфред Вебер"}
{"url": "http://www.focus-news.net/news/2018/05/16/2522322/petar-stankov-hidrometeorologichna-observatoriya-veliko-tarnovo-prirodnite-yavleniya-predizvikali-opustosheniya-v-severna-balgariya-vchera-ne-sa-zasegnali-oblastta.html", "text": "Природните явления, предизвикали опустошения в Северна България вчера, не са засегнали областта. Това каза за Радио „Фокус“ – Велико Търново Петър Станков, ръководител на Хидрометеорологичната обсерватория в града. Той уточни, че в областта не са регистрирани сериозни валежи. Дъжд е отчетен единствено в станцията в село Козловец, където са регистрирани 1.6 л/кв. м. Експертът добави, че градоносните облаци са „се размили“ още в района Бяла Слатина. „Във всички случаи, преди да завали, колегите са изстрелвали ракети, с които да предотвратят явленията. За това съм сигурен, защото ако не беше така, ситуацията щеше да е много по-страшна. Искам да уверя хората, че те си вършат работата на време, защото ако не бяха го направили наистина, щеше да има много по-сериозни щети“, заяви Петър Станков. Във Великотърновска област няма площадки за борба с градушките. В страната има такива само в района на Северозападна и Южна България.\r\nЛуиза ТРАНЧЕВА", "date": "2018.05.16", "title": "Петър Станков, Хидрометеорологична обсерватория - Велико Търново: Природните явления, предизвикали опустошения в Северна България вчера, не са засегнали областта"}
{"url": "http://www.focus-news.net/news/2018/05/16/2522325/biser-mihaylov-oblasten-upravitel-na-blagoevgrad-nyama-nito-edin-postapil-signal-za-nastapili-kritichni-situatsii-v-oblastta-v-sledstvie-na-valezhite-ot-dazhd.html", "text": "Спокойна е обстановката в област Благоевград. Това каза за Радио „Фокус“ – Пирин областният управител Бисер Михайлов във връзка със ситуацията в региона след дъждовете през изминалото денонощие. Той обясни, че няма нито един постъпил сигнал нито в Областния съвет по сигурност, нито в Областната дирекция „Пожарна безопасност и защита на населението“ – Благоевград за настъпили критични ситуации. „Нямаме населени места, които да са останали без електричество, а нивата на двете основни реки Струма и Места са без особени повишения“, каза още Бисер Михайлов. Той добави, че водните нива са в границите на нормалното.\r\nЛивия НИНОВА", "date": "2018.05.16", "title": "Бисер Михайлов, областен управител на Благоевград: Няма нито един постъпил сигнал за настъпили критични ситуации в областта в следствие на валежите от дъжд"}
{"url": "http://www.focus-news.net/news/2018/05/16/2522327/haskovo-okrazhnata-prokuratura-privleche-kato-obvinyaem-germanski-grazhdanin-koyto-ne-e-deklariral-na-granitsata-90-000-evro-i-predlozhil-podkup-na-mitnicheski-sluzhitel.html", "text": "Окръжната прокуратура привлече като обвиняем германски гражданин, който не е декларирал на границата 90 000 евро и предложил подкуп на митнически служител. Това съобщиха от пресцентъра на Прокуратура на Република България. По разпореждане на Окръжна прокуратура - Хасково бе привлечен като обвиняем Бурак А. на 27 г., германски гражданин, за това, че предложил подкуп на длъжностно лице, заемащо отговорно служебно положение, за да не извърши действия по служба- да не извърши митническа проверка и за това, че не изпълнил задължението си да декларира пред митническите органи, пренасяните през границата на страната ни и укрити от него парични средства в размер на 90 000 евро. \r\nНа 12 май 2018 г. митнически служители на ГКПП - Капитан Андреево отклонили за митническа проверка лек автомобил с германски регистрация. Моторното превозно средство било управлявано от собственика си - обвиняемият Бурак А., който пътувал сам. По метода анализ на риска, управляваният от германския гражданин лек автомобил бил подложен на рентгеново изследване. В хода на последното се установила нетипична плътност в багажния отсег. С оглед на това обвиняемият Бурак А. бил изпратен за извършване на физически контрол. За да не му бъде извършен такъв обвиняемият предложил на съпровождащия го митнически служител дар от 500 евро. Служителят на Митница Бургас не приел предложението докладвал за случилото се и извършил физическа проверка на автомобила. На мястото на резервната гума били открити недекларираните от обвиняемия парични средства в размер на 90 000 евро.\r\nОбвиняемият Бурак А. е бил задържан за срок от 72 часа с постановление на наблюдаващия прокурор. \r\nДнес Окръжна прокуратура - Хасково внесе искане в съда за вземане на мярка за неотклонение „задържане под стража“ спрямо привлеченото към наказателна отговорност лице.\r\nПредстои разглеждане на искането за вземане на мярката за неотклонение на Бурак А..", "date": "2018.05.16", "title": "Хасково: Окръжната прокуратура привлече като обвиняем германски гражданин, който не е декларирал на границата 90 000 евро и предложил подкуп на митнически служител"}
{"url": "http://www.focus-news.net/news/2018/05/16/2522331/shumen-63-godishna-zhena-e-blasnata-ot-lek-avtomobil-na-krastovishteto-na-ul-tsar-asen-i-ul-tsar-osvoboditel.html", "text": "63-годишна жена е блъсната от лек автомобил на кръстовището на ул. „Цар Асен“ и ул. „Цар Освободител“. Това съобщиха от ОДМВР - Шумен. Малко преди 12.00 часа вчера чрез телефон 112 бил приет сигнал за пътен инцидент в Шумен на кръстовище образувано от улиците „Цар Асен“ и „Цар Освободител“. Към мястото на инцидента е насочен полицейски екип. Изяснено било, че водач на лек автомобил Фолксваген „Голф“ с шуменска регистрация ударил пресичаща пешеходка с инициали С.Г. (на 63 г.) от Шумен била откарана за преглед в болницата в града. След преглед била установена фрактура на лявата ръка, няма опасност за живота ѝ. Водачът с инициали Г.П. (на 51 г.) бил тестван за алкохол, наличие не било установено. За извършено престъпление е започнато досъдебно производство.", "date": "2018.05.16", "title": "Шумен: 63-годишна жена е блъсната от лек автомобил на кръстовището на ул. „Цар Асен“ и ул. „Цар Освободител“"}
{"url": "http://www.focus-news.net/news/2018/05/16/2522332/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Ръководителят на Службата за Косово и Метохия Марко Джурич заяви, че има паспорт на Република Сърбия, с който, подобно на всички граждани на страната, може да пътува без визи до 119 страни по света и в тази връзка не се нуждае от предлаганите от Косово фалшиви документи за пътуване, пише белградското електронно издание Danas.\r\n„Спомням си т.нар. президент на временните институции на Косово и Метохия Хашим Тачи, който цинично ми „предложи“ гражданство в южната провинция на моята страна, аз вече имам паспорт на Република Сърбия, с който, подобно на всички граждани на Сърбия, мога да пътувам без виза до 119 страни по целия на света“, подчерта Джурич в изявление.\r\nДжурич заяви, че много от неговите близки и приятели имат сръбски паспорти, а на своите сънародници в Косово е трябвало да обясни защо „фалшивите паспорти, които са им издали, не струват нищо“. Обяснението – това са документи, издадени от „фалшива и непризната държава“, и са последица от „нивото на корупцията и престъпността“.\r\nПо-рано в интервю държавният глава на Косово Хашим Тачи предложи на Джурич да кандидатства за гражданство, ако иска да посещава най-младата държава на Балканите. Коментарите на сръбския политик са в отговор на думите на косовския президент.\r\n*** Налице е информация, спекулации или изтичания - без значение кое - че Европейската комисия е изискала от мнозинството в гръцкия парламент да ратифицира всяко споразумение, подписано с Македония ( в източника - Бивша югославска република Македония), с 180 гласа „за“, т.е. с подкрепата на три пети от депутатите в Атина, съобщава електронното издание на вестник Kathimerini.\r\nНезависимо дали това наистина е поискано - официално или зад кулисите, само от правителството или от опозицията, би било добре да се съсредоточим върху същността, а не върху дребните изчисления, които всяка политическа партия може да направи по отношение на проблемa, пише Том Елис в статия за гръцкото издание.\r\nЕвропейците и други, които подкрепят споразумение, което нормализира положението на Балканите, искат да включат обвързващи елементи, които да гарантират неговата жизнеспособност и ефективност. В този контекст Гърция настоява - и с право – Македония да промени Конституцията си.\r\nПоискано е също така одобрението на ООН за подписване на по-обвързващо споразумение. \r\nВярно е, че ако документът бъде ратифициран с незначително мнозинство в гръцкия парламент, той няма да бъде подкрепен от същия дух на ангажираност в дългосрочен план. Точно там се оказва пряк или непряк натиск върху опозицията, за да подкрепи сделката.\r\nФакт е, че освен двете правителства в Гърция и Македония, опозиционните партии също имат роля и отговорности като представители на значителна част от двата народа и като потенциални бъдещи правителства.\r\nЩо се отнася до Гърция, лидерът на „Нова демокрация“ Кирякос Мицотакис признава „прозореца на възможността\", но не може да бъде призван да плаща политическите разходи сам. Все пак може да се мисли за „творчески\" начини за решение с подкрепата на „Нова демокрация“, без последната да плаща несправедливо висока цена.\r\nАко споразумението предвижда преходен период и зависи от вътрешните процеси в Македония - избори и/или референдум, свързващ промените в Конституцията с членството в НАТО и ЕС - тогава отхвърлянето на на споразумението от „Нова Демокрация“ на подобен етап би могло да работи като гаранция за гръцката страна, без да възпрепятства пътя към постигането на решение.\r\nОсновната опозиция може да се ангажира да гласува за сделката, когато Македония промени Конституцията си изпълни всички условия, поставени от Атина.Този процес може да бъде част от временното споразумение.\r\nАко това се случи, мнозинството в гръцкия парламент при второто гласуване може дори да надхвърли 200 гласа, задоволявайки не само нуждите на двете участващи страни, но и на всички трети страни.\r\n*** Бившият главнокомандващ на силите на НАТО в Европа, пенсионираният американски генерал Уесли Кларк заяви, че все още е рано КейФОР да напуска Косово, отбелязва скопското електронно издание МКД.\r\nСъгласно думите на Кларк, докато КейФОР е в Косово, властите в Прищина би трябвало да използват средствата за икономическо развитие, вместо за финансиране на въоръжени сили.\r\nКларк увери, че иска Косово да стане част от Европейския съюз, но смята, че е добре студентите да останат и да работят в страната си. \r\n„Все още тук имаме КейФОР, за да гарантираме сигурността на Косово… Но ако бях в Косово и можех да помисля за отбраната от КейФОР и НАТО, бих счел за обосновано средствата на правителството да отидат за икономическо развитие, вместо да се харчат за въоръжени сили\", коментира Кларк на пресконференция в Прищина.\r\nСпоред американския генерал най-добрият начин да се осигури бъдещето на Косово като независима и демократична държава е икономическото развитие.\r\n„Бих призовал хората от Косово да мислят за отбраната и икономически условия, да задържат част от младите тук, за да осигурят заетост, да инвестират в младите хора, да инвестират в инфраструктурата и докато е НАТО тук за сигурност, нека не се бавят с това и да вършат работата си\", подчерта Кларк.\r\nБившият командващ на НАТО изрази увереност, че ще дойде времето, когато КейФОР ще напусне страната, но добави, че този момент все още не е настъпил. \r\nКларк призна, че би искал да види споразумение между Сърбия и Косово за нормализиране на отношенията, място в ООН за Прищина и в крайна сметка – членство в Европейския съюз, заедно с това на Белград. Той допълни, че не съществува причина поради която Косово и Сърбия да не бъдат добри съседи.\r\n*** Министър-председателят на Косово Рамуш Харадинай заяви, че създаването на косовска армия е инициатива, която е добре приета сред косовските сърби и призова „Сръбска листа“ да гласува за конституционни промени, които ще позволят трансформацията на косовските сили за сигурност в армия, пише Gazeta Express.\r\nХарадинай заяви пред медиите, че на срещата му с акредитираните външни посланици в Прищина, е осведомил всеки от тях за напредъка на косовските сили за сигурност и готовността им да бъдат трансформирани в армия. Премиерът също заяви, че трансформацията на силите за сигурност трябва да се случи с интеграцията на малцинствата, включително сръбското малцинство. Той допълни, че превръщането на силите за сигурност в армия ще бъде извършено чрез конституционни промени и че вярва, че „Сръбска листа“ ще подкрепи тези промени.\r\n„Решението за извършване на конституционни промени е политическо, съответно гласът на „Сръбска листа“ свързано с този въпрос остава неясно“, заяви Харадинай.\r\n„Косово е изпълнило всички изисквания за преобразуването на косовските сили за сигурност в армия. Този въпрос трябва да бъде придвижен напред“, заяви той. Харадинай отбеляза, че косовска армия не би заменила миротворческата мисия на НАТО в Косово, но ще спомогне за сигурността в региона.\r\nКосовският премиер заяви, че трансформацията ще се случи, с или без конституционни промени. Остава неясно дали „Сръбска листа“ ще одобри конституционните промени.\r\n***", "date": "2018.05.16", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/16/2522326/ramush-haradinay-kosovo-nyama-kakvo-poveche-da-dade-na-srabskoto-maltsinstvo-v-stranata.html", "text": "Според министър-председателя на Косово Рамуш Харадинай властите в Прищина са гарантирали на сръбското малцинство в страната достатъчно конституционни права и няма какво повече да им дадат, отбелязва скопското електронно издание „Нова Македония“.\r\nХарадинай направи съответното изявление по телевизия Т7 в отговор на молба да коментира искането на сръбския президент Александър Вучич за отстъпки от страна на Косово, за да се стигне до „решение за окончателния статут на провинцията\".\r\n„Сърбите в Косово се ползват с привилегиите, които са създадени специално за тях“, подчерта Харадинай, допълвайки, че „не се оценява правилно това, което Косово е дало за сръбската общност\".\r\nКосовският премиер говори и за предприетите действия за трансформиране на Косовските сили за сигурност (КСС) в армия.\r\nХарадинай изрази увереност, че ще успее да извърши трансформацията, на която се противопоставят депутатите от сръбската общност, както и някои международните представители в Прищина.Тереза Герова", "date": "2018.05.16", "title": "Рамуш Харадинай: Косово няма какво повече да даде на сръбското малцинство в страната"}
{"url": "http://www.focus-news.net/news/2018/05/16/2522334/kyustendil-spokoyna-e-obstanovkata-na-teritoriyata-obshtinata-nyama-podadeni-signali-za-problemi-sled-snoshtnite-valezhi.html", "text": "Спокойна е обстановката на територията на Кюстендил, няма подадени сигнали за проблеми след снощните валежи. Това каза пред Радио „Фокус” – Кюстендил експерт в направление „Отбранителна и мобилизационна подготовка” към Община Кюстендил. По думите му в оперативния център няма постъпили сигнали за проблеми, свързани с влошената метеорологична обстановка тази нощ. Реките са с нормално оттичане. Въпреки това периодично се следи обстановката около водните басейни от страна на кметовете и кметските наместници на територията на община Кюстендил. В Областна дирекция на МВР – Кюстендил също няма данни за възникнали проблеми.\r\nВенцеслав ИЛЧЕВ", "date": "2018.05.16", "title": "Кюстендил: Спокойна е обстановката на територията общината, няма подадени сигнали за проблеми след снощните валежи"}
{"url": "http://www.focus-news.net/news/2018/05/16/2522333/burgas-v-noshtta-na-muzeite-za-parvi-pat-pred-publika-shte-bade-eksponirana-srednovekovnata-ikona-ot-slonova-kost-ot-krepostta-rusokastro.html", "text": "На 19 май от 18.00 часа в зала „Трезор“ на Археологическия музей (ул. \"Богориди\" 21), ще бъде представена една изключително рядка и ценна находка – икона от слонова кост, открита при разкопките на крепостта Русокастро през 2017 г. Това съобщиха от пресцентъра на Общината. Откритието ще се покаже за пръв път пред широката публика. Иконата е двустранна. На лицето ѝ са представени архангел Гавраил в ход наляво и св. Василий Велики. На обратната страна са изобразени два релефни кръста – процесиен и напрестолен. Иконата е изработена в средата на Х в. в Константинопол и е принадлежала на византийски император или на член от императорското семейство. Такива икони са изработвани в частните владетелски ателиета само за членовете на най-близкия кръг около императора. Находки като тази днес могат да се видят само в колекциите на най-големите световни музеи като Лувър, Берлинския музей, Британския музей, Метрополитън, а сега и в Бургаския музей.\r\nПодобни изящни творби се съхраняват в съкровищниците на най-големите западноевропейски катедрали. Те са дарени там от рицарите на четвъртия кръстоносен поход, които са ги отнесли след разграбването на императорската хазна в Константинопол през 1204 г.\r\nПри разкопки подобна находка се открива едва за втори път в целия свят. Любопитното е, че първата е намерена също в България, в далечната 1901 г. Тогава френския археолог Жорж Сьор открива фрагмент от подобна икона при разкопките на крепостта „Трапезица“.", "date": "2018.05.16", "title": "Бургас: В нощта на музеите за първи път пред публика ще бъде експонирана средновековната икона от слонова кост от крепостта \"Русокастро\""}
{"url": "http://www.focus-news.net/news/2018/05/16/2522335/bdzh-osiguryava-bezplaten-prevoz-na-abiturienti-v-neravnostoyno-polozhenie.html", "text": "Днес и утре „БДЖ – Пътнически превози” ЕООД ще осигури безплатно пътуване до София на абитуриенти в неравностойно положение и техните ръководители. Това съобщиха от пресцентъра на БДЖ. Инициативата се осъществява съвместно с Асоциация „Милосърдие – майка Мария”, която всяка година организира благотворителен абитуриентски бал в столицата. \r\nНационалният железопътен превозвач участва вече над двадесет години в благородната кауза, осигурявайки превоза за абитуриентския бал на младежите в неравностойно положение.\r\nАбитуриентите, израснали без родителски грижи, ще пътуват днес с влак от Стара Загора до София. След абитуриентския си бал, младите хора ще се приберат утре до Града на липите, ползвайки отново железопътен транспорт. \r\nРъководството на „Холдинг БДЖ” ЕАД за пореден път подкрепя инициативите за социална адаптация и интеграция на децата, лишени от родителска грижа, на които трябва да бъде дадена възможност да живеят в равностойно положение и да заемат своето достойно място в обществото.", "date": "2018.05.16", "title": "БДЖ осигурява безплатен превоз на абитуриенти в неравностойно положение"}
{"url": "http://www.focus-news.net/news/2018/05/16/2522339/kaloyan-pargov-bsp-sofiya-klubovete-na-bsp-v-sofiya-shte-se-prevarnat-v-sredishta-za-predstavyane-na-alternativnite-mestni-politiki.html", "text": "Клубовете на БСП в София ще се превърнат в средища за представяне на алтернативните местни политики. Това заяви лидерът на БСП – София и председател на групата на социалистите в СОС Калоян Паргов на откриването на обновения клуб на партията в столичния район „Люлин“, съобщиха от пресцентъра на БСП - София. „Обновяването на партийните клубове е задача, която си поставихме през миналата година и успешно изпълнихме. Това е едно добро начало, с оглед на работата, която ни предстои през следващата година и половина. Тези клубове са местата, където хората да разберат, че БСП се е променила“, това каза лидерът на столичните социалисти пред десетките членове и симпатизанти, които присъстваха на събитието. В откриването взеха участие и председателят и заместник-председателят на НС на БСП Корнелия Нинова и Деница Златева.\r\n„Това ще клуб на отворените врати. Тук люлинци ще могат да се срещат с нашите народни представители и общински съветници и да се запознаят от първа ръка с алтернативните политики, които БСП ще предложи на софиянци\", каза още Паргов. \"Политики, които ще дадат работещи решения на проблемите на София, голяма част от които са типични и за „Люлин“. Това са мръсният въздух, затрудненият трафик, състоянието на междублоковите пространства и парковете, местата в детските градини и училищата, сигурността на гражданите. Имаме всички предпоставки да бъдем близо до гражданите и да се вслушваме в гласа им“, добави той.\r\n„Да работим така, че след година и половина усилията ни да се увенчаят с успех и да се поздравим с кмет на „Люлин“ от БСП“, призова социалистите Калоян Паргов.", "date": "2018.05.16", "title": "Калоян Паргов, БСП - София: Клубовете на БСП в София ще се превърнат в средища за представяне на алтернативните местни политики"}
{"url": "http://www.focus-news.net/news/2018/05/16/2522336/plovdiv-zhitelite-na-tri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии по водопреносната мрежа. Това съобщиха за Радио „Фокус“ – Пловдив от водоснабдителното дружество, обслужващо областта. Без вода днес са абонатите в селата Красново, Мало Крушево и Ново Железаре. Днес и утре поради ремонт на трафопост ще бъде изключено електрозахранването на територията на село Пъдарско. Водоподаването в селото ще бъде нарушено в часовия диапазон между 09.00 и 16.00 часа и през двата дни.\r\nЕкипите на водоснабдителното дружество работят и по остраняването на аварии на територията на град Пловдив. Нарушено е водоподаването към домакинствата в района на улиците „Съборна“ и „Победа“, както и в района на булевардите „Копривщица“ и „Акад. Петър Динеков“.\r\nТони МИХАЙЛОВ", "date": "2018.05.16", "title": "Пловдив: Жителите на три села от областта са с нарушено водоподаване заради аварии"}
{"url": "http://www.focus-news.net/news/2018/05/16/2522337/nsi-obshtiyat-dohod-sredno-na-litse-ot-domakinstvo-prez-parvoto-trimesechie-na-2018-g-e-1-407-lv-i-spryamo-sashtiya-period-na-2017-g-se-povishava-s-98.html", "text": "1 407 лв. и спрямо същия период на 2017 г. се повишава с 9.8%\r\nОбщият доход средно на лице от домакинство през първото тримесечие на 2018 г. е \r\n1 407 лв. и спрямо същия период на 2017 г. се повишава с 9.8%. Това сочи статистика на Националния статистически институт (НСИ). \r\nВ структурата на общия доход с най-висок относителен дял e доходът от работна заплата (56.3%), следван от доходите от пенсии (27.0%), от самостоятелна заетост (6.7%) и от социални обезщетения и помощи (3.0%). Спрямо първото тримесечие на 2017 г. относителният дял на дохода от работна заплата нараства с 0.8 процентни пункта, а доходът от пенсии намалява с 2.1 процентни пункта. \r\nВ номинално изражение през първото тримесечие на 2018 г. в сравнение със същото тримесечие на 2017 г. доходите средно на лице от домакинство по източници на доход се променят, както следва:\r\n- Доходът от работна заплата нараства от 710 на 792 лв. (с 11.5%).\r\n- Доходите от пенсии нарастват от 372 на 380 лв. (с 2.1%).\r\n- Доходът от самостоятелна заетост се увеличава от 72 на 94 лв. (с 30.9%).\r\n- Доходите от социални обезщетения и помощи нарастват от 40 на 41 лв. (с 1.9%).\r\nПрез първото тримесечие на 2018 г. относителният дял на паричния доход на домакинствата в общия доход е 99.3%, а делът на дохода от натура е 0.7%.\r\nОбщият разход на лице от домакинство през първото тримесечие на 2018 г. е 1 263 лв. и се увеличава с 11.5% спрямо същото тримесечие на 2017 година. \r\nВ структурата на общия разход с най-голям относителен дял са разходите за храна (30.4%), следвани от разходите за жилище (18.4%), данъци и социални осигуровки (14.1%) и разходите за транспорт и съобщения (11.9%).\r\nСпрямо първото тримесечие на 2017 г. относителният дял на разходите за жилище намаляват с 1.7 процентни пункта, а се увеличават разходите за транспорт и съобщения - с 0.9 процентни пункта, и за данъци и социални осигуровки - с 0.7 процентни пункта.\r\nКато абсолютни стойности през първото тримесечие на 2018 г. в сравнение със същото  тримесечие на 2017 г. видовете разходи средно на лице от домакинство се променят, както следва:\r\n- Разходите за храна и безалкохолни напитки се увеличават от 346 на 384 лв. (с 11.0%).\r\n- Разходите за алкохолни напитки и цигари се увеличават от 50 на 53 лв. (с 6.5%).\r\n- Разходите за жилище (вода, електроенергия, отопление, обзавеждане и поддържане на дома) нарастват от 228 на 233 лв. (с 2.4%).\r\n- Разходите за здравеопазване се увеличават от 67 на 75 лв. (с 13.1%).\r\n- Разходите за транспорт и съобщения нарастват от 125 на 150 лв. (с 19.9%).\r\n- Разходите за свободно време, културен отдих и образование нарастват от 36 на 43 лв. (със 17.6%).\r\n- Разходите за данъци и социални осигуровки се увеличават от 152 на 177 лв. (с 16.9%).\r\nПрез първото тримесечие на 2018 г. настъпва промяна в потреблението на основни хранителни продукти средно на лице от домакинство в сравнение със същото тримесечие на 2017 година. Увеличение се отчита в консумацията на  повечето от продуктите. По-съществено  нараства  потреблението на: зеленчуци - от 9.1 на 11.2 кг; яйца - от 34 на 35 бр.; месо - от 7.8 на 8.4 кг и плодове - от 9.9 на 10.5 килограма. Намалява консумацията на хляб и тестени изделия - от 21.5 на 21.2 килограма. Без промяна остава потреблението на сирене, фасул зрял и захар.", "date": "2018.05.16", "title": "НСИ: Общият доход средно на лице от домакинство през първото тримесечие на 2018 г. е 1 407 лв. и спрямо същия период на 2017 г. се повишава с 9.8%"}
{"url": "http://www.focus-news.net/news/2018/05/16/2522342/pazardzhik-chetiri-sa-podadenite-proektni-predlozheniya-za-finansirane-na-mladezhki-deynosti-v-obshtina-panagyurishte.html", "text": "Четири са подадените проектни предложения за финансиране на младежки дейности в община Панагюрище. Това съобщи за Радио „Фокус“ – Пазарджик Радка Костуркова от Общината. Проектите за младежки дейности са свързани с осъществяването на общинската политика за младежта и средствата за тяхното изпълнение се осигуряват в рамките на определените бюджетни средства за съответната година. Тазгодишните са Проект „Обичам своя роден край“ на Сдружение за развитие на малки европейски селища „Идея“ - село Бъта, Проект „По Гергьовден“ на Сдружение с нестопанска цел „На орището“ - село Попинци, Проект „Едно изкуство – четири стихии“ на Сдружение „Филигран“ - град Панагюрище и Проект „Турнир по футбол за деца и юноши“ на „Клуб на привържениците на ЦСКА – Панагюрище“. Постъпилите проектни предложения за финансиране на младежки дейности ще бъдат разгледани от Експертна комисия за разглеждане, оценяване и класиране на проектни предложения.\r\nАлбена ЖИЛЕКОВА", "date": "2018.05.16", "title": "Пазарджик: Четири са подадените проектни предложения за финансиране на младежки дейности в община Панагюрище"}
{"url": "http://www.focus-news.net/news/2018/05/16/2522343/sofiya-vremenno-marshrutat-na-avtobusite-ot-liniya-10t-shte-minavat-po-bulknyaz-aleksandar-dondukov-zaradi-preminavane-na-delegatsiya.html", "text": "Временно по преценка на СДВР е променен  маршрута на автобусите от линия 10Т, съобщиха от пресцентъра на Столична община. Превозните средства минават по бул.“Княз Александър Дондуков“. Промяната на маршрута се налага във връзка с преминаване на делегация.", "date": "2018.05.16", "title": "София: Временно маршрутът на автобусите от линия 10Т ще минават по бул.“Княз Александър Дондуков“ заради преминаване на делегация"}
{"url": "http://www.focus-news.net/news/2018/05/16/2522344/kardzhali-35-godishna-peshehodka-e-blasnata-ot-lek-avtomobil-na-bul-hristo-botev.html", "text": "35-годишна пешеходка е блъсната от лек автомобил „Ауди“ с 45-годишен водач снощи около 21.00 часа на бул. “Христо Ботев“ в Кърджали. Това съобщиха от ОДМВР - Кърджали. Инцидентът станал докато жената пресичала на сигнализирана пътека. Пострадалата е била настанена под наблюдение в болница. Тестът за алкохол на жената, управлявала лекия автомобил, е с отрицателен резултат. Съставен е акт по ЗДвП.", "date": "2018.05.16", "title": "Кърджали: 35-годишна пешеходка е блъсната от лек автомобил на бул. “Христо Ботев“"}
{"url": "http://www.focus-news.net/news/2018/05/16/2522348/targovishte-zadarzhan-e-22-godishen-mazh-obyaven-za-izdirvane-s-evropeyska-zapoved-za-arest.html", "text": "Задържан е 22-годишен мъж, обявен за издирване с Европейска заповед за арест. Това съобщиха от ОДМВР - Търговище. На 15 май 2018 г. в РУ - Търговище е издирен и задържан обявен за издирване с Европейска заповед за арест мъж. Европейската заповед за арест на 22-годишен с инициали Б.Я., чийто постоянен адрес е в с. Преселец, община Търговище, е издадена от прокуратурата в гр. Marburg, Германия. Същият е задържан в РУ - Търговище за срок до 24 часа. Уведомени са Окръжна прокуратура-Търговище и Дирекция „МОС“-МВР.", "date": "2018.05.16", "title": "Търговище: Задържан е 22-годишен мъж, обявен за издирване с Европейска заповед за арест"}
{"url": "http://www.focus-news.net/news/2018/05/16/2522346/prof-rumen-gechev-bsp-kato-priemem-zakona-za-kreditnite-institutsii-vednaga-shte-se-vidyat-koi-sa-momchetata-koito-pravyat-noviya-sofibor.html", "text": "Като приемем Закона за кредитните институции веднага, след 1 юли 2018 г., ще се видят кои са момчетата, които правят новия SOFIBOR. Това каза народният представител от ПГ на „БСП за България“ проф. Румен Гечев в реплика към депутата от ГЕРБ Менда Стоянова по промените в Закона за кредитните институции, предаде репортер на Агенция „Фокус“. Проф. Гечев прогнозира, че този индекс ще бъде погребан след влизането в сила на закона. По думите му, ако няма такъв индекс, ще бъде интересно какво ще изберат българските банки. „Вие казахте „Спокойно, деца, ще има SOFIBOR“. Аз неслучайно много ясно намекнах, че някой се готви да прави SOFIBOR. Вие знаете, този проект, който е внесен, е проект, разработен от БНБ. Напълно нормално е те да използват народен представител, който да го внесе в парламента“, каза проф. Гечев. Той обърна внимание, че БНБ не са дали никакво писмено становище по въпроса.  „Кой ще прави този нов SOFIBOR?“, каза проф. Гечев. \r\nДеница КИТАНОВА", "date": "2018.05.16", "title": "Проф. Румен Гечев, БСП: Като приемем Закона за кредитните институции, веднага ще се видят кои са момчетата, които правят новия SOFIBOR"}
{"url": "http://www.focus-news.net/news/2018/05/16/2522341/menda-stoyanova-gerb-promyanata-v-zakona-za-kreditnite-institutsii-e-absolyutno-neobhodima-i-tya-kategorichno-e-v-zashtita-na-balgarskite-potrebiteli.html", "text": "Промяната в Закона за кредитните институции е абсолютно необходима и тя категорично е в защита на българските потребители. Това каза народният представител от ПГ на ГЕРБ и председател на парламентарната бюджетна комисия Менда Стоянова по време на дебатите по внесените промени в Закона за кредитните институции, предаде репортер на Агенция „Фокус“. Според Стоянова със закона се  дават гаранции при евентуална замяна на бенчмарк, произтичаща от промяна в лихвения процент. „Дебътът от тази трибуна се измести от същината на законопроекта, за който говорим“, каза Стоянова. Според нея от трибуната са се направили внушения, че последица от законопроекта ще бъде  увеличаване на лихвените проценти. По думите й дали SOFIBOR ще го има от 1 юли 2018 г, е въпрос, който ще се реши. Менда Стоянова заяви, че  най-вероятно SOFIBOR ще го има. Тя обясни, че SOFIBOR може да се замени само с конкретен бенчмарк.\r\nДеница КИТАНОВА", "date": "2018.05.16", "title": "Менда Стоянова, ГЕРБ: Промяната в Закона за кредитните институции е абсолютно необходима и тя категорично е в защита на българските потребители"}
{"url": "http://www.focus-news.net/news/2018/05/16/2522338/kiril-petkov-uchastnik-v-spasitelnata-aktsiya-ne-sa-namereni-sledi-ot-boyan-petrov.html", "text": "\"Днес направихме още един полет в екип от трима: капитан Surendra и ние двамата - искахме да се уверим с очите си още веднъж - стигнахме 7400 м височина (лагер 3) и после бавно прелетяхме до базовия лагер като се оглеждахме от всички страни - времето беше слънчево - качихме се от 1500 м до 7400 м без аклиматизация. След това в ниската част на планината направихме много заходи. Целият високопланински полет беше 1 час и 30 минути. За съжаление не открихме Боян, но сега можем да си тръгнем знаейки, че всичко възможно наистина беше направено. Специално искаме да благодарим на 10-те приятеля на Боян, които вчера финансираха този полет директно, на невероятната група и организация на Китай, и на смелите пилоти на Simrikair, както и на всички българи, хора и институции, които помогнаха това да се осъществи! Бог да го прости Боян!\", написа във \"Фейсбук\" Кирил Петков от екипа на нашия алпинист.\r\nМеждувременно във страницата на Dream Wanderlust в социалната мрежа също бе публикувана информация за проведената акция. \"Рано сутринта днес спасителният екип на „Хели“ излетя от Катманду към Шиша Пангма и е в процес на провеждане на цялостна операция за издирване на изчезналия български алпинист Боян Петров. Тази операция вероятно ще бъде последната. Те вече летят над Шиша Пангма и провеждат операция, за да намерят някаква следа от алпиниста. Днес следобед „Смирик Еър“ (Smirik Air) ще подготви доклад за операцията им по издирване по въздух, в зависимост от него възможността за продължаване на търсенето от екипа от шерпи и екипа на „Хели“ ще бъде решено от съответния орган\", пише в съобщението.", "date": "2018.05.16", "title": "Кирил Петков, участник в спасителната акция: Не са намерени следи от Боян Петров"}
{"url": "http://www.focus-news.net/news/2018/05/16/2522329/shumen-65-godishen-mazh-ot-novi-pazar-e-stanal-zhertva-na-telefonna-izmama-sas-sumata-ot-6-500-leva.html", "text": "65-годишен мъж от Нови пазар е станал жертва на телефонна измама със сумата от 6 500 лева. Това съобщиха от ОДМВР - Шумен. Мъжът бил измамен вчера по телефона по схемата“ помощ на полицията за залавяне на телефонни измамници. Около 14.30 часа мъжът получил обаждане на стационарен телефон от мъж, който се представил за полицай. Съобщил, че в града се провежда операция по задържане на телефонни измамници и помолил мъжа да съдейства. Дадени му били указания да остави всички налични парични средства в торбичка на входната врата на имота си, за да могат да бъдат задържани на място. Обяснено му било, че ще му бъдат върнати след като приключи работата по случая. 65-годишният мъж изпълнил указанията, поставил в торба 6 500 лева и ги оставил на входната врата. Малко след 18 часа установил, че не е участвал в акция на полицията и че мъжът, който се представил за полицай бил измамник. Подал сигнал в полицията. Образувано е досъдебно производство.", "date": "2018.05.16", "title": "Шумен: 65-годишен мъж от Нови пазар е станал жертва на телефонна измама със сумата от 6 500 лева"}
{"url": "http://www.focus-news.net/news/2018/05/16/2522352/sliven-nachalnata-uchitelka-svetla-ilcheva-e-nositelyat-na-nagradata-za-prinos-v-obrazovanieto-argira-zhechkova.html", "text": "Началната учителка Светла Илчева е тазгодишният носител на наградата за принос в образованието „Аргира Жечкова“ в Сливен. Това съобщиха от пресцентъра на Общината. Отличието се присъжда на жена – учител и общественик, с принос за издигане на престижа на учителската професия.\r\nИлчева преподава в СУ „Константин Константинов“ в града, тя е активен читалищен деец и общественик. Номинацията е направена от училището, в което преподава, и Синдиката на българските учители. За престижното отличие тази година са били номинирани общо десет учителки.\r\nНаградата носи името на Аргира Жечкова, преподавател в сливенското девическо училище и инициатор за основаването през 1870 г. на четвъртото в България женско дружество „Майчина длъжност“, и се присъжда на жена педагог. Отличието се връчва по традиция в навечерието на празника на българската просвета и култура и на славянската писменост – 24 май.", "date": "2018.05.16", "title": "Сливен: Началната учителка Светла Илчева е носителят на наградата за принос в образованието „Аргира Жечкова“"}
{"url": "http://www.focus-news.net/news/2018/05/16/2522349/makfaks-makedoniya-gartsiya-uskoryava-protsedurite-za-predostavyane-na-ubezhishte.html", "text": "Гръцкият парламент прие закон за ускоряване на процедурите за предоставяне на убежище на мигрантите и бежанците, предава македонската информационна агенция „Макфакс“.\r\nПриетите промени предвиждат увеличаване на персонала в службите за убежище, съкращаване на процедурата по обжалване на отказ за предоставяне на закрила и въвеждане на ограничения за търсещите убежище, които се прехвърлят от островите към континенталната част на Гърция.\r\nМинистърът на миграцията Димитрис Вицас заяви, че проектозаконът не предвижда магически начин за разрешаване на проблема с бежанците и миграцията, но добави, че правителството в Атина иска да намали сроковете за чакане на хилядите търсещи убежище.\r\nГрупа от 13 гръцки организации за правата на човека обвиниха правителството, че пренебрегва правата на бежанците и в тази връзка планира провеждането на протест пред парламента в Атина. На свой ред управляващите са категорични, че искат да отслабят натиска върху местните центрове за прием на мигранти и да връща повече от тях в Турция.Тереза Герова", "date": "2018.05.16", "title": "„Макфакс“ (Македония): Гърция ускорява процедурите за предоставяне на убежище"}
{"url": "http://www.focus-news.net/news/2018/05/16/2522350/zornitsa-kraleva-zam-kmet-na-blagoevgrad-stoynostta-na-obekta-za-izgrazhdane-na-velosipedna-aleya-po-proekta-blagoustroyavane-na-gradskata-sreda-e-okolo-830-hil-leva.html", "text": "Стойността на обект „Изграждане на велосипедна алея, свързваща бул. „Св. Димитър Солунски”, ул. „Даме Груев”, бул. „Васил Левски”, бул. „Св. св. Кирил и Методий” – до хотел „Ален мак” и от ул. „Марица” до ул. „Иван Михайлов“ по проект „Благоустрояване на градската среда“ е около 830 хил. лева. Това каза на пресконференция Зорница Кралева, заместник-кмет на Община Благоевград, предаде репортер на Радио „Фокус“ – Пирин. Кралева посочи, че срокът за изпълнението на дейностите по обекта е 110 календарни дни, което е приблизително 4 месеца. „Велосипедната алея от улица „Марица“ до улица „Иван Михайлов“ ще бъде с дължина 615 – 616 метра и ще бъде разположена по леви тротоар. Велосипедната алея на булевард „Св. св. Кирил и Методий“ също ще бъде на левия тротоар, като тя е с дължина 1059 метра. Алеята на булевард „Васил Левски“ и тази на улица „Даме Груев“ ще бъдат разположени по десния тротоар, като първата е с дължина 642.5 метра, а втората – 657.3 метра. Велосипедната алея на булевард „Св. Димитър Солунски“ е с дължина 741,3 метра, като в първата си част тя ще бъде по десния тротоар, а във втората – по левия“, каза още Зорница Кралева.\r\nНатали СТЕФАНОВА", "date": "2018.05.16", "title": "Зорница Кралева, зам.-кмет на Благоевград: Стойността на обекта за изграждане на велосипедна алея по проекта „Благоустрояване на градската среда“ е около 830 хил. лева"}
{"url": "http://www.focus-news.net/news/2018/05/16/2522345/afp-ozho-potvardi-veroyatnata-upotreba-na-hloren-gaz-pri-atakata-sreshtu-siriyskiya-grad-sarakeb.html", "text": "Организацията за забрана на химически оръжия (ОЗХО) потвърди, че хлорен газ „вероятно е използван като химическо оръжие\" при февруарската атака срещу сирийския град Саракеб, предава AFP.\r\nМисия на ОЗХО определи, че „хлорът е бил освободен от цилиндрите с механично въздействие в квартал Ал Талил на Саракеб\" на 4 февруари, се казва в изявление на организацията.Тереза Герова", "date": "2018.05.16", "title": "AFP: ОЗХО потвърди \"вероятната\" употреба на хлорен газ при атаката срещу сирийския град Саракеб"}
{"url": "http://www.focus-news.net/news/2018/05/16/2522347/plamen-dimitrov-knsb-sindikatite-shte-nastoyavame-za-promyana-v-paketa-za-mobilnost-i-v-zaplatite-i-v-usloviyata-pri-koito-rabotyat-balgarskite-prevozvachi.html", "text": "Синдикатите ще настояваме за промяна в Пакета за мобилност и в заплатите и в условията, при които работят българските превозвачи. Toва каза пред журналисти в Министерски съвет президентът на КНСБ Пламен Димитров, предаде репортер на Агенция „Фокус“.\r\n„В срещата с премиера Борисов повдигнахме и за кратко темата за Пакета за мобилност и мога да кажа, че ние подкрепяме българската и националната позиция такава, каквато се оформи, по три точки. В него не могат да бъдат поставени условия, които да дискриминират една или друга страна и част от бизнеса. Подкрепяме и отпадането на необходимостта от завръщане у дома, тъй като почивката на шофьорите може да се уреди по редица други начини, както и избора за това къде да я реализират – дали да бъде в превозното средство или извън него“, каза още Димитров.\r\nТой посочи, че синдикатите имат две допълнения към тази позиция. „Едното е, че ние смятаме, че трябва да бъдат променени условията, при които работят нашите български работници навън – не 9 часа междудневна почивка да бъде гарантирана, а 11 часа. Това е предложението на синдикатите, което ще промени доста и някои други параметри на условията за работа. И второто много важно нещо, което казахме на премиера Борисов и което ще коментираме с транспортния министър днес, е заплащането на шофьорите да бъде според установените минимални стандарти на страната, където преобладаващо се извършва дейността. С други думи, ако имаме отиване и връщане на дадения камион и дадения поток, естествено тогава преобладаващата част остава в България. Когато обаче имаме каботажни превози, тогава преобладаващата част е в дадена държава от ЕС т.е. когато каботажните превози са във Франция, Белгия и Германия, очевидно някоя от тези държави преобладава. Следователно в този случай искаме минималната заплата искаме да бъде тази. Това са двете допълнения, които се различават от това, което нашите превозвачи заявиха наред с подкрепата на трите основни проблема, които според нас са дискриминационни към българския бизнес и българските шофьори“, обясни Димитров.\r\nЦветилена СИМЕОНОВА", "date": "2018.05.16", "title": "Пламен Димитров, КНСБ: Синдикатите ще настояваме за промяна в Пакета за мобилност и в заплатите и в условията, при които работят българските превозвачи"}
{"url": "http://www.focus-news.net/news/2018/05/16/2522354/blagoevgrad-kmetat-d-r-atanas-kambitov-organizira-stilen-kokteyl-za-abiturientite-v-grada-na-17-may.html", "text": "За поредна година кметът д-р Атанас Камбитов организира официален прием за абитуриентите от Випуск 2018 в Благоевград. Зрелостниците ще бъдат посрещнати пред зала „22 септември“ в 18.30 часа на 17 май. Това съобщиха от пресцентъра на Община Благоевград. Кметът д-р Камбитов, заедно с ученици, преподаватели и директори ще се съберат за общи снимки и заедно ще тръгнат към мол „Ларго“, където ще бъде даден официалният прием. Тържествата в чест на зрелостниците продължават на 24 май - Ден на българската просвета и култура и на славянската писменост и Празник на Благоевград, когато започват и бляскавите дефилета на абитуриентите. Червеният килим, тази година ще бъде поставен на ново място. Те ще тръгнат от моста над Младежки дом и ще продължат ревюто по площад „Македония“, където ще ги очаква красива арка. И тази година кандидат-студентите ще представят стилни и изискани облекла. Честванията по повод завършването на Випуск 2018 ще продължат до 26 май.", "date": "2018.05.16", "title": "Благоевград: Кметът д-р Атанас Камбитов организира стилен коктейл за абитуриентите в града на 17 май"}
{"url": "http://www.focus-news.net/news/2018/05/16/2522356/zornitsa-kraleva-zam-kmet-na-blagoevgrad-s-6-mesetsa-shte-bade-udalzhen-srokat-za-zavarshvane-na-proekta-blagoustroyavane-na-gradskata-sreda.html", "text": "С 6 месеца ще бъде удължен срокът за завършване на проекта „Благоустрояване на градската среда“. Това обяви на пресконференция заместник-кметът на Община Благоевград Зорница Кралева, предаде репортер на Радио „Фокус“ – Пирин. Според Кралева това се е наложило, тъй като е имало обжалване на обществените поръчки. „24 месеца имаме за реализирането на проекта, но ще има кратко удължаване поради обжалване на обществените поръчки. По принцип би следвало проектът да приключи на 18 ноември 2018 година, но след направеното удължаване от страна на Управляващия орган ще разполагаме с още 6 месеца“, коментира тя. Заместник-кметът на Община Благоевград припомни, че общата стойност на проекта „Благоустрояване на градска среда“ по Оперативна програма „Региони в растеж“ 2014 – 2020 г. е около 13 милиона лева. В него са включени следните обекти: „Изграждане на велосипедна алея, свързваща бул. „Св. Димитър Солунски”, ул. „Даме Груев”, бул. „Васил Левски”, бул. „Св. св. Кирил и Методий” – до хотел „Ален мак” и от ул. „Марица” до ул. „Иван Михайлов“; „Благоустрояване на улица „Марица“ в участъка от бул. „Св. Димитър Солунски” до ул. „Иван Михайлов”; „Благоустрояване на IV микрорайон, включително рехабилитация и реконструкция на улици, енергоспестяващо осветление и озеленяване района на ул. „Ветрен“ до ЮЗУ „Неофит Рилски“, благоустрояване на улица „Марица“ в участъка от бул. „Димитър Солунски“ до ул. „Иван Михайлов“ и изграждане на велосипедна алея, свързваща бул. „Димитър Солунски“, ул. „Даме Груев“, бул. „Васил Левски“, бул. „Св. св. Кирил и Методий“ (до хотел „Ален мак“ и от ул. „Марица“  до ул. „Иван Михайлов“ и „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак“.\r\nНатали СТЕФАНОВА", "date": "2018.05.16", "title": "Зорница Кралева, зам.-кмет на Благоевград: С 6 месеца ще бъде удължен срокът за завършване на проекта „Благоустрояване на градската среда“"}
{"url": "http://www.focus-news.net/news/2018/05/16/2522359/haskovo-v-obshtinata-shte-se-provede-preskonferentsiya-vav-vrazka-s-predstoyashtiya-natsionalen-sabor-na-narodnoto-tvorchestvo-kitna-trakiya-pee-i-tantsuva.html", "text": "В Общината ще се проведе пресконференция във връзка с предстоящия Национален събор на народното творчество „Китна Тракия пее и танцува”. Това съобщиха от пресцентъра на Общината. Пресконференцята ще се състои на 17 май от 10.00 часа в залата на втория етаж на Общината. Темите, които ще бъдат обсъдени, са: 53-ти Национален събор на народното творчество „Китна Тракия пее и танцува” и \"Купа България - Открит Национален турнир по спортни танци \"Гранд Купа Хасково\".", "date": "2018.05.16", "title": "Хасково: В Общината ще се проведе пресконференция във връзка с предстоящия Национален събор на народното творчество „Китна Тракия пее и танцува”"}
{"url": "http://www.focus-news.net/news/2018/05/16/2522360/blagoevgrad-intenziven-e-trafikat-za-tovarni-avtomobili-na-granichen-punkt-kulata.html", "text": "Интензивен е трафикът за товарни автомобили на граничен пункт „Кулата“. Това съобщиха за Радио „Фокус“ – Пирин от Гранична полиция“. На граничен пункт „Илинден“ и на останалите пунктове по българо-гръцката граница трафикът е нормален. Без проблеми се извършва и движението на граничните пунктове между България и Македония, които се намират на територията на Югозападна България. Трафикът по основните пътни направление по автомагистрала „Струма“ и главен път Е-79 е нормално натоварен.\r\nЛивия НИНОВА", "date": "2018.05.16", "title": "Благоевград: Интензивен е трафикът за товарни автомобили на граничен пункт „Кулата“"}
{"url": "http://www.focus-news.net/news/2018/05/16/2522358/parlamentarnata-grupa-na-gerb-provezhda-zasedanie-zaedno-s-lidera-na-grupata-na-enp-v-evropeyskiya-parlament-manfred-veber.html", "text": "Парламентарната група на ГЕРБ провежда заседание заедно с лидера на групата на ЕНП в Европейския парламент Манфред Вебер, предаде репортер на Агенция „Фокус“. Заседанието се провежда в зала „Изток“ на Народното събрание. След него са предвидени изявления. \r\nДеница КИТАНОВА", "date": "2018.05.16", "title": "Парламентарната група на ГЕРБ провежда заседание заедно с лидера на групата на ЕНП в Европейския парламент Манфред Вебер"}
{"url": "http://www.focus-news.net/news/2018/05/16/2522357/elizabet-milard-sasht-dovolni-sme-che-balgariya-e-izbrala-da-izpolzva-predsedatelstvo-na-saveta-na-es-da-povdigne-vaprosa-za-evropeyskoto-badeshte-na-stranite-ot-zapadnite-balkani.html", "text": "Доволни сме, че България е избрала да използва председателство на Съвета на ЕС да повдигне въпроса за европейското бъдеще на страните от Западните Балкани. Това каза главният помощник държавен секретар на Съединените американски щати Елизабет Милард по време на международна конференция на тема „Демокрация, която дава резултати – реализиране на пълния потенциал на Западните Балкани“, предаде репортер на Агенция „Фокус“. „Ние оценяваме взаимоотношенията ни с България гледаме на страната ви като лидер, който допринася в поддържането на европейската сигурност. Доволни сме, че България е избрала да използва председателство на Съвета на ЕС да повдигне въпроса за европейското бъдеще на страните от Западните Балкани. Като съсед на тези държави, България има особена роля в интегрирането на региона към европейските и евроатлантическите институции. Това е интерес, който САЩ споделя с вас като държава“, каза още тя. \r\n„Срещата на върха утре в София е възможност да се подчертае съобщението за включване на страните от Западните Балкани. Докато насилието от 90-те е нещо в миналото за тези страни, предизвикателствата, пред които те се изправят са все още значителни и залозите са големи. Важно е, че България и САЩ изпратиха ясно съобщение, че страните от Западните Балкани имат реално и естествено място в трансатлантическата общност, която е силна и свободна. Въпреки това, страните от Западните Балкани трябва да покрият критериите и да отговорят на стандартите на ЕС и НАТО“, допълни още Елизабет Милард.\r\nЦветелин ДИМИТРОВ", "date": "2018.05.16", "title": "Елизабет Милард, САЩ: Доволни сме, че България е избрала да използва председателство на Съвета на ЕС да повдигне въпроса за европейското бъдеще на страните от Западните Балкани"}
{"url": "http://www.focus-news.net/news/2018/05/16/2522355/evrokomisaryat-mariya-gabriel-dnes-balkanite-se-nuzhdayat-ot-most-na-tehnologiyata.html", "text": "Днес Балканите се нуждаят от мост на технологията. Това каза българският еврокомисар Мария Габриел по време на международна научна конференция „Балканите в европейската интеграция – минало, настояще, бъдеще“, предаде репортер на Агенция „Фокус“. „Балканите са богати на моменти. Можем да кажем, че ако има място, където можете да видим многообразието на съвместно живеещи култури и етноси, религии, това са Балканите. Границите не са само държавни, те са често и тези, които ни пречат да вървим заедно напред, които да ни позволяват да творим и да променяме за добро съвместния ни живот. В стари времена, когато е имало граници, хората строили мостове. Едно от препятствията, които трябва да преодолеем днес – се нарича липса на свързаност. Днес Балканите се нуждаят от мост на технологията“, заяви Габриел. Според нея няма как да имаме силна Европа, ако страните не са свързани. „Балканите не са свързани. Свързаността ни е част от общата ни сигурност, част то това да работим и живеем заедно. Затова за мен е важно да работим за конкретни проекти, които носят ползи на гражданите, които са видими и ни позволяват заедно да вървим напред“, каза още Мария Габриел. \r\nЛюба АЛЕКСИЕВА", "date": "2018.05.16", "title": "Еврокомисарят Мария Габриел: Днес Балканите се нуждаят от мост на технологията"}
{"url": "http://www.focus-news.net/news/2018/05/16/2522353/prof-anton-parvanov-za-reshavaneto-na-spora-za-imeto-na-makedoniya-ima-mnogo-natisk-no-malko-politicheska-volya.html", "text": "Бих казал, че има много натиск, но малко политическа воля от редица външни фактори, като САЩ, ЕС, съседните държави. Политическата воля като че ли не е достатъчна у ръководителите на двете засегнати страни- Македония и Гърция. Това каза в интервю за Агенция „Фокус“ проф. Антон Първанов, преподавател по Външна политика на Балканските страни в Катедра „Международни отношения“ в УНСС за това възможно ли е спорът за името на Македония да се реши на предстоящата среща между ЕС и Западните Балкани. „Поради това този проблем се проточва, но решаването му е нетложно и неизбежно“, изтъкна той. „Мисля си, че в София едва ли би могло да се стигне до някакво радикално решение, освен ако лидерите на двете държави решат да изненадат приятно всички участници в срещата“, коментира проф. Първанов. „Това е един от най-дълго съществуващите проблеми на Балканите. Точи се почти 3 десетилетия“, посочи той и допълни, че са изчерпани всички възможности за отлагане, манкиране и търсене на поводи да бъдат прекратени двустранните преговори. „Ако мога да си позволя една прогноза- би могло да се очаква някакво по-решително придвижване на Самита на НАТО, който ще бъде през лятото на тази година“, обяви Антон Първанов. Според него по-важното е проблемът да се реши по някакъв начин, който да отвори пътя на Македония за приемане в НАТО. \r\nБиляна ИВАНОВА", "date": "2018.05.16", "title": "Проф. Антон Първанов: За решаването на спора за името на Македония има много натиск, но малко политическа воля"}
{"url": "http://www.focus-news.net/news/2018/05/16/2522361/sport-roma-predlaga-nov-dogovor-na-edin-dzheko.html", "text": "Рома ще предложи нов договор на голмайстора на отбора Един Джеко. Босненецът има договор с италианския клуб до 2020 година, но ръководството на тима ще се опита да го задържи в отбора за още една година. Местни медии съобщават, че от Рома бързат да подновят договора на Джеко заради информациите, че ФК Лос Анджелис са отправили оферта към него. \r\nБосненският футболист вкара 24 гола за Рома във всички турнири през настоящия сезон, включително осем в Шампионска лига.", "date": "2018.05.16", "title": "Спорт: Рома предлага нов договор на Един Джеко"}
{"url": "http://www.focus-news.net/news/2018/05/16/2522340/afp-sled-sasht-i-gvatemala-otkri-posolstvo-v-erusalim.html", "text": "Гватемала откри официално своето посолство в Eрусалим в сряда, превръщайки се в първата страна, която последва стъпките на САЩ, предава AFP.\r\nИзраелският премиер Бенямин Нетаняху и президентът на Гватемала Джими Моралес бяха сред официалните лица, които присъстваха на церемонията по откриване на новата дипломатическа сграда в спорния град, който е в в сърцето на израелско-палестинския конфликт.\r\nНетаняху поздрави централноамериканската нация за предприемането на този ход, като отбеляза, че той е предприет само два дни след откриването на американското посолството в Ерусалим. Израелският премиер обеща, че ще посети Гватемала при следващото си пътуване до Латинска Америка.Тереза Герова", "date": "2018.05.16", "title": "AFP: След САЩ: И Гватемала откри посолство в Ерусалим"}
{"url": "http://www.focus-news.net/news/2018/05/16/2522367/kardzhali-80-godishna-zhena-e-stanala-zhertva-na-telefonna-izmama-sas-sumata-ot-6-100-lv-i-390-evro.html", "text": "80-годишна жена е станала жертва на телефонна измама със сумата от 6 100 лв. и 390 евро. Това съобщиха от ОДМВР - Кърджали. Жената е от Кърджали и е изхвърлила през терасата си 6 100 лв., 390 евро и златни накити на телефонни измамници вчера около 16.30 часа. Първоначално от възрастната жена били поискани пари за лечение на дъщеря ѝ, но тя разбрала, че се опитват да я мамят и прекратила разговора. Малко по-късно последвало обаждане с искане за помощ на полицията за задържане на група, която извършва телефонни измами. Жената била инструктирана да събере наличните пари и златни накити и да ги изхвърли през терасата. Около час по-късно бил подаден сигнал в полицията за измамата. По случая е образувано досъдебно производство и работата продължава разследващ полицай. Криминалистите отново призовават близките настойчиво да предупреждават възрастните хора в семействата си никога да не предават пари, които непознати лица им искат по телефона, независимо от повода. Хората трябва да знаят, че няма случаи, в които полицията да иска пари от граждани за изпълнение на служебните си задължения.", "date": "2018.05.16", "title": "Кърджали: 80-годишна жена е станала жертва на телефонна измама със сумата от 6 100 лв. и 390 евро"}
{"url": "http://www.focus-news.net/news/2018/05/16/2522366/iravan-hira-balgarski-forum-na-biznes-liderite-zapadnite-balkani-se-nuzhdayat-ot-mir-stabilnost-i-ikonomichesko-razvitie-potentsialat-v-regiona-e-golyam.html", "text": "Западните Балкани се нуждаят от мир, стабилност и икономическо развитие, за да постигат просперитет. Това каза председателят на Борда на Българския форум на бизнес лидерите Ираван Хира на откриването на дискусия на тема „Инвестиционен потенциал на Западните Балкани“ в НДК, предаде репортер на Агенция „Фокус“. „Инвестициите в икономиката са инвестиции в бъдещето“, изтъкна той. „Потенциалът в този регион е голям“, заяви Ираван Хира. „За последните 10-12 години България успя да се превърне в едно по-добро място за живеене, инвестиции и работа“, посочи той. „За миналата година ИТ секторът представлява над 5% от БВП“, поясни Ираван Хира и допълни, че в него работят 60 хил. висококвалифицирани млади инженери. „Това докарва на държавата около 5 млрд. допълнителни приходи“, изтъкна той. \r\nБиляна ИВАНОВА", "date": "2018.05.16", "title": "Ираван Хира, Български форум на бизнес лидерите: Западните Балкани се нуждаят от мир, стабилност и икономическо развитие - потенциалът в региона е голям"}
{"url": "http://www.focus-news.net/news/2018/05/16/2522365/pernik-v-grada-shte-se-provede-parvata-sreshta-na-initsiativniya-komitet-koyto-shte-raboti-za-nov-proekt-za-pernishkata-krepost.html", "text": "Инициативният комитет, който ще работи за нов проект за Пернишката крепост, ще проведе първата си среща на 17 май от 14.00 часа, в Конферентната зала на Двореца на културата. Това съобщиха от пресцентъра на Община Перник. Експерти на високо ниво от различни сфери, касаещи проекта, ще обсъждат възможности за бъдещето на твърдината. В сформирания инициативен комитет участва ръководството на Община Перник, както учени, известни историци, археолози, етнографи, журналисти, експерти в сферата на туризма и други.\r\n„Пернишката крепост е един от символите на този град. Играла е важна роля в края на X, XI и XII век. Възстановката правена по идеен проект преди няколко години се оказа твърде модернистична, не само за учените, а и за обществеността. Това са плочки от наподобяващ пластмаса материал, които не изглеждат никак добре. Тази възстановка за мен е несполучлива“, коментира при една от предварителните срещи зам.-деканът на Историческия факултет на Софийския университет доц. Георги Николов.\r\nУчастниците в инициативния комитет ще потърсят ново решение за представянето на крепостта, за да бъде историческото наследство на града експонирано по най-добрия и достоен начин. \r\nВ края на срещата на инициативния комитет ученици от Професионалната гимназия по икономика ще представят създадения от тях уеб сайт за Пернишката крепост, който се казва „Не/Познатата крепост/“.", "date": "2018.05.16", "title": "Перник: В града ще се проведе първата среща на Инициативния комитет, който ще работи за нов проект за Пернишката крепост"}
{"url": "http://www.focus-news.net/news/2018/05/16/2522363/kmetat-na-sofiya-yordanka-fandakova-shte-prisastva-na-predstavyaneto-na-nova-meditsinska-aparatura-v-ag-bolnitsa-sheynovo.html", "text": "Кметът на София Йорданка Фандъкова ще присъства на представянето на нова медицинска апаратура в АГ болница „Шейново“ на ул. “Шейново“ 19 от 12.30 часа днес. Това съобщиха от пресцентъра на Столична община. Доставени са нови мамограф и ултразвук, които благоприятстват възможностите за ранна диагностика на онкологични заболявания на млечната жлеза. На събитието ще присъстват и зам.-кметът Дончо Барбалов и директорът на болницата д-р Румен Велев.", "date": "2018.05.16", "title": "Кметът на София Йорданка Фандъкова ще присъства на представянето на нова медицинска апаратура в АГ болница „Шейново“"}
{"url": "http://www.focus-news.net/news/2018/05/16/2522370/sofiya-regionalniyat-istoricheski-muzey-shte-predstavi-izlozhbata-v-zorata-na-evropeyskata-tsivilizatsiya-slatina-sofiya-na-8-hilyadi-godini-na-17-may.html", "text": "Регионалният исторически музей ще представи изложбата \"В зората на европейската цивилизация: Слатина-София на 8 хиляди години\". Това съобщиха от пресцентъра на Столична община. Тя се организира по повод 33 години от началото на разкопките на раннонеолитното селище Слатина-София. Официалното откриване е на 17 май 2018 г. (четвъртък) от 18:00 ч. Изложбата \"В зората на европейската цивилизация: Слатина-София на 8 хиляди години\" дава обилна информация както за начина на живот на обитателите на праисторическото селище, така и за историята на проучванията. Разкопките се ръководят от чл.-кор. проф. д. и. н. Васил Николов. В експозицията са представени чрез находки над десет праисторически къщи, разкрити и проучени на терен. Те са от различни етапи на обитаване на раннонеолитното селище, което се датира в периода от края на VII до първата половина на VI хил. пр. Хр. Сред включените в изложбата експонати фигурират: керамични съдове, включително бялорисувана керамика, култови масички, тежести за стан, фрагменти от антропоморфни съдове, антропоморфни и зооморфни фигурки, костени инструменти и амулети, предмети изработени от рог, каменни сечива (брадви, длета, тесли) и др. Временната експозиция се организира от Регионалния исторически музей – София в партньорство с Националния археологически институт с музей на БАН, от който е екипът, ръководещ теренните проучвания на Слатина. Изложбата е финансирана по програма \"Култура\" – 2018 г. на Столична община чрез проект на Студентско читалище „Св. Климент Охридски – 1997“ – София. Официалното откриване на изложбата \"В зората на европейската цивилизация: Слатина-София на 8 хиляди години\" е в Регионалния исторически музей – София на 17 май 2018 г. от 18.00 часа. Тя може да бъде видяна до 3 септември 2018 г.", "date": "2018.05.16", "title": "София: Регионалният исторически музей ще представи изложбата \"В зората на европейската цивилизация: Слатина-София на 8 хиляди години\" на 17 май"}
{"url": "http://www.focus-news.net/news/2018/05/16/2522351/ministar-ekaterina-zaharieva-vsichki-evropeyski-lideri-podkrepyat-ideyata-che-tryabva-da-se-sazdadat-dalgosrochni-vzaimootnosheniya-sas-stranite-ot-zapadnite-balkani.html", "text": "Всички европейски лидери подкрепят идеята, че трябва да се създадат дългосрочни взаимоотношения със страните от Западните Балкани. Това каза вицепремиерът и министър на външните работи на Република България Екатерина Захариева по време на международна конференция на тема „Демокрация, която дава резултати – реализиране на пълния потенциал на Западните Балкани“, предаде репортер на Агенция „Фокус“. „Еднo от най-ценните неща, които Срещата на върха в София ни дава са многобройните странични събития като това тук, които ни предоставят възможност не просто да слушаме политически речи, но и да свържем политиката с неправителствени организации, социални партньори, икономически експерти. Ние като съседна държава, близо до 6-те държави от Западните Балкани, чрез външната си политика имаме като приоритет да наблюдаваме колко бързо тези държави се движат по пътя си към ЕС. Беше много трудно да убедим останалите държави-членки на ЕС, че работата с държавите от Западните Балкани е печеливша и за двете страни ситуация. Важно е не само за страните от Западните Балкани, но и за гражданите на държавите-членки от ЕС\", каза още тя. „Това са страни с младо поколение и въпреки това няма достатъчна пластичност във вътрешните и външните въздействия върху тях. Тези държави трябва да се стремят към повече пластичност към външните фактори и въздействия и да подкрепят и разширяват неправителствения сектор в страните си\", каза още Захариева. \r\n\"Всички 28 лидери на европейски държави са в София за Срещата на върха утре. Всички те подкрепят Декларацията на София, че трябва да се създадат дългосрочни взаимоотношения със страните от Западните Балкани по въпроси, свързани с икономическо развитие, свързаност, сигурност, демокрация и други\", допълни тя. \r\n\"15 години след срещата в Солун все още виждаме и усещаме резултатите от решенията взети там. Три от преговарящите тогава страни са вече част от ЕС – Хърватия, България и Румъния, а 4 от 6-те Балкански страни са кандидатки. Споделям мнението, че очакванията за срещата утре са много високи. Ако просто обещаваме, но не действаме, разочарованието за политическите лидери на страните от Западните Балкани и техните граждани ще е голямо. Това разбира се зависи и от тях. Ние можем само да ги подкрепяме в техните решения и да ги снабдим с инструменти за подкрепа. За гражданите трябва да предлагаме програми и решения, до които те могат да се докоснат и да усетят\", каза още министър Захариева. \"Аз съм щастлива, че в стратегията, обявена от Европейската комисия през февруари, е отделено специално отделено внимание към младежта, към икономиката и към неправителствения сектор. Юношеската безработица, която е между 55% и 65% в Балканските държави е един от най-важните проблеми, с които трябва да се справим. Трябва да предложим повече решения за проблемите в образованието и за въвеждане на повече иновации. Надявам се, че следващата Среща на върха няма да е отново след 15 години\", каза тя в заключение.\r\nЦветелин ДИМИТРОВ", "date": "2018.05.16", "title": "Министър Екатерина Захариева: Всички европейски лидери подкрепят идеята, че трябва да се създадат дългосрочни взаимоотношения със страните от Западните Балкани"}
{"url": "http://www.focus-news.net/news/2018/05/16/2522362/mitropolit-yoan-imame-ustav-i-normativen-akt-saglasno-koyto-pravopriemnik-na-ohridskata-episkopiya-e-balgarskata-pravoslavna-tsarkva.html", "text": "Правоприемник на Охридската епископия е Българската православна църква. Това каза за Радио „Фокус“ – Варна Негово Високопреосвещенство Варненският и Великопреславски митрополит Йоан по повод решението на Светия Синод да не дава благословение представители на Българската православна църква – Българска патриаршия да вземат участие в тържествата по случай 1000-годишнината от основаването на Охридската архиепископия в Охрид, Р. Македония. „Имаме устав, имаме нормативен акт, съгласно който правоприемник на Охридската епископия е Българската православна църква, това е основният ни мотив“, заяви митрополит Йоан. По думите му решението на Светия синод е обмислено. „Това е едно решение на Светия Синод, което не е необмислено. Това не означава, че ние няма да имаме отношение с Македонската църква. Считаме, че ние трябва да си го отпразнуваме и това е съвсем нормално“, каза митрополит Йоан.\r\nСветия Синод на Българската православна църква – Българска патриаршия взе решение за отбелязване на 1000- годишнината от основаването на Българската Охридска архиепископия на 10 юни с отслужване на архиерейска св. литургия в Патриаршеската катедрала „Св. Александър Невски“. Във връзка с бележитата годишнина ще бъде изготвено извънредно Патриаршеско и Синодално послание.\r\nМарияна ВАЛЕНТИНОВА", "date": "2018.05.16", "title": "Митрополит Йоан: Имаме устав и нормативен акт, съгласно който правоприемник на Охридската епископия е Българската православна църква"}
{"url": "http://www.focus-news.net/news/2018/05/16/2522371/veliko-tarnovo-savmestni-proverki-izvarshvat-politsiyata-pozharnata-i-rzi-vav-vrazka-s-predstoyashtite-abiturientski-balove.html", "text": "Съвместни проверки извършват полицията, пожарната и Регионалната здравна инспекция във връзка с предстоящите абитуриентски балове. Това каза за Радио „Фокус“ – Велико Търново говорителят на Областна дирекция на МВР – Велико Търново Марияна Христова. Тя добави, че вече са предприети необходимите мерки за недопускане и предотвратяване на инциденти. „Проведени са срещи с училищните ръководства и органите на местното самоуправление, за да се координират действията и да се планират съвместни мерки по опазване на обществения ред и безопасността на движението. Предвидено е засилено полицейско присъствие в районите около учебните заведения, където вече се събират и предстои да се събират автомобили, с които се придвижват абитуриентите. Изяснени са маршрутите на тяхното придвижване и местата, където ще се провеждат тържествата“, обясни Марияна Христова. Тя добави, че контролните органи са преминали през всички увеселителни заведения и нарушения не са констатирани. „Специално внимание е обърнато на пропускателния режим с цел недопускане на лица с огнестрелно оръжие, агресивно поведение, в нетрезво състояние, които биха предизвикали нарушения на обществения ред“, отбеляза Христова.\r\nЛуиза ТРАНЧЕВА", "date": "2018.05.16", "title": "Велико Търново: Съвместни проверки извършват полицията, пожарната и РЗИ във връзка с предстоящите абитуриентски балове"}
{"url": "http://www.focus-news.net/news/2018/05/16/2522368/ministar-emil-karanikolov-es-e-osnovniyat-investitor-v-zapadnite-balkani-s-dyal-na-targoviyata-ot-73.html", "text": "ЕС е основният инвеститор на Западните Балкани. Делът на търговията на Западните Балкани с ЕС е 73%. Това каза министърът на икономиката Емил Караниколов на откриването на дискусия на тема „Инвестиционен потенциал на Западните Балкани“ в НДК, предаде репортер на Агенция „Фокус“. „Само 7% е делът с Китай, а 4.8% с Русия“, обясни той. „ЕС е основен източник на преки чуждестранни инвестиции в Западните Балкани“, заяви министър Караниколов. „За инвеститорите от ЕС е важно да имат достъп до тези пазари, да им се гарантира предвидимост на средствата“, каза още той.\r\nБиляна ИВАНОВА", "date": "2018.05.16", "title": "Министър Емил Караниколов: ЕС е основният инвеститор в Западните Балкани с дял на търговията от 73%"}
{"url": "http://www.focus-news.net/news/2018/05/16/2522372/ministar-emil-karanikolov-transportnata-sistema-e-osnova-za-nasarchavane-na-chuzhdestrannite-investitsii-v-zapadnite-balkani.html", "text": "Транспортната система е основа за насърчаване на чуждестранните инвестиции в Западните Балкани. Това каза министърът на икономиката Емил Караниколов на откриването на дискусия на тема „Инвестиционен потенциал на Западните Балкани“ в НДК, предаде репортер на Агенция „Фокус“. „Това е една от областите, в които не сме конкуренти, а партньори“, заяви той. „Присъединяването към ЕС предлага перспектива за по-голямо насърчаване на преките чуждестранни инвестиции“, изтъкна министърът. „Това може да бъде потвърдено от присъединяването на България към ЕС“, посочи Емил Караниколов. \r\nБиляна ИВАНОВА", "date": "2018.05.16", "title": "Министър Емил Караниколов: Транспортната система е основа за насърчаване на чуждестранните инвестиции в Западните Балкани"}
{"url": "http://www.focus-news.net/news/2018/05/16/2522369/zam-ministar-rumen-dimitrov-ezikat-na-izkustvoto-nyama-nuzhda-ot-prevod-toy-mozhe-samo-da-obedinyava-da-preodolyava-predrazsadatsi-da-integrira-i-obogatyava.html", "text": "Езикът на изкуството няма нужда от превод – той може само да обединява, да преодолява предразсъдъци, да интегрира и обогатява. Това каза заместник-министърът на културата Румен Димитров по време на международна научна конференция „Балканите в европейската интеграция – минало, настояще, бъдеще“, предаде репортер на Агенция „Фокус“. „Всяко културно събитие е платформа за свободното изразяване на отговорна гражданска позиция и съпричастност към проблемите в региона. Така общуваме най-лесно на езика на изкуството. Език, който няма нужда от превод, език, който може само да обединява, да преодолява предразсъдъци, да интегрира и обогатява“, заяви Димитров. Той изрази своето огромно уважение към трудното и благородно дело, предмет на конференцията. „Убеден съм, че вашият труд ще има съществено значение за потвърждаване на изключително важния принос на Балканите в историята на европейската и световната цивилизация, както и ще намери своето практическо приложение“, каза още Румен Димитров. \r\nЛюба АЛЕКСИЕВА", "date": "2018.05.16", "title": "Зам.-министър Румен Димитров: Езикът на изкуството няма нужда от превод – той може само да обединява, да преодолява предразсъдъци, да интегрира и обогатява"}
{"url": "http://www.focus-news.net/news/2018/05/16/2522374/veliko-tarnovo-obshtina-svishtov-za-poreden-pat-se-vklyuchi-v-turisticheskoto-izlozhenie-uikend-turizam.html", "text": "Община Свищов за пореден път се включи в туристическото изложение „Уикенд туризъм“. XIV издание на събитието, по традиция, се проведе в Русе, съобщиха от пресцентъра на Общината. Съорганизатор заедно с Община Русе е Министерството на туризма, а специален гост през настоящата година беше ресорният министър Николина Ангелкова. Домакините от град Русе се бяха постарали да организират събитието по-най добрия начин, за да могат да се позиционират максимално добре изложителите. На своя щанд, разположен на централно място в Доходното здание, Община Свищов се представи на изключително добро ниво. Министър Ангелкова остана очарована от разнообразието на рекламни материали, което провокира интереса и на туристите. Посетителите на изложението живо любопитстваха за предстоящите събития в град Свищов и близките населени места. Любителите на античното културно наследство и българския фолклор бяха поканени на предстоящите през месец юни – фестивал „Орел на Дунава“, и през месец август – фестивал „Фолклорен извор“. Двете събития са емблематични за община Свищов и събират посетители и участници от всички краища на страната и чужбина. На изложението бяха показани материали за културните и исторически забележителности на територията на общината, като заедно с тях бяха представени и две образователни институции – Стопанска академия „Д. А. Ценов“ и ПДТГ „Димитър Хадживасилев“.\r\nНа свищовския щанд и тази година имаше рекламни материали и продукти на доказани през годините фирми от региона.", "date": "2018.05.16", "title": "Велико Търново: Община Свищов за пореден път се включи в туристическото изложение „Уикенд туризъм“"}
{"url": "http://www.focus-news.net/news/2018/05/16/2522377/blagoevgrad-avtobiografichnata-kniga-na-prof-stefan-danailov-shte-bade-predstavena-v-kamerna-zala-na-dt-nikola-vaptsarov.html", "text": "Автобиографичната книга на проф. Стефан Данаилов шще бъде представена в Камерна зала на ДТ „Никола Вапцаров“ днес. Това съобщиха от пресцентъра на Община Благоевград. Събитието ще се състои от 15.00 часа в Камерна зала на ДТ „Никола Вапцаров“. Представянето на известния български актьор с над 150 роли в киното, театъра и телевизията ще направи българският журналист и телевизионен водещ Георги Тошев. \r\nКнигата е една от най-продаваните от началото на нейното издаване.  „Романът на моя живот“ е написана в съавторство с Георги Тошев. В рамките на Международния театрален фестивал „Тара – ра- бумбия“ проф. Данаилов и Георги Тошев ще разкрият интересни моменти от произведението. Това ще бъде и своеобразен преход към премиерата на филма „Монолог“. Документалната продукция представя любимия актьор и припомня някои от най-известните му роли. В него са включени кадри и фотографии от личния архив на артиста и от фонда на Българската национална филмотека (БНФ). Сред тях са ценни документални кадри, заснети през 60-те и 70-те години по време на снимките на \"На всеки километър\", \"Иван Кондарев\" и други филми, превърнали се в класика. \r\nСрещата е отворена и всеки ще има възможност да зададе своите въпроси и да се докосне до един от най-големите актьори на България.", "date": "2018.05.16", "title": "Благоевград: Автобиографичната книга на проф. Стефан Данаилов ще бъде представена в Камерна зала на ДТ „Никола Вапцаров“"}
{"url": "http://www.focus-news.net/news/2018/05/16/2522364/ministar-valentin-radev-shte-napravi-ogled-na-zasegnatite-ot-vcherashnata-burya-rayoni-v-obshtina-pleven.html", "text": "Министър Валентин Радев пътува за Плевен, заедно с директора на ГДПБЗН гл. комисар Николай Николов. Това съобщиха от пресцентъра на МВР. По разпореждане на премиера, вътрешният министър ще извърши оглед на място на районите, засегнати от вчерашната гръмотевична буря със силен вятър и градушка.", "date": "2018.05.16", "title": "Министър Валентин Радев ще направи оглед на засегнатите от вчерашната буря райони в община Плевен"}
{"url": "http://www.focus-news.net/news/2018/05/16/2522376/plovdiv-s-kontsert-i-otkrivane-na-dve-izlozhbi-prodalzhava-programata-na-mayskite-kulturni-praznitsi-v-asenovgrad.html", "text": "С концерт и откриване на две изложби продължава програмата на Майските културни празници в Асеновград. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград. Днес от 17.30 часа на пл. „Акад. Николай Хайтов“ ще се проведе празничен концерт на Фолклорен ансамбъл „Капитан Петко войвода“  и Детски фолклорен ансамбъл „Станимаклийче” при Центъра за подкрепа и личностно развитие „Васил Левски”. По същото време в Етнографската къща ще се състои откриване на гостуваща изложба от Историческия музей в Пазарджик – „Ела се вие, превива“. От 18.00 часа в Старинното училище „Св. Георги“ ще бъде представена изложба фотография и живопис на Васка Апостолова и Аспарух Сърбов, озаглавена „Тя и той 2“. От 19.00 часа пред Историческия музей „Танци, поезия и песен под стария чинар“ ще представи читалище „Св. преп. Паисий Хилендарски“.\r\nНа 17 май програмата на Майските културни празници в Асеновград продължава от 17.00 часа в Градската библиотека с откриване на изложба на художника Ангел Хубенов. Отново в библиотеката от 18.00 часа ще се състои мултимедийно представяне на историята на периодичния печат в Станимака и Асеновград от журналиста Марин Маринов. От 19.00 часа жителите и гостите на града ще могат да присъстват на театралната постановка „Крадецът на праскови“ в Зрителната зала на читалище „Родолюбие-1873”.\r\nНачалото на Майските културни празници в Асеновград бе поставено на 16 май с откриването на изложба, като програмата включва над 60 събития. Кулминацията на тържествата през май е Празника на Асеновград, който ще се отбележи в последната неделя на месеца.\r\nТони МИХАЙЛОВ", "date": "2018.05.16", "title": "Пловдив: С концерт и откриване на две изложби продължава програмата на Майските културни празници в Асеновград"}
{"url": "http://www.focus-news.net/news/2018/05/16/2522378/haskovo-65-godishen-shofyor-e-zaginal-sled-chelen-udar-v-darvo-na-patya-lyubimets-svilengrad.html", "text": "65-годишен шофьор е загинал след челен удар в дърво на пътя Любимец-Свиленград. Това съобщиха от ОДМВР-Хасково. Катастрофата е станала вчера в 11.30 часа. Мъжът е шофирал лек автомобил \"Фиат\", загубил е контрол над управлението, преминал е през лентата за насрещно движение и е излязъл в ляво на платното за движение, при което се е ударил в крайпътно дърво. Свиленградчанинът е транспортиран в местната болница, където по време на операция е починал. Образувано е досъдебно производство.", "date": "2018.05.16", "title": "Хасково: 65-годишен шофьор е загинал след челен удар в дърво на пътя Любимец-Свиленград"}
{"url": "http://www.focus-news.net/news/2018/05/16/2522379/blagoevgrad-nad-40-kulturno-obrazovatelni-initsiativi-za-detsa-shte-se-provedat-v-grada-na-26-i-27-may.html", "text": "Детски панаир отново ще превърне Благоевград в творческо ателие. Събитието, превърнало се в традиция за града, е с вход свободен и се реализира от Фондация \"Изиарт\" с председател Станка Желева и подкрепата на Община Благоевград. Това съобщиха от пресцентъра на Общината. На 26 и 27 май над 40 културно-образователни инициативи за деца ще радват жителите и гостите на областния център. Работилниците ще се проведат и двата дни между 10:00 и 18.00 часа на площад „Македония”,  както и в сградите на РИМ Благоевград (Регионален исторически музей). Сред работилниците, включени в тазгодишното издание на Детски панаир, са ателиета по стъклопис, архитектура, пясъчни рисунки, плъсти, грънчарство. Музикалното ателие ще е посветено на цигулката и всеки посетител ще разбере как се свири на цигулка и ще има възможност лично да направи първите си музикални опити. В рамките на събитието ще бъде изграден кът, посветен на българското изкуство с ателие по калиграфия, на което ще се пише с глаголица, ателие с мозайки от пловдивската базилика, както и изработка на ритони и колажи на средновековни костюми. За любителите на Изтока ще бъде направено ателие за рисунка с къна. Ателие по роботика ще забавлява децата, които обичат науката, а за най-любопитните ще бъде изложен и хармонограф - устройство за рисуване, използващо махала за създаването на геометрични изображения. \r\nОрганизаторите са приготвили и атрактивна програма за сцената - музикални и театрални спектакли, танци и игри за най-малките. По традиция, ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари.", "date": "2018.05.16", "title": "Благоевград: Над 40 културно-образователни инициативи за деца ще се проведат в града на 26 и 27 май"}
{"url": "http://www.focus-news.net/news/2018/05/16/2522380/ria-novosti-es-preustanovyava-plashtaniyata-v-dolari-za-iranskiya-petrol.html", "text": "Европейският съюз ще премине от използването на американски долари към евро при заплащането на доставките на петрол от Иран, съобщи за РИА Новости дипломатически източник от Брюксел.\r\nПо-рано стана ясно, че Франция, Германия, Великобритания и Иран са се договорили да разработят програма за поддръжка и укрепване на икономическите връзки в отговор на решението на САЩ да се изтеглят от сделката. На първо място става въпрос за продължаване на търговията с петрол, газ и петролни продукти; ефективни банкови транзакции, продължаване на преговорите с Иран в областта на въздушния, морския и наземния транспорт, и предоставянето на експортни кредити. \r\nАгенцията припомня, че в периода 19-20 май европейският комисар по енергетиката и климата Мигел Ариас Канете ще посети Иран.Тереза Герова", "date": "2018.05.16", "title": "РИА Новости: ЕС преустановява плащанията в долари за иранския петрол"}
{"url": "http://www.focus-news.net/news/2018/05/16/2522382/stara-zagora-obshtinata-e-podgotvila-bogata-kulturna-programa-po-povod-evropeyskata-nosht-na-muzeite-na-19-may.html", "text": "За четиринадесети път в Стара Загора музеи и културни институти отварят врати по повод Европейската нощ на музеите на 19 май. Това съобщиха от пресцентъра на Общината. Организаторите от Община Стара Загора са предвидили редица интересни събития, за да могат гражданите от всички поколения не само да се докоснат до експонатите и творбите, които музеите и галериите показват, но и до техните послания. Гостуване на световноизвестната пианистка проф. Жени Захариева е гвоздеят на програмата в Художествената галерия. От 20.30 часа в голямата зала тя ще изнесе клавирен концерт „Откровенията на природата“, посветен на 100 години от смъртта на Клод Дебюси.\r\nОфициалното откриване на Европейската нощ на музеите е в 19.00 часа пред Регионалния исторически музей с изпълнения на фолклорен ансамбъл „Загоре“. По-късно ще бъде открита изложба „И да се, мамо, наредя с мойте вити гривни...”. От 20.000 часа в лапидариума ще има концерт на Фолклорен ансамбъл „Загоре” и Огнено шоу „Огънче” – Дуо BarbaroniTe.\r\nГражданите ще могат да посетят Кът за снимки „Средновековните воини”, където могат да се снимат с различни облекла и оръжия. На IV-то експозиционно ниво са експонирани изложбите „Ars gratia artis – изкуство за изкуството” и „Преоткрито изящество” - веществена изложба с реставрирани експонати от фондовете на Регионалния музей.\r\nВ 20.00 часа ще бъдат връчени свидетелствата на дарителите на музея за 2017 г., а след това следва поздрав от Балетна школа към Читалище „Родина 1860” с ръководител Снежана Дескова.\r\nОт 20.30 часа до 22.00 часа ще работи Интерактивен кът „Реставрирай сам”.\r\nМузейният специалист Мариана Минкова ще представи в Зала №33 от 22.00 часа „Парад на монетите през вековете”. В 22.30 часа започва Мултимедийна презентация на тема „140 години българско опълчение и създаване на българската армия”, представена от Райна Антонова, уредник „Нова история” в РИМ – Стара Загора.\r\nВ Архитектурен комплекс „Музей на религиите” от 20.30 часа ще има концерт на Детско-юношески народен хор „Жарава” към Читалище „Родина 1860”, а след това концерт на Смесен хор „Родина” и Малко (а) нощна музика с Библиофония. Там е разположена и експозицията „Знай своя род и език”. „Късноантична мозайка от частен римски дом, IV век” ще бъде отворена за посещения от 19.00 до 24.00 часа.\r\nВ афиша на Европейската нощ на музеите са включени още изложби, концерти, представяния на книги, срещи разговори и др. Те ще се проведат в залите на Художествената галерия, Регионалния исторически музей, Архитектурния комплекс „Музей на религиите”, Къща музей „Гео Милев“.", "date": "2018.05.16", "title": "Стара Загора: Общината е подготвила богата културна програма по повод Европейската нощ на музеите на 19 май"}
{"url": "http://www.focus-news.net/news/2018/05/16/2522375/sliven-mitropolit-ioanikiy-podkrepya-balgarskata-tsarkovna-delegatsiya-da-se-vklyuchi-v-tarzhestvata-za-1000-godishninata-ot-sazdavaneto-na-ohridskata-arhiepiskopiya.html", "text": "Негово Високопреосвещенство Сливенският митрополит Иоаникий подкрепя българската църковна делегация да се включи в тържествата за 1000-годишнината от създаването на Охридската архиепископия на 27 май в Охрид. Това съобщиха от канцеларията на Сливенска митрополия. Митрополит Иоаникий е изказал своето мнение на заседание на Светия синод, като е подкрепил предложението да се отговори на официалната покана от Македонския Архиепископ Стефан представители на Българската православна църква да вземат участие в тържествата. Въпреки подкрепата на петима владици, сред които и Сливенският, предложението за участие на български свещеници в  честванията в Македония е било отхвърлено от Светия Синод, уточниха от митрополията.", "date": "2018.05.16", "title": "Сливен: Митрополит Иоаникий подкрепя българската църковна делегация да се включи в тържествата за 1000-годишнината от създаването на Охридската архиепископия"}
{"url": "http://www.focus-news.net/news/2018/05/16/2522373/radio-svobodna-evropa-makedoniya-vazmozhen-stsenariy-za-dogovora-za-imeto.html", "text": "Преди срещата на министър-председателите на Македония и Гърция – Зоран Заев и Алексис Ципрас, в кулоарите на срещата на върха в София, в публичното пространство и в двете страни се спекулира около възможен сценарий за постигане на споразумение и определен период от време за ратификация от страна на Скопие, коментират в македонската редакция на  Радио „Свободна Европа“.\r\nОчакванията са за евентуален напредък в преговорите за името в края на юни. Тогава ще се проведе срещата на високо равнище на лидерите на Общността, а надеждите са те да одобрят препоръката на Европейската комисия за започване на преговори за македонското членство, дадена през месец април. Остават обаче най-важните въпроси: erga omnes и начина, по който ще бъде одобрено споразумението, и по-специално възможното внасяне на промени в Конституцията на Македония. Анализаторите уверяват, че никой не вярва спорът между Атина и Скопие да бъде решен тази седмица, но очакванията са двете съседни страни да достигнат до компромис до юни, за да може месец по-късно Македония да получи покана за членство в НАТО.\r\nАндрея Стойковски от Центъра за европейско образование твърди, че досега няма информация, че Гърция ще направи отстъпка. Съгласно думите му, не може преговорите да се основават на идеята, че Македония ще приеме всичко, за да започне преговори за членство в ЕС и НАТО. Необходимо е Гърция да се обвърже с ангажимента да не блокира Македония и да спазва договора, който бъде постигнат. Коментарите му са във връзка с горчивия опит от миналото, когато бяха констатирани нарушения на временното споразумение между двете държави. \r\nПоради тези причини Стойковски вярва, че в крайна сметка става въпрос за времева рамка, в която процесите ще са в ход до момента, в който се постигне споразумение между Гърция и Македония. Това споразумение, според Стойковски, трябва да бъде ратифицирано в парламента на Македония, както и в гръцкия законодателен орган, за да започнат да текат сроковете и да се избистрят ангажиментите и за двете страни.\r\n„Това означава, че Македония ще трябва да започне процедурите за промяна на името с известие до ООН за промяна на името за международно използване или какъвто и да е договор, а Гърция ще трябва да се съгласи с отварянето на преговори и разрешение за отправяне на покана към Скопие за членство в НАТО. От това произтичат много неща. Присъединяването към НАТО е процедура, която продължава година и половина. Почти като договор, който казва, да, ще станете член на ЕС и НАТО, ще имате достатъчно време да изпълните всички неща, а в същото време, ще ви даде възможност да се чувствате европейци и да продължите да се развивате“, обяснява Стойковски.\r\nС други думи, това означава, че Македония ще получи покана за членство, с която може да бъде третирана като член на НАТО, но официално няма да е част от Алианса. От друга страна ще бъдат започнати преговори с ЕС, а в същия период, докато трае присъединяването към НАТО, Македония ще може да изпълни своите задължения паралелно с процеса на договаряне.\r\nПредвид опита от миналото, съществува съмнение, че евентуалното споразумение, което ще бъде постигнато отново, може да не бъде спазено. Стойковски казва, че именно поради тези причини е възможно изпълнението на договора да бъде на фази. \r\n„Ще бъдем поканени да се присъединим към НАТО. Междувременно ще започнем процес на договаряне на протокола за присъединяване и ратифицирането му в националните парламенти. Това е за период от година и половина. През тази година и половина и двете страни вече са в процес. Блокада може да се случи, само ако Гърция не ратифицира протокола за присъединяване на Македония, но не и по друг начин\", обяснява Стойковски.\r\nУниверситетският професор Владимир Ортаковски подчертава, че съставно име за всестранна употреба или ерга омнес означава нарушение на резолюцията на Съвета за сигурност на ООН и Общото събрание от 1993 г., когато Македония е приета в международната организация. \r\n„Така че, когато Гърция казва ерга омнес, тя пряко противоречи на Матю Нимиц като посредник от името на ООН\", подчертава професор Ортаковски.Тереза Герова", "date": "2018.05.16", "title": "Радио „Свободна Европа“ (Македония): Възможен сценарий за договора за името"}
{"url": "http://www.focus-news.net/news/2018/05/16/2522385/dobrich-40-godishen-peshehodets-e-blasnat-ot-lek-avtomobil-na-ul-kiril-i-metodiy.html", "text": "40-годишен пешеходец е блъснат от лек автомобил на ул. „Кирил и Методий”. Това съобщиха от ОДМВР - Добрич. На 15 май около 13.00 часа е получено съобщение за възникнало пътнотранспортно произшествие с пострадал по ул. „Кирил и Методий” в град Добрич. На място е установено, че лек автомобил „Опел” с добричка регистрация реализира пътнотранспортно произшествие с пресичащия пътното платно мъж с инициали М.И. (на 40 г.) от град Добрич. Водача на МПС отвежда пешеходеца в МБАЛ - Добрич, където същия е настанен с охлузни рани на глава и крайници, но без опасност за живота. Двамата участници в пътнотранспортното произшествие са с отрицателни проби за употреба на алкохол. На водача на автомобила и пешеходеца са съставени АУАН по ЗДвП.", "date": "2018.05.16", "title": "Добрич: 40-годишен пешеходец е блъснат от лек автомобил на ул. „Кирил и Методий”"}
{"url": "http://www.focus-news.net/news/2018/05/16/2522387/sport-maradona-vleze-v-rakovodstvoto-na-dinamo-brest.html", "text": "Легендата на световния футбол Диего Марадона изненадващо влезе в ръководството на елитния беларуски футболен отбор Динамо Брест. \r\nАржентинецът подписа тригодишен договор за поста председател на Съвета на директорите на клуба. Във функциите му ще влизат въпросите за стратигическото развитие на отбора и взаимодействията между отделните му структури.\r\nМарадона ще се заеме с новата си работа веднага след края на Мондиал 2018, който ще ще отразява в качеството си на журналист за венецуелската телевизия „Телесур“.", "date": "2018.05.16", "title": "Спорт: Марадона влезе в ръководството на Динамо Брест"}
{"url": "http://www.focus-news.net/news/2018/05/16/2522388/vratsa-nezakonna-lovna-pushka-i-boepripasi-sa-izzeti-pri-proverka-na-chasten-imot-v-selo-rogozen.html", "text": "Незаконна ловна пушка и боеприпаси са иззети при проверка на частен имот в село Рогозен. Това съобщиха от ОДМВР - Враца. Проверката е проведена на 15 май 2018 г. Полицейските служители са намерили и иззели ловна пушка и боеприпаси, за които липсва съответно разрешително за притежаване. Образувано е досъдебно производство.", "date": "2018.05.16", "title": "Враца: Незаконна ловна пушка и боеприпаси са иззети при проверка на частен имот в село Рогозен"}
{"url": "http://www.focus-news.net/news/2018/05/16/2522383/tsvetan-tsvetanov-gerb-manfred-veber-vinagi-e-zashtitaval-interesite-na-evropa-respektivno-tezi-na-balgariya.html", "text": "Манфред Вебер винаги е защитавал интересите на Европа, респективно тези на България. Това каза председателят на ПГ на ГЕРБ Цветан Цветанов по време на брифинг в Народното събрание след заседание на групата, в което участва председателят на групата на ЕНП в Европейския парламент Манфред Вебер, предаде репортер на Агенция „Фокус“. Цветанов посочи, че за него е чест Вебер да бъде в парламента. „За нас е изключително удоволствие, че той присъства в Българския парламент във връзка с предстоящата среща, във връзка с неформалния съвет и председателството на България. Най-важното, което касае и България и регионалните ни интереси, и интересите на ЕС, това са темите, свързани със сигурността, миграцията, бъдещата кохезионна политика, Западните Балкани и тяхната европейска перспектива. Най-важната тема, която днес вълнува голяма част от българското общество и всички български политици, е за мобилността и решенията, които трябва да се взимат\", каза Цветанов. Той изрази убедеността си, че Вебер ще бъде един от водещите европейски политици. „Радваме се, че той е един голям приятел на България и на всички български граждани и винаги е защитавал интересите на Европа, респективно интересите и на България. Той винаги е подкрепял всяко едно усилие на българското правителство за охрана и сигурност на външната граница на ЕС и винаги е бил съпричастен към подкрепата, която е трябвало да получава България“, каза Цветанов и припомни, че преди година и половина страната ни е получила финансова, целева подкрепа от 160 млн. евро.\r\nДеница КИТАНОВА", "date": "2018.05.16", "title": "Цветан Цветанов, ГЕРБ: Манфред Вебер винаги е защитавал интересите на Европа, респективно тези на България"}
{"url": "http://www.focus-news.net/news/2018/05/16/2522389/manfred-veber-enp-balgarskoto-evropredsedatelstvo-se-otsenyava-ot-povecheto-ot-kolegite-v-evropa-kato-mnogo-polozhitelno-silno-i-dobre-organizirano.html", "text": "Българското европредседателство се оценява от повечето от колегите в Европа като много положително, силно и добре организирано. Това каза председателят на групата на ЕНП в Европейския парламент Манфред Вебер по време на брифинг в Народното събрание след като участва в заседание на ПГ на ГЕРБ, предаде репортер на Агенция „Фокус“.  „София днес е столицата на Европа. В момента България ръководи континента и може да направи една положителна равносметка за всичко, което е свършила до момента. Искам да подчертая, че българското европредседателство се оценява от повечето от колегите в Европа като много положително, силно и добре организирано“, каза Вебер. Председателят на групата на ЕНП в Европейския парламент подчерта, че е много важно сътрудничеството между българския парламент и европейския.    \r\nДеница КИТАНОВА", "date": "2018.05.16", "title": "Манфред Вебер, ЕНП: Българското европредседателство се оценява от повечето от колегите в Европа като много положително, силно и добре организирано"}
{"url": "http://www.focus-news.net/news/2018/05/16/2522386/d-r-milena-damyanova-mon-finansirani-sa-11-natsionalni-programi-na-stoynost-nad-60-mln-leva-za-izsledvaniya-po-vazhni-za-obshtestvoto-temi.html", "text": "Финансирани са 11 програми на стойност над 60 млн. лева за изследвания по теми, важни за обществото. Това каза в седмичното образователно предаване „Всички в час“ на Радио „Фокус“ Милена Дамянова, директор на дирекция „Наука“ в Министерство на образованието и науката. Тя каза още, че тези програми имат различен период на изпълнение, който варира от 2 до 5 години. „За първата година от изпълнението на проектите са заделени над 18 млн. лева\", уточни Дамянова. По думите ѝ програмите са разработени в съдействие с Българската академия на науките (БАН), Селскостопанска академия и държавните висши училища. „Най-голямата от програмите, която е т.нар. „Млади учени и постдокторанти“, е с годишен бюджет от 5 милиона лева и заедно с предвидените допълнителни стипендии за докторантите, тази програма цели увеличаване на броя на учените в България. По този начин искаме да осигурим възпроизводството на човешкия потенциал в науката. В първия модул се предвижда допълнително месечно финансиране на младите учени в размер между 200 и 500 лева“, обясни тя. Милена Дамянова допълни, че във втория модул на програмата се планират месечни грантове за учени с докторска степен в размер между 1500 и 3000 лева. „Докторантски стипендии са предвидени за предоставяне и на висши училища и на научни организации с добри научни резултати\", каза още Дамянова.", "date": "2018.05.16", "title": "Д-р Милена Дамянова, МОН: Финансирани са 11 национални програми на стойност над 60 млн. лева за изследвания по важни за обществото теми"}
{"url": "http://www.focus-news.net/news/2018/05/16/2522390/dobrich-osem-sa-proektnite-predlozheniya-koito-kandidatstvat-za-finansirane-ot-obshtinata-v-ramkite-na-kampaniyata-za-podpomagane-na-initsiativi-s-grazhdansko-uchastie.html", "text": "Осем са проектните предложения, които кандидатстват за финансиране от Общината в рамките на кампанията за подпомагане на инициативи с гражданско участие в полза на местната общност. Срокът за депозиране на предложенията вече е изтекъл и предстои оценка. Това съобщи Росица Йорданова, зам.-кмет „Икономическо развитие и европейски фондове“ в Община град Добрич, предаде кореспондент на Радио „Фокус” – Варна. Предложения са подали Сдружение „Училищно настоятелство Петко Славейков“ - „Заедно срещу агресията чрез спорт и знания“; Сдружение „Добруджански художници – Добрич“ - „Сол за живите“; Сдружение „Клуб приятели - ТМ“ – „Довиждане лято, здравей училище“; Асоциация „Детско сърце“ – „Да помогнем на сърдечно-болните деца от Добрич – 2018“; Народно читалище „Мевляна“ – „Тайнствената красота на музикалните инструменти – културно наследство на нашите предци“; Народно читалище „Добрич – 2017“ – „Пеещо езеро“; Сдружение „Фолклорен танцов клуб „Хорце“ – „Честит празник Добрич“ и Сдружение „Черноморски център за развитие“ – „Ябълка фест“. „В ход е разглеждането на проектните предложения\", посочи Росица Йорданова. „Предстои сключване на договори и съответно изпълнение на дейностите по проектите\", допълни тя. \r\nЖулиета НИКОЛОВА", "date": "2018.05.16", "title": "Добрич: Осем са проектните предложения, които кандидатстват за финансиране от Общината в рамките на кампанията за подпомагане на инициативи с гражданско участие"}
{"url": "http://www.focus-news.net/news/2018/05/16/2522394/kyustendil-shest-otbora-shte-vzemat-uchastie-v-natsionalniya-otboren-turnir-za-hora-sas-zritelni-uvrezhdaniya-v-grada.html", "text": "Шест отбора ще вземат участие в Националния отборен турнир за хора със зрителни увреждания в града. Това съобщи за Радио „Фокус” – Кюстендил Кънка Витова, председател на спортния клуб на хората със зрителни увреждания „Пауталия спорт”. Турнирът ще бъде открит от 15.00 часа в залата на общинския хотел „Кюстендил”. Той е включен в годишния спортен календар на Община Кюстендил и ще премине в два последователни дни. В него ще вземат участие шест отбора от Варна, Плевен, София, Благоевград и Кюстендил. Домакините ще се представят с два отбора. Турнирът ще се играе в пет кръга по системата всеки срещу всеки. „Това е един традиционен турнир за купа „Пауталия”. За поредна година успяваме да го организираме с помощта на Община Кюстендил”, каза Кънка Витова.\r\nВенцеслав ИЛЧЕВ", "date": "2018.05.16", "title": "Кюстендил: Шест отбора ще вземат участие в Националния отборен турнир за хора със зрителни увреждания в града"}
{"url": "http://www.focus-news.net/news/2018/05/16/2522392/d-r-atanas-kambitov-kmet-na-blagoevgrad-imame-podpisani-dogovori-na-stoynost-355-mln-leva-koeto-e-85-ot-predostaveniya-resurs-po-op-regioni-v-rastezh.html", "text": "Трета церемония за първа копка правим само в рамките на една седмица. Това каза кметът на Благоевград д-р Атанас Камбитов по време на церемонията „Първа копка“ на обект „Изграждане на велосипедна алея, свързваща бул. „Св. Димитър Солунски”, ул. „Даме Груев”, бул. „Васил Левски”, бул. „Св. св. Кирил и Методий” – до хотел „Ален мак” и от ул. „Марица” до ул. „Иван Михайлов“, предаде репортер на Радио „Фокус“ - Пирин. „В момента имаме договори, подписани и изпълнявани, на стойност 35.5 млн. лева, което на практика е 85% от предоставения ресурс по ОП „Региони в растеж“. Това безспорно показва на какви обороти работи Община Благоевград“, отбеляза той. Д-р Камбитов посочи, че освен, че движението с велосипеди е екологично и здравословно, такива проекти ще облекчат транспорта в областния център. Кметът пожела на фирмата изпълните да се справи в срок и качествено.\r\nНа церемонията присъстваха областният управител на Благоевград – Бисер Михайлов; заместник-кметовете Христина Шопова, Иво Николов, Зорница Кралева, инж. Емилия Тунева; председателят на Общински съвет-Благоевград – Радослав Тасков, общински съветници, общественици и граждани. Отец Андон Шавулев отслужи водосвет и пожела успешна реализация на проекта.\r\nНатали СТЕФАНОВА", "date": "2018.05.16", "title": "Д-р Атанас Камбитов, кмет на Благоевград: Имаме подписани договори на стойност 35.5 млн. лева, което е 85% от предоставения ресурс по ОП „Региони в растеж“"}
{"url": "http://www.focus-news.net/news/2018/05/16/2522393/ministar-lilyana-pavlova-v-zapadnite-balkani-ima-nad-20-mln-mladi-hora-rabotna-raka-ot-koyato-vsichki-se-nuzhdaem-i-tryabva-da-se-vazpolzvame.html", "text": "В Западните Балкани има над 20 млн. млади хора - работна ръка, от която всички се нуждаем и трябва да се възползваме. Това каза министърът за Българското председателство Лиляна Павлова по време на откриването на дискусия на тема „Инвестиционен потенциал на Западните Балкани“ в НДК, предаде репортер на Агенция „Фокус“. „ЕС е най-големият търговски партньор на Западните Балкани. Всички заедно трябва да го осъзнаем“, изтъкна тя. „Отварянето към Западните Балкани дава възможност за растеж, за икономическо развитие и просперитет“, заяви Лиляна Павлова. „Преди 1 година не бяхме там, където сме днес. За темата за интеграцията на Западните Балкани ни казваха „Недейте, рисковано е това да е приоритет на Председателството Ви“, коментира министърът. „Има много неща, които вероятно ни разделят. Много въпросителни в отношенията между страните. Знаем темперамента и проблемите си. Днес трябва да намерим това, което ни събира“, обясни Лиляна Павлова. „Да бъдем един отбор, да не се делим на държави, институции и бизнес. Заедно да вървим напред“, призова тя.\r\nБиляна ИВАНОВА", "date": "2018.05.16", "title": "Министър Лиляна Павлова: В Западните Балкани има над 20 млн. млади хора - работна ръка, от която всички се нуждаем и трябва да се възползваме"}
{"url": "http://www.focus-news.net/news/2018/05/16/2522395/kyustendil-poradi-lipsa-na-gotovi-ekspertizi-beshe-otlozheno-deloto-za-konfiskatsiya-na-imushtestvo-na-plamen-galev-i-angel-hristov.html", "text": "Поради липса на готови експертизи беше отложено делото за конфискация на имущество на Пламен Галев и Ангел Христов, предаде репортер на Радио „Фокус” – Кюстендил. Заседанието беше насрочено за 12.00 часа. В деловодството на съда е постъпила молба от вещите лица по делото с искане за удължаване на сроковете за изготвяне на част от необходимите експертизи. Поради тази причина делото е отложено за месец юли.„Фокус” припомня, че искът за конфискация на имущество на Пламен Галев и Ангел Христов, техните съпруги и контролираните от тях дружества е за над 4 млн. лв. и е внесен от Комисията за отнемане на незаконно придобито имущество в съда в началото на 2012 година, по реда на Закона за отнемане в полза на държавата на имущество, придобито от престъпна дейност. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група.\r\nВенцеслав ИЛЧЕВ", "date": "2018.05.16", "title": "Кюстендил: Поради липса на готови експертизи беше отложено делото за конфискация на имущество на Пламен Галев и Ангел Христов"}
{"url": "http://www.focus-news.net/news/2018/05/16/2522391/ministar-temenuzhka-petkova-shte-bade-napraven-opit-proektat-aetsbelene-da-se-realizira-na-pazaren-printsip-chrez-izbor-na-strategicheski-investitor.html", "text": "Предложението, което днес внесох с доклада до Министерски съвет и ще внесем в Народното събрание, е свързано с възможността и предложение проектът АЕЦ „Белене“ да бъде направен опит да се реализира на пазарен принцип чрез избор на стратегически инвеститор, без предоставяне на държавна гаранция и без сключване на дългосрочни договори за купуване на ел. енергия, като правният способ ще бъде чрез отделяне на активите и пасивите на НЕК в отделно дружество. Това каза пред журналисти в Министерски съвет министърът на енергетиката Теменужка Петкова, предаде репортер на Агенция „Фокус“.  \r\nПеткова посочи, че до края на годината ще бъде подготвена нормативно такава процедура, за да се види доколко е реален инвеститорският интерес, който се заявява в рамките на последната година. По думите ѝ това е един то най-положителните варианти.\r\n„Анализирани бяха няколко варианта, свързани с възможността за рационално използване на оборудването на АЕЦ „Белене“. Първият е за неизползването му, но това означава загуба за всички разходи, които са направени досега, и има риск от декапитализация на НЕК и това ще се отрази негативно и на БЕХ, така че това е най-негативният вариант. Вторият вариант е свързан с възможността оборудването да бъде продадено на трето лице, но той е почти невъзможен. По отношение на реализацията на оборудването е разгледан вариант НЕК и БЕХ да запазят еднолично своето участие, но е много малко вероятен, тъй като те нямат финансовата възможност да участват в реализацията на такъв проект с първоначална стойност от 20 млн. лв. Разгледан е и вариант, в който проектът се реализира от изцяло частен инвеститор, но и той е труден за реализация и не се знае доколко той е удачен за българската държава“, каза още министър Петкова и уточни, че е бил разгледан и вариантът за изцяло участие на държавата с предоставяне на заем, базиран на междуправителствено споразумение, но той е рискован.\r\nЦветилена СИМЕОНОВА", "date": "2018.05.16", "title": "Министър Теменужка Петкова: Ще бъде направен опит проектът АЕЦ“Белене“ да се реализира на пазарен принцип чрез избор на стратегически инвеститор"}
{"url": "http://www.focus-news.net/news/2018/05/16/2522399/predstaviteli-na-grazhdanskoto-obshtestvo-nastoyavat-integratsiyata-na-stranite-ot-zapadnite-balkani-da-ostane-osnoven-prioritet-na-es.html", "text": "Над 100 представители на гражданското общество приеха документ, който представлява техния принос за срещата на върха на държавните глави от ЕС и Западните Балкани, която ще се проведе в София на 17 май. Това съобщиха от пресцентъра на Икономически и социален съвет. Участниците в конференцията на високо равнище бяха убедени, че разширяването на ЕС, и по-специално разпространението на неговите демократични ценности и законови стандарти в региона на Западните Балкани, е в интерес и на страните от този регион, и на ЕС. Популяризирането на ценностите на ЕС в региона гарантира сигурност и стабилност, дава тласък на социалното и икономическото развитие и укрепва демокрацията и принципите на правовата държава в тези страни, което на свой ред означава стабилност и сигурност за ЕС.\r\n„Бъдещето на региона е европейско бъдеще“, подчерта в изказването си преди конференцията г-н Лука Жайе, председател на Европейския икономически и социален комитет. „Убеден съм, че както за ЕС, така и за страните от Западните Балкани няма друга алтернатива освен да правят непрестанни, трансформиращи и устойчиви стъпки към пълното членство“, добави Жайе.\r\n„Искрено вярвам, че интегрирането на този регион в нашия Съюз във възможно най кратък срок е в интерес не само на страните и гражданите от Западните Балкани, но и на всички нас в ЕС“, заяви Диляна Славова, председател на секция „Външни отношения“ на Европейския икономически и социален комитет. „Организираното гражданско общество от региона и от ЕС трябва да има важна роля в насърчаването на процеса като важен механизъм за контрол, който гарантира качеството на крайния резултат“, каза още тя. \r\nЗаместник министър-председателят по правосъдната реформа и министър на външните работи на България Екатерина Захариева също подчерта необходимостта от участие на гражданското общество:„Социалните партньори имат важна роля за социално-икономическото развитие и сближаването в Западните Балкани.“ Тя изрази надежда, че през 2025 г. ще види две страни от Западните балкани като членки на ЕС.\r\nИкономиките на страните от Западните Балкани продължават да бележат растеж, но въпреки това страните от региона остават сред най-бедните в Европа. Според прогнозите пълното сближаване с жизнения стандарт на ЕС може да отнеме 40 години. Участниците препоръчваха, когато се прави оценка на изпълнението на критериите за членство в ЕС, да се оценяват социалното, икономическото и териториалното сближаване. В хода на дискусиите беше подчертана първостепенната роля на образованието и свободните и независими медии за преодоляване на наследството от миналото и за укрепване на демократичните ценности. Представителите на организациите на гражданското общество обърнаха особено внимание на правата и овластяването на уязвимите групи в региона. Те отправиха настоятелен призив към правителствата в региона да правят повече за справяне с предизвикателствата, с които се сблъскват жените, а именно домашното насилие, ограничените възможности на пазара на труда, тормоза и насилието на работното място, разликата в заплащането и пенсиите между жените и мъжете, репродуктивните права и правата при майчинство, неравния достъп до високите етажи на политиката. Участниците подчертаха също необходимостта от провеждане на приобщаващи политики по отношение на малцинствата в Западните Балкани.\r\nУчастниците отбелязаха, че социалните партньори и другите организации на гражданското общество както на европейско, така и на национално равнище, трябва да участват пълноценно в целия процес на европейска интеграция на страните от Западните Балкани. Конференцията призова държавните глави, участващи в срещата на върха в София, да заявят своя ясен ангажимент за по-последователна и пряка помощ за организациите на гражданското общество на всички равнища и подчерта необходимостта от организиране на съвместни прояви с представители на организации на гражданското общество от Западните балкани и ЕС преди всяка една от следващите срещи на върха.\r\nКонференцията за Западните Балкани представлява принос на организираното гражданско общество към срещата на върха на държавните ръководители от ЕС и Западните Балкани. Тя беше организирана съвместно от Европейския икономически и социален комитет (ЕИСК) и Програмата за техническа помощ и обмен на информация (TAIEX) на Европейската комисия, с подкрепата на Българското председателство на Съвета на ЕС и Икономическия и социален съвет на Република България. Представители на сдружения на работодатели, на профсъюзи и други организации на гражданското общество от ЕС и Западните Балкани, както и представители на институциите на ЕС, български длъжностни лица и членове на българското организирано гражданско общество се събраха, за да обсъдят конкретните препоръки, които гражданското общество ще отправи към националните власти и европейските институции.", "date": "2018.05.16", "title": "Представители на гражданското общество настояват интеграцията на страните от Западните Балкани да остане основен приоритет на ЕС"}
{"url": "http://www.focus-news.net/news/2018/05/16/2522400/nova-makedoniya-zoran-zaev-prie-predlozhenieto-na-lidera-na-vmro-dpmne-za-televizionen-duel.html", "text": "Министър-председателят на Македония Зоран Заев (СДСМ) прие предложението на лидера на опозиционната ВМРО-ДПМНЕ Христиан Мицкоски, вместо в кабинета, да проведат среща пред публика в телевизионен дуел, предава скопската  „НОВА“.\r\n„Премиерът Зоран Заев е готов по всяко време за телевизионен дуел с Християн Мицкоски, заяви за говорителят на правителството Миле Бошняковски.\r\nСлед заседание на Централния комитет на партията, в отговор на журналистически въпрос за среща с премиера Заев, лидерът на ВМРО-ДПМНЕ  заяви, че би искал тя да бъде по телевизията, а не в кабинет. \r\n„На заседанието на Изпълнителния комитет и на заседанието на Централния комитет разгледахме настоящата политическа и икономическа ситуация в Република Македония, прегледахме темите, които имат значение за гражданите в Република Македония. Това трето поколение политици на ВМРО-ДПМНЕ учеше от първо поколение, растеше с второ поколение и като основна цел и задача си е поставила да победи остатъците от прехода, а това ще започне с организирането на един огромен национален протест на 2 Юни в 20 часа (местно време) пред правителството на Република Македония“, обяви Мицкоски.Тереза Герова", "date": "2018.05.16", "title": "„НОВА“ (Македония): Зоран Заев прие предложението на лидера на ВМРО-ДПМНЕ за телевизионен дуел"}
{"url": "http://www.focus-news.net/news/2018/05/16/2522397/ministar-lilyana-pavlova-ochakvame-utre-evropeyskite-i-balkanskite-lideri-da-priemem-politicheska-deklaratsiya-i-sofiyski-plan-za-realizatsiya-na-proekti.html", "text": "На Срещата на Върха утре очакваме 28-те европейски лидери и 6-те балкански лидери да приемем политическата декларация, че европейската перспектива е необратим процес. Това каза министърът за Българското председателство Лиляна Павлова на откриването на дискусия на тема „Инвестиционен потенциал на Западните Балкани“ в НДК, предаде репортер на Агенция „Фокус“. „На основата на декларацията да приемем и Софийския план, с който да започне реализацията на определените проекти“, посочи Лиляна Павлова и допълни, че планът включва 3 основни стълба. „Първият са приоритетите, насочени към институционални реформи, така необходими в държавите от Западните Балкани“, изтъкна министърът. „Вторият стълб е сигурността, мерките и борбата с организираната престъпност и миграцията“, обясни Лиляна Павлова. „Третият и най-важен стълб е това как по-добре да инвестираме и да развием потенциала на региона“, каза още тя.\r\nБиляна ИВАНОВА", "date": "2018.05.16", "title": "Министър Лиляна Павлова: Очакваме утре европейските и балканските лидери да приемем политическа декларация и Софийски план за реализация на проекти"}
{"url": "http://www.focus-news.net/news/2018/05/16/2522384/manfred-veber-enp-sas-svoite-219-evrodeputati-enp-shte-podkrepi-predlozheniyata-na-gerb-po-paketa-za-mobilnost-ne-tryabva-da-se-izpolzvat-merki-nakazvashti-balgarskite-prevozvachi.html", "text": "Със своите 219 евродепутати ЕНП ще подкрепи предложенията на ГЕРБ по пакета за мобилност - не трябва да се използват мерки, наказващи българските превозвачи. Това каза председателят на групата на ЕНП в Европейския парламент Манфред Вебер по време на брифинг в Народното събрание след като участва в заседание на ПГ на ГЕРБ, предаде репортер на Агенция „Фокус“.  „Искам да кажа, че позицията, която ПП ГЕРБ има по тази тема е абсолютно идентична с позицията, която ние застъпваме в ЕП. ЕНП е най-голямата група в ЕП. Голяма част от колегите са тук под ръководството на Андрей Ковачев. Ние сме партията на свободния пазар, ние искаме на този пазар да има конкурентоспособност. Не трябва да се използват европейските механизми, да се показват мерки, които по един или друг начин да наказват българските превозвачи и да дават предимство на френските“, каза Вебер. „Ние искаме да има конкуренция, защитаваме компаниите и техните работни места. Това, което силно ме изненадва, е позицията на социалистите. На европейско ниво именно социал-демократите и социалистите са тази група, която най-много пледира за въвеждането на по-високи социални стандарти. Българските социалисти не могат в ЕП да се застъпват за по-високи социални стандарти, а в България да противодействат именно на това“, заяви Вебер. По думите му при всички случаи ЕНП със своите 219 депутати е най-силната група и тя ще подкрепи това, което партия ГЕРБ внесе и подкрепя в ЕП и ще застане зад тези идеи. \r\nДеница КИТАНОВА", "date": "2018.05.16", "title": "Манфред Вебер, ЕНП:  Със своите 219 евродепутати ЕНП ще подкрепи предложенията на  ГЕРБ по пакета за мобилност -  не трябва да се използват мерки, наказващи българските превозвачи"}
{"url": "http://www.focus-news.net/news/2018/05/16/2522401/ministar-lilyana-pavlova-utre-balgariya-i-sarbiya-shte-podpishat-memorandum-za-gazovata-vrazka-mezhdu-dvete-strani.html", "text": "След приемането на политическата декларация и Софийския дневния ред на Срещата на Върха утре ще бъдат подписани и първите меморандуми. Това каза министърът за Българското председателство Лиляна Павлова на откриването на дискусия на тема „Инвестиционен потенциал на Западните Балкани“ в НДК, предаде репортер на Агенция „Фокус“. „Първият от тях ще бъде подписан утре между България и Сърбия за газовата връзка между двете страни“, заяви тя. „Вторият меморандум ще бъде подписан на следващия ден - между България и Македония“, обясни Лиляна Павлова.\r\nБиляна ИВАНОВА", "date": "2018.05.16", "title": "Министър Лиляна Павлова: Утре България и Сърбия ще подпишат меморандум за газовата връзка между двете страни"}
{"url": "http://www.focus-news.net/news/2018/05/16/2522398/vitsepremierat-tomislav-donchev-ili-proektat-aets-belene-shte-bade-realiziran-kato-pazaren-ili-nyama-da-bade-realiziran.html", "text": "Проектът АЕЦ „Белене“ или ще бъде реализиран като пазарен, или няма да бъде реализиран. Това каза вицепрмиерът Томислав Дончев във връзка с реализцията на проекта АЕЦ \"Белене\", предаде репортер на Агенция „Фокус“. „В днешното решение за АЕЦ „Белене“ няма нищо спонтанно. Още от момента, когато имаше решение на арбитража, още от доставката на произведеното оборудване за всички е ясно, че трябва да бъде намерено най-доброто от икономическа гледна точка този актив да бъде оползотворен. Решението е абсолютно изрядно от техническа гледна точка и ако получим мандат от Народното събрание, ще тестваме пазара и ще видим как той реагира на една такава възможност. Ако се появят конкуренти, това означава, че ще можем да избираме най-доброто решение. Държавата би могла да бъде съдружник с някакъв дял, с който се надявам, че ще може да контролира дейността, за да се гарантира сигурността на гражданите“, каза още Дончев.\r\nТой уточни, че е нелепо това решение да бъде вкарвано в координатната система на някакви геополитически емоции – изток или запад. „Ние търсим най-доброто решение, с което да търсим бъдещи ползи. Няма никакви политически нюанси – нито вътрешни, нито външни. Решението не е насочено към нито един сектор от българската енергетика – не е нито срещу въглищните централи, нито срещу ВЕИ-тата. Проектът или ще бъде реализиран като пазарен, или няма да бъде реализиран. По този начин считаме, че цената на произвежданата електроенергия ще бъде достатъчно атрактивна, за да бъде изкупувана на свободния пазар, не само на българския“, коментира още той.\r\nЦветилена СИМЕОНОВА", "date": "2018.05.16", "title": "Вицепремиерът Томислав Дончев: Или проектът АЕЦ „Белене“ ще бъде реализиран като пазарен, или няма да бъде реализиран"}
{"url": "http://www.focus-news.net/news/2018/05/16/2522404/kardzhali-trima-dushi-sa-postradali-pri-proizshestviya-s-neizpravni-gazovi-uredi-v-oblastta-ot-nachaloto-na-2018-g.html", "text": "Трима души са пострадали при произшествия с неизправни газови уреди в областта от началото на 2018 г. Това съобщиха от ОДМВР - Кърджали. Основната причина за тези произшествия е техническа неизправност. В два от случаите инцидентите са станали при изпускане на газ в помещения от неизправни газови бутилки и последвали пожари. Най-тежко е бил засегнат 69-годишен мъж от Ардино, който получил изгаряния по тялото и лицето и е бил настанен в пловдивска болница. Леки изгаряния е получила 65-годишна жена, в чийто дом в Кърджали се взривила газова бутилка. Леко изгаряне на дланта на ръката получил и 56-годишен водач, чийто автомобил с газова уредба се е запалил и изгорял на ул. “Ангел Кънчев“ в града.\r\nВъв връзка с тези инциденти РДПБЗН – Кърджали апелира към жителите и гостите на областта да спазват мерките за предотвратяване на пожари при използване на газ пропан-бутан:\r\n- Дейностите по устройването и техническото поддържане на газовите отоплителни, нагревателни готварски и други уреди трябва да се извършват само от специалисти.\r\n- Експлоатацията им следва да се осъществява само след предварително обучение.\r\n- Важно правило за ползването им е постоянният контрол за техническата изправност на съоръженията – автоматиката, вентилите и др., осигуряващи нормална работа.\r\n- Необходимо е уредите да са стандартно изпълнение и в никакъв случай да не се използват газови устройства и бутилки със съмнителен произход.\r\n- Отопляваните с газови печки помещения задължително трябва да са с постоянна естествена вентилация.\r\n- Недопустимо е устройването и съхранението на газови бутилки в бани и спални, в помещения под кота нула (мазета, шахти и др.), в близост до печки, радиатори и каквито и да е източници на топлина, както и на места с пряко слънчево нагряване, в гаражи, общи тавани и стълбища.\r\n- Нарушаването на херметичността на газопроводите (маркучите или шланговете) с изтичане на газ в затворено пространство е изключително опасно.\r\n- С цел установяване на течове на газ у нас към пропан-бутана се добавя мирис на чесън.\r\n- В случай, че усетите специфичната миризма на чесън, веднага затворете вентилите и започнете проветряване на помещението. Газ пропан-бутан е по-тежък от въздуха и се наслагва в ниските части на помещението, поради което проветряването трябва да се извърши и за най-ниските точки. \r\n- В случай на теч над допустимата концентрация при минимална мощност на източник на запалване може да се възпроизведе взрив. Ако е тъмно, не палете лампата и не ползвайте открити огнеизточници – запалки, свещи и др. По най-бързия начин изключете електрическия ток.\r\n- Проверката за изтичане на газ в никакъв случай да не се извършва чрез поднасяне на открит огън към съмнителното място. Това можете да извършите чрез сапунен разтвор на мястото на евентуалното изтичане.\r\n- Необходимо е да знаете, че при всяко напълване отново на битовите бутилки с газ на определените за това газ станции се извършва задължителна проверка на годността на съда под налягане.\r\n- Не поемайте излишен риск и не практикувайте напълване с газ на по-малки бутилки от такива с по-голяма вместимост.\r\n- Всички профилактики, които трябва да бъдат извършвани, задължително са посочени в инструкциите на производителя на съответния газов уред. Изисквайте от търговците при покупка на уред да Ви бъде предоставена съответната инструкция на български език.", "date": "2018.05.16", "title": "Кърджали: Трима души са пострадали при произшествия с неизправни газови уреди в областта от началото на 2018 г."}
{"url": "http://www.focus-news.net/news/2018/05/16/2522381/vitsepremierat-valeri-simeonov-provezhda-sreshta-s-parlamentarnata-grupa-na-volya-v-narodnoto-sabranie.html", "text": "Вицепремиерът Валери Симеонов провежда среща с парламентарната група на \"Воля\" в Народното събрание, предаде репортер на Агенция \"Фокус\". Срещата е част от поредицата срещи на вицепремиера с парламентарните групи, които целят да ги запознaят с подготвените от него промени в Закона за хазарта, Закона за здравето, свързани с тютюнопушенето, Закона за устройството на територията, Закона за местните данъци и такси и Закона за водите. Агенция \"Фокус\" припомня: На 10 май 2018 г. заместник министър-председателят по икономическата и демографската политика Валери Симеонов проведе срещи с ръководствата на парламентарните групи на ГЕРБ и „БСП за България“, за да ги запознае с промените в Закона за хазарта, Закона за здравето, свързани с тютюнопушенето, Закона за устройството на територията, Закона за местните данъци и такси и Закона за водите. Единно мнение в подкрепа на Закона за хазарта изразиха и двете парламентарни групи след срещата си с вицепремиера. \r\nПървата среща Валери Симеонов проведе с най-голямата парламентарно представена партия - ГЕРБ. След срещата председателят на групата и заместник-председател на ГЕРБ Цветан Цветанов заяви, че Законът за хазарта ще получи политическа подкрепа, тъй като в момента подрастващите и хората с по-нисък социален статус се подават на манипулациите в медиите във връзка с хазартните игри. От ГЕРБ заявиха, че все още нямат изготвена позиция по Закона за устройство на територията, а по Закона за водите в частта за язовирите имат готовност да дадат своята подкрепа. „По Закона за местните данъци и такси Менда Стоянова и Христиан Митев ще поработят, за да можем от 1 януари 2019 година евентуално да направим и промените, които да обхванат този сектор“, каза още Цветан Цветанов. ГЕРБ бяха категорични, че няма да подкрепят Закона за здравето, свързан с тютюнопушенето. От своя страна вицепремиерът Валери Симеонов коментира, че уважава мнението на ГЕРБ да не подкрепят законопроекта за тютюнопушенето. Той посочи, че именно ГЕРБ са вносителите на сега действащия законопроект и според него е нормално да имат различни позиции по някои въпроси. Вицепремиерът отговори отрицателно на въпроса склонен ли е да оттегли законодателните промени за тютюнопушенето след като ГЕРБ не ги подкрепя. Симеонов бе оптимист по отношение на Закона за хазарта, защото има категорична позиция на политиците и обществото в негова подкрепа. Вицепремиерът коментира, че фактите ще покажат дали коалицията е стабилна или не. \r\nПо темата за тютюнопушенето мнението на БСП бе различно. Лидерът на БСП Корнелия Нинова обяви, че партията ѝ няма единна позиция по този проект и депутатите ще гласуват по съвест. Нинова определи като добър проекта за промени в Закона за хазарта и посочи, че предстои останалите законопроекти на Валери Симеонов да бъдат обсъдени от парламентарната група. Според Нинова ситуацията в държавата е странна, тъй като управляващи партии търсят плаващи мнозинства, а не се излиза с обща програма на кабинета. Нинова обяви, че се е ангажирала пред Валери Симеонов да разговаря с ДПС за законопроектите му. Тя изтъкна обаче, че това не променя позицията на БСП за оставката на кабинета. \r\nДеница КИТАНОВА", "date": "2018.05.16", "title": "Вицепремиерът Валери Симеонов провежда среща с парламентарната група на \"Воля\" в Народното събрание"}
{"url": "http://www.focus-news.net/news/2018/05/16/2522405/reuters-turskiyat-vanshen-ministar-shte-se-sreshtne-s-darzhavniya-sekretar-na-sasht.html", "text": "Министърът на външните работи на Турция Мевлют Чавушоглу ще се срещне с държавния секретар на САЩ Майк Помпео, предава Reuters.\r\nОт външнополитическото ведомство в Анкара поясняват, че разговорът между двамата дипломати ще се проведе на 4 юни във Вашингтон. Срещата се организира на фона на напрежение между двете страни, които са партньори в НАТО. Последното събитие, което изостри двустранните отношения, е решението на Вашингтон да премести посолството на САЩ в Израел от Тел Авив в Ерусалим.Тереза Герова", "date": "2018.05.16", "title": "Reuters: Турският външен министър ще се срещне с държавния секретар на САЩ"}
{"url": "http://www.focus-news.net/news/2018/05/16/2522396/sofiya-liderite-na-es-shte-vecheryat-na-masa-ot-retsikliran-karton.html", "text": "Лидерите на ЕС тази вечер ще вечерят на маса от рециклиран картон, предаде репортер на Агенция „Фокус”.\r\nМатериалът, от който е изработена масата, се нарича „риборд” и е направен от рециклиран картон. Той е супер лек, но много здрав. Масата е създадена специално за тази среща и е водоустойчива. Неформалната вечеря ще се проведе в зала „Джон Атанасов“ на “София Тех Парк“, в навечерието на голямата Среща на върха на 17 май и на нея ще присъстват всички 28 лидери на държавите членки на ЕС. Тя е организирана по покана на Доналд Туск, председател на Европейския съвет, а домакин е Бойко Борисов, министър-председател на България.\r\nИдеята е след приключването на вечерята тя да се нареже и да се рамкира плоскостта пред всеки лидер, където е седял. На тези плоскости всеки от участниците в срещата ще напише послание, а скоро след това всички те ще бъдат изложени. \r\nДо залата, в която ще се проведе вечерята, в обособено помещение ще има 3D мапинг шоу за европейските лидери, в което са включени експозиции на български художници. \r\nХраната, която европейските лидери ще консумират, е произведена в България, като повечето използвани продукти са био. Има български трюфели, различни видове сирена, лютеница, пушени чушки. \r\nЦветелин ДИМИТРОВ", "date": "2018.05.16", "title": "София: Лидерите на ЕС ще вечерят на маса от рециклиран картон"}
{"url": "http://www.focus-news.net/news/2018/05/16/2522402/manfred-veber-enp-po-vreme-na-balgarskoto-predsedatelstvo-vav-fokusa-e-temata-za-zapadnite-balkani-koyato-prez-poslednite-godini-ne-beshe-tolkova-aktualna-v-evropa.html", "text": "По време на българското председателство във фокуса е темата за Западните Балкани, която през последните години не беше толкова актуална в Европа. Това каза председателят на групата на ЕНП в Европейския парламент Манфред Вебер по време на брифинг в Народното събрание след като участва в заседание на ПГ на ГЕРБ, предаде репортер на Агенция „Фокус“. „Една изключителна заслуга на премиера Борисов е, че Западните Балкани отново са на дневен ред и то основен приоритет. „Меркел, Рахой и останалите държавни глави отново се занимават с тази тема и я приемат за актуална“, заяви Вебер. \r\nВ края на брифинга художникът Христо Панев връчи картината „Българка“ на Манфред Вебер. \r\nПредседателят на ПГ на ГЕРБ обяви, че понеже България има невероятни творци и художници и в парламента от няколко дни Христо Панев е изложил свои творби, от ПГ на ГЕРБ са откупили невероятната картина „Българка“, за да я подарят на Вебер. „За нас е изключително важно, че вие ще имате една прекрасна творба на един много известен художник. Защо да не съдействаме тези негови творби да бъдат показани в ЕП и вие да бъдете част от представянето на г-н Панев“, посочи Цветанов. \r\nДеница КИТАНОВА", "date": "2018.05.16", "title": "Манфред Вебер, ЕНП: По време на българското председателство във фокуса е темата за Западните Балкани, която през последните години не беше толкова актуална в Европа"}
{"url": "http://www.focus-news.net/news/2018/05/16/2522403/ministar-krasimir-valchev-nad-20-hilyadi-detsa-byaha-vklyucheni-dopalnitelno-v-obrazovatelnata-sistema-tezi-usiliya-tryabva-da-prodalzhat.html", "text": "Обхватът на децата в предучилищна възраст е ключов за тяхното по-нататъшно включване в системата на образованието. Това каза на пресконференция министърът на образованието Красимир Вълчев, предаде репортер на Агенция „Фокус“. Министър Вълчев направи обобщение на свършеното от министерството през първата година от мандата на кабинета и очерта основните приоритети пред образованието през следващите няколко месеца. „Основен приоритет беше като държава с всичките си инструменти да обхванем всяко едно дете в училищна и предучилищна възраст. Над 20 хиляди деца са включени допълнително в системата. Целта ни е да направите усилията постоянни, не кампанийни, за да имаме резултати и по-нататък, да продължи интеграцията и взаимните усилия между институциите, защото нито една не може да се справи сама достатъчно добре“, отбеляза министър Вълчев. „С акта, който предлагаме на МС за постоянно действие на механизма, сме направили така, че да регламентираме финансирането на механизма“, допълни той, като припомни, че 20 милиона лева допълнително са били отпуснати за включване в образователната система на деца от уязвимите групи в училищна и предучилищна възраст. „Много важен елемент от работата на механизма е информационната обезпеченост на всички процеси – дали се налагат актове за административни нарушения, дали се спират семейните помощи да деца, постоянната координация между ангажираните институции“, посочи още министър Вълчев. Той допълни, че се следи приоритетно и по-голяма степен дали се гарантира правото на образование на деца при интензивна мобилност от страна на родителите им. „Подготвяме два големи проекта за финансиране по оперативната програма \"Наука и образование за интелигентен растеж\", които да действат през следващата календарна година“, съобщи той, като уточни, че проектите ще обхвата преодоляването на образователните трудности в училищна и предучилищна възраст при деца, чиито майчин език не е българският.  Министър Вълчев отбеляза, че се работи и върху система от индикатори, чрез който ще се насърчат общините да постигат по-добър обхват на деца в училищна и предучилищна възраст. „Обхватът на децата в предучилищна възраст е ключов за тяхното по-нататъшно включване в системата на образованието“, посочи той. „За настоящата година бюджетът беше увеличен с близо половин милиард лева, такъв ръст не е имало в  предходните години“, припомни образователният министър, като подчерта, че това е инвестиция в учителите. „Учителите са най-важният фактор и ще продължат да бъдат. За следващите 3 години в средносрочната прогнозна рамка са заложени средства за ежегодно увеличение на средствата до достигане на двойно увеличение“, допълни още той. \r\nВесела ПЕТРОВА", "date": "2018.05.16", "title": "Министър Красимир Вълчев: Над 20 хиляди деца бяха включени допълнително в образователната система, тези усилия трябва да продължат"}
{"url": "http://www.focus-news.net/news/2018/05/16/2522408/ministar-lilyana-pavlova-byalata-lyastovitsa-izobrazena-na-novata-poshtenska-marka-mozhe-da-bade-zapomnena-s-tova-che-vinagi-se-zavrashta-u-doma-neka-tova-e-poslanie-i-na-evropredsedatelstvoto.html", "text": "Бялата лястовица, изобразена на новата пощенска марка, може да бъде запомнена с това, че винаги се завръща у дома – нека това бъде посланието и на европредседателството. Това каза министърът на Българското председателство на Съвета на ЕС Лиляна Павлова по време на валидирането на пощенска марка, посветена на европредседателството, предаде репортер на Агенция „Фокус“. „Благодаря на министър Московски и на целия екип за това, че толкова бързо направиха цялата организация, за да направим за втори път в рамките на българското председателство втора пощенска марка, която валидираме. Първата има забележителен успех, надявам се и при втората да стане така. Тя е едно прекрасно изображение на лястовица. Тук трябва да отбележим как е избрана тя. Тук е инициативата на Вежди Рашидов. Инициативата е с валидирането на тази пощенска марка, да дадем почит на известния български плакатист Камен Попов, който рисува и създава плаката при приемането на България в ЕС. В негова памет тази идея е доразвита в пощенска марка от негов близък приятел Парашкев Фереджанов“, заяви Павлова. По думите ѝ тази бяла лястовица е един много хубав символ. „Бялата лястовица може да бъде запомнена с това, че винаги се завръща у дома, така че искам да си пожелая това да бъде посланието и на българското председателство. Всички млади хора, които заминаха да учат в чужбина, да се завърнат в България да живеят и да работят, защото страната ни се развива. Тази марка ще бъде част и от официалните подаръци, които ще бъдат предоставени на лидерите, които пристигат днес за лидерската вечеря и среща на 28-те тази вечер, както и за срещата на Върха във формат „28+Западните Балкани“, каза още Лиляна Павлова. \r\nТранспортният министър Ивайло Московски изрази надежда във времето тази пощенска марка да има своята стойност, както нумизматична, така и символична за нашето председателство. „Надяваме се това да бъде и символ и да остане добър спомен за една хубаво и добре свършена работа и като организация, и като съвети, проведени в България. Поне като пощенска марка и нумизматична стойност ще остане във времето и надявам се добър спомен за българското председателство“, каза още Ивайло Московски.\r\nЦветилена СИМЕОНОВА", "date": "2018.05.16", "title": "Министър Лиляна Павлова: Бялата лястовица, изобразена на новата пощенска марка, може да бъде запомнена с това, че винаги се завръща у дома – нека това е послание и на европредседателството"}
{"url": "http://www.focus-news.net/news/2018/05/16/2522409/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.16", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/05/16/2522411/pregled-na-mezhdunarodnite-novini-do-13-chasa-agentsiya-fokus.html", "text": "Пред Синода на Българската православна църква (БПЦ) в София се провежда протест срещу решението на българските владици да не участват в отбелязването на 1000-годишнината от основаването на Охридската архиепископия, което ще се състои на 27 май в Охрид, предава A1 On.\r\nПредседателят на фондация „Българска памет\" Милен Врабевски, който организира протеста, твърди, че зад гърба на патриарх Неофит е организиран заговор под външен натиск.\r\n„Трябва да се провери чуждестранното влияние върху българските институции, които служат като държава в държавата в полза на чужди интереси. Решението на синода на БПЦ е направено под диктовка\", подчерта Врабевски.\r\nУчастниците в протеста изискват отговор от Синода на БПЦ за последното решение да се забрани на български клерици да участват в честването на хилядната годишнина на Охридската архиепископия.\r\nТакова решение, според тях, е скандално, тъй като е било взето с прегласуване от епископите,  в отсъствието на патриарх Неофит, който, като напомнят, е поел отговорността и е подал ръка на Македонската православна църква, приемайки БПЦ да бъде нейна Майка-Църква. Напомня се, че шест месеца по-късно не са предприети никаква стъпки в тази насока. \r\n„Няма дейности, свързани с духовното обединение на православните братя от двете страни на границата. Последното решение за неучастието в честването в Охрид представлява пълен отказ от това, което обеща БПЦ преди шест месеца, и означава работа в полза на някои външни антибългарски интереси“, казват организаторите от „Българска памет\".\r\nНа 14 май синодът на БПЦ реши да не приеме поканата на предстоятеля на МПЦ за съвместното честване на хилядолетния юбилей на Охридската архиепископия. Осем български епископи гласуваха за това решение, а четирима се противопоставиха. Патриарх Неофит не присъства на заседанието на Синода.\r\n*** Държавните и правителствени ръководители на страните от Европейския съюз ще обсъждат във вечерните часове на сряда в София отговора си на неотдавнашните решения на американския президент Доналд Тръмп. Става въпрос за излизането на САЩ от споразумението за ядрената програма и за наказателни тарифи за вноса на стомана и алуминий от ЕС, отбелязва ORF, най-голямата обществена медия в Австрия.\r\nНасилието в Ивицата Газа след преместването на посолството на САЩ от Тел Авив в Ерусалим също ще бъдат предмет на обсъждане. И за трите теми, ЕС не е съгласен с правителството на САЩ. Австрия е представена в София от канцлера Себастиан Курц.\r\nВ четвъртък европейските лидери ще се срещнат за неформална вечеря пред срещата на върха на ЕС за Западните Балкани със Сърбия, Македония, Босна и Херцеговина, Черна гора, Албания и Косово. На югоизточните съседни на ЕС страни трябва да се покаже „европейска перспектива\".\r\nВ ЕС обаче има спор за Косово, което през 2008 г. се отцепи от Сърбия. Испания и четири други държави не признават страната. Поради тази причина ръководителят на кабинета в Мадрид Мариано Рахой няма да присъства на срещата.\r\n*** Организацията за забрана на химически оръжия (ОЗХО) потвърди, че хлорен газ „вероятно е използван като химическо оръжие\" при февруарската атака срещу сирийския град Саракеб.\r\nМисия на ОЗХО определи, че „хлорът е бил освободен от цилиндрите с механично въздействие в квартал Ал Талил на Саракеб\" на 4 февруари, се казва в изявление на организацията.\r\n*** Министърът на външните работи на Турция Мевлют Чавушоглу ще се срещне с държавния секретар на САЩ Майк Помпео.\r\nОт външнополитическото ведомство в Анкара поясняват, че разговорът между двамата дипломати ще се проведе на 4 юни във Вашингтон. Срещата се организира на фона на напрежение между двете страни, които са партньори в НАТО. Последното събитие, което изостри двустранните отношения, е решението на Вашингтон да премести посолството на САЩ в Израел от Тел Авив в Ерусалим.\r\n*** Според министър-председателя на Косово Рамуш Харадинай властите в Прищина са гарантирали на сръбското малцинство в страната достатъчно конституционни права и няма какво повече да им дадат.\r\nХарадинай направи съответното изявление по телевизия Т7 в отговор на молба да коментира искането на сръбския президент Александър Вучич за отстъпки от страна на Косово, за да се стигне до „решение за окончателния статут на провинцията\".\r\n„Сърбите в Косово се ползват с привилегиите, които са създадени специално за тях“, подчерта Харадинай, допълвайки, че „не се оценява правилно това, което Косово е дало за сръбската общност\".\r\nКосовският премиер говори и за предприетите действия за трансформиране на Косовските сили за сигурност (КСС) в армия.\r\nХарадинай изрази увереност, че ще успее да извърши трансформацията, на която се противопоставят депутатите от сръбската общност, както и някои международните представители в Прищина.\r\n*** Бившият главнокомандващ на силите на НАТО в Европа, пенсионираният американски генерал Уесли Кларк заяви, че все още е рано КейФОР да напуска Косово.\r\nСъгласно думите на Кларк, докато КейФОР е в Косово, властите в Прищина би трябвало да използват средствата за икономическо развитие, вместо за финансиране на въоръжени сили.\r\nКларк увери, че иска Косово да стане част от Европейския съюз, но смята, че е добре студентите да останат и да работят в страната си. \r\n„Все още тук имаме КейФОР, за да гарантираме сигурността на Косово… Но ако бях в Косово и можех да помисля за отбраната от КейФОР и НАТО, бих счел за обосновано средствата на правителството да отидат за икономическо развитие, вместо да се харчат за въоръжени сили\", коментира Кларк на пресконференция в Прищина.\r\nСпоред американския генерал най-добрият начин да се осигури бъдещето на Косово като независима и демократична държава е икономическото развитие.\r\n„Бих призовал хората от Косово да мислят за отбраната и икономически условия, да задържат част от младите тук, за да осигурят заетост, да инвестират в младите хора, да инвестират в инфраструктурата и докато е НАТО тук за сигурност, нека не се бавят с това и да вършат работата си\", подчерта Кларк.\r\nБившият командващ на НАТО изрази увереност, че ще дойде времето, когато КейФОР ще напусне страната, но добави, че този момент все още не е настъпил. \r\nКларк призна, че би искал да види споразумение между Сърбия и Косово за нормализиране на отношенията, място в ООН за Прищина и в крайна сметка – членство в Европейския съюз, заедно с това на Белград. Той допълни, че не съществува причина поради която Косово и Сърбия да не бъдат добри съседи.\r\n*** Министерството на външните работи на Турция настоя генералния консул на Израел в Истанбул Йозеф Леви Сфари да напусне страната „за известно време\".\r\nСпоред дипломатически източници, пожелали анонимност, от ведомството са казали на Сфари да напусне Турция заради безразборното насилие и убийства от страна на израелски войници по границата с Ивицата Газа.\r\nТурският генерален консул в Ерусалим бе призован от израелското външно министерство във вторник и също така от него бе поискано да напусне страната за неопределен период от време.\r\nНай-малко 62-ма палестинци бяха убити и още хиляди бяха ранени от израелските сили по границата с Ивицата Газа по време на протест в понеделник.  Хиляди палестинци се бяха събрали на източната граница, за да вземат участие в протестите, целящи да отбележат годишнината от Деня на Накба и да протестират срещу преместването на посолството на САЩ от Тел Авив в Ерусалим.\r\n***", "date": "2018.05.16", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/16/2522414/parlamentat-prie-promeni-v-zakona-za-kreditnite-institutsii-na-parvo-chetene-urezhdashti-sluchaite-na-promyana-ili-otpadane-na-benchmark.html", "text": "Парламентът прие промени в Закона за кредитните институции на първо четене, уреждащи случаите на промяна или отпадане на бенчмарк, предаде репортер на Агенция „Фокус“. Законопроектът е внесен от председателя на Бюджетна комисия и депутат от ГЕРБ Менда Стоянова. Промените са във връзка с влезлия в сила от 1 януари 2018 г. европейски регламент за индекси, използвани като бенчмаркове за целите на финансовите инструменти и финансови договори или за измерване на резултатите на инвестициите. Промените уреждат случаите на промяна или отпадане на бенчмарк за лихвен процент. В тези случаи законопроектът предвижда кредиторът или банката да прилага план за действие и да съобщава на потребителя за произтичащите от плана промени в договорите за кредит, като в проекта изрично е разписано, че  новият лихвен процент не може да надвишава размера на лихвения процент при замяната. В преходните и заключителни разпоредби се изменя и Законът за кредитите на недвижими имоти на потребители, като същите правила се прилагат и за договорите за кредит, сключени преди 1 юли 2018 г., спрямо които за референтен лихвен процент се ползва пазарен индекс, като LIBOR, EURIBOR или SOFIBOR. В проекта е предвидено промените да влязат в сила от 1 юли 2018 г.  В рамките на дебата депутатът от ГЕРБ и председател на Бюджетна комисия Менда Стоянова коментира, че промяната в Закона за кредитните институции е абсолютно необходима и тя е категорично е в защита на българските потребители. Стоянова обясни, че със закона се  дават гаранции на потребителите  при евентуална замяна на бенчмарк, произтичаща от промяна в лихвения процент.  Депутатът от ГЕРБ коментира, че когато се говори за SOFIBOR, ще се види, че става въпрос за 8 банки. Тя посочи, че  БНБ  не иска да поддържа един SOFIBOR, който е възможно да бъде манипулиран. По думите й е по-добре БНБ да се се съсредоточи върху правенето на истински бенчмарк, който се изчислява на база на сделки, което се прави от 2016 г. Менда Стоянова, че това се нарича основен лихвен процент. От ПГ на „БСП за България“ разкритикуваха закона, тъй като с него се заличава SOFIBOR и той ще бъде погребан от 1 юли 2018 г. Според ДПС, ако SOFIBOR го няма, БНБ трябва да направи индекс на много по-широка основа. \r\nДеница КИТАНОВА", "date": "2018.05.16", "title": "Парламентът прие промени в Закона за кредитните институции на първо четене, уреждащи случаите на промяна или отпадане на бенчмарк"}
{"url": "http://www.focus-news.net/news/2018/05/16/2522417/pazardzhik-zadarzhan-e-39-godishen-mazh-za-krazhba-na-ohranitelni-kameri-ot-zhp-spirka-selo-mokrishte.html", "text": "Криминалисти от полицията в Пазарджик заловиха мъж, откраднал две охранителни камери от района на железопътна спирка, съобщиха от ОД МВР - Пазарджик. В началото на май неизвестен извършил кражба на две охранителни камери монтирани на подлеза на железопътната спирка край село Мокрище. След подаване на сигнал за случилото се е извършен оглед,  а разследването е поето от служители на сектор „Криминална полиция“ при полицейското управление в областния град. Не след дълго органите на реда заловили автора на посегателството 39-годишен мъж от село Мокрище. Той е задържан в ареста с полицейска заповед, а спрямо него се води дознание.", "date": "2018.05.16", "title": "Пазарджик: Задържан е 39-годишен мъж за кражба на охранителни камери от жп спирка село Мокрище"}
{"url": "http://www.focus-news.net/news/2018/05/16/2522407/vitsepremierat-tomislav-donchev-pri-dobro-stechenie-na-obstoyatelstvata-razdvizhvane-na-ploshtadkata-na-aets-belene-bi-moglo-da-ima-okolo-2020-g.html", "text": "При добро стечение на обстоятелствата раздвижване на площадката на АЕЦ „Белене“ би могло да има около 2020 г. Това каза пред журналисти в Министерски съвет вицепремиерът Томислав Дончев във връзка с реализацията на проекта, предаде репортер на Агенция „Фокус“. „Ако няма интерес от пазара, вариантите за проекта са два – или продажба на оборудването, което няма как да стане при изгодни условия, или друг инсталиране на един от реакторите на площадката на „Козлодуй“, но всичките подварианти на това ще бъдат разгледани само ако въпреки огромното ни желание, пазарът не реагира“, коментира Дончев. Той уточни, че няма как да се прогнозира какъв ще е интересът и поясни, че процедурата, с която ще бъде избран стратегическият инвеститор, ще бъде конкретна и прозрачна. \r\nЦветилена СИМЕОНОВА", "date": "2018.05.16", "title": "Вицепремиерът Томислав Дончев: При добро стечение на обстоятелствата раздвижване на площадката на АЕЦ „Белене“ би могло да има около 2020 г."}
{"url": "http://www.focus-news.net/news/2018/05/16/2522410/vitsepremierat-valeri-simeonov-atakite-sreshtu-zakona-za-hazarta-sa-ochakvani-osobeno-ot-tezi-koito-sa-pryako-zasegnati.html", "text": "Атаките срещу Закона за хазарта са очаквани особено от тези, които са пряко засегнати. Това каза вицепремиерът Валери Симеонов след срещата си с ПГ на „Воля“ в Народното събрание по внесени от него законопроекти във връзка с някои атаки срещу Закона за хазарта, предаде репортер на Агенция „Фокус“.  Той посочи, че по закона няма позиция на хора, извън хазарта. „Съпротивата беше очаквана. Сигурен съм, че колегите от парламентарните групи в Народното събрание, които изразиха вече своята подкрепа, са я очаквали. Би трябвало да са я поставили предварително в разчетите и след като категорично казаха, че ще подкрепят Закона за хазарта, очаквам това да стане“, коментира Симеонов. Във връзка с призива към народа да спаси националната си лотария, вицепремиерът заяви, че това му звучи като стадо акули, които призовават да не се посяга върху мечтите на младите рибки.\r\nДеница КИТАНОВА", "date": "2018.05.16", "title": "Вицепремиерът Валери Симеонов: Атаките срещу Закона за хазарта са очаквани особено от тези, които са пряко засегнати"}
{"url": "http://www.focus-news.net/news/2018/05/16/2522416/ministar-krasimir-karakachanov-pravitelstvoto-glasuva-proekt-za-bronirana-mashinana-stoynost-14-mlrd-lv-i-za-iztrebitel-za-18-mlrd-lv.html", "text": "Проектът, който гласувахме за бронирана машина, е на стойност 1,4 млрд. лв., а за изтребител – 1,8 млрд. лв. Това каза пред журналисти в Министерски съвет министърът на отбраната Красимир Каракачанов, предаде репортер на Агенция „Фокус“.\r\n„Днес Министерски съвет гласува два проекта за отбраната – единият е за придобиване на нова бронирана машина, а другият е за изтребителя. Те са част от нашата управленска програма и са разработени от Министерството на отбраната. Първият проект за инвестиционен разход е за придобиване на основна бойна техника за изграждане бойни групи от състава на механизираната бригада. Става въпрос за проект на стойност 1 464 000 000 лв. с ДДС за откриване на 150 единици бойна техника, като срок на плащането е 12 години. Първите години сумите са по 100 млн. лв. на година, а последните три години от 150 до 180 млн. лв. Става въпрос за проект, в който се предвижда производство в България с максимално включване на българския военнопромишлен комплекс, а също и машините, които ще бъдат реализирани, в целия жизнен цикъл на своето съществуване да бъдат модернизирани в български предприятия“, коментира министър Каракачанов.\r\nВъв връзка с актуализирания проект за придобиване на нов тип боен самолет той посочи, че става въпрос за минимум 8 самолета, като сумата е 1,8 млрд. лв. с ДДС, а срокът за плащането е разсрочен във времето в десет години. „Искам да благодаря на Министерството на финансите за подкрепата, тъй като дълго обсъждахме дали да е с ДДС или без ДДС. Към момента шест фирми са проявили интерес към този проект и ще дадем опция и за нови изтребители, и за втора ръка такива“, коментира още той.\r\nКаракачанов обясни, че проектите днес са гласувани, утре ще бъдат внесени в Народното събрание. „И се надявам, ако нещо не се забави в парламента, поне по един от тях да бъде сключен договор до края на годината. Ще търсим максимално изгодния за националния интерес вариант. Няма да има политически или геополитически предпочитания – който направи най-добрата оферта, той ще бъде предпочетен“, каза още министърът на отбраната.\r\nЦветилена СИМЕОНОВА", "date": "2018.05.16", "title": "Mинистър Красимир Каракачанов: Правителството гласува проект за бронирана машинана стойност 1,4 млрд. лв., и за изтребител –  за 1,8 млрд. лв."}
{"url": "http://www.focus-news.net/news/2018/05/16/2522420/ministar-krasimir-valchev-otblokirano-e-vazstanovyavaneto-na-sredstvata-po-operativna-programa-nauka-i-obrazovanie-za-inteligenten-rastezh-no-ostavat-trudnosti.html", "text": "Отблокирано е възстановяването на средствата по Оперативната програма „Наука и образование за интелигентен растеж\", но остават трудности. Най-голям е рискът от неизпълнение на междинната цел по първата ос на програмата. Това каза на пресконференция министърът на образованието Красимир Вълчев, предаде репортер на Агенция „Фокус“. \r\n„По отношение на Оперативна програма \"Наука и образование за интелигентен растеж\" имаме писмо от Европейската комисия, с което ни уведомяват, че условията за вдигане на предупрежденията за възможно прекъсване на крайния срок на плащанията са изпълнени. Казано с други думи ще бъде възстановено възстановяването на средствата. Благодаря на колегите от изпълнителната агенция на управляващия орган, които положиха максимални усилия, за да изпълнят всички условия“, заяви министър Вълчев. „Ще запазим възможността да реализираме така наречените „системни проекти“, които са важни за системата на училищното и предучилищното образование. По тях се реализират множество важни политики като ученически и студентски практики и дейности за преодоляване на образователни трудности“, уточни той. По думите му тези проекти са с висока степен на ефективност, а смисълът на програмата е не просто да се усвоят едни средства, а да бъдат оползотворени. „Добрата новина е, че през този период, в който беше прекъснато възстановяването на средствата, ние успяхме да осигурим непрекъсваемост на финансирането на дейностите по тези проекти. Лошата новина е, че това няма да мине съвсем без щети. Имаме рискове, свързани с междинната цел, която е не само да усвоим определен обем средства, но и да изпълним определени индикатори. Благодарение най-вече на системните проекти ние нямаме риск от неизпълнение на междинната цел за втора и трета ос на ОП, които са средствата за образование. Но имаме неизпълнени индикатори, един основен – броят на педагогическите специалисти, включени в проект на дейности по квалификация“, обясни образователният министър. Той уточни, че трудностите са свързани с най-вече с това да се подобри капацитетът на управляващия орган и да се изпълнят междинните цели, да стартират новите операции и да се интезифицира работата по първата ос на оперативната програма.", "date": "2018.05.16", "title": "Министър Красимир Вълчев: Отблокирано е възстановяването на средствата по Оперативна програма „Наука и образование за интелигентен растеж\", но остават трудности"}
{"url": "http://www.focus-news.net/news/2018/05/16/2522413/vitsepremierat-valeri-simeonov-podkrepyam-vsyako-predlozhenie-za-uvelichavane-na-danaka-varhu-hazarta.html", "text": "Подкрепям всяко предложение за увеличаване на данъка върху хазарта. Това каза вицепремиерът Валери Симеонов след срещата си с ПГ на „Воля“ в Народното събрание по внесени от него законопроекти във връзка с някои атаки срещу Закона за хазарта, предаде репортер на Агенция „Фокус“. Той обърна внимание, че в Закона за хазарта на НФСБ не предвижда промени в данъците за хазарта и коментира идеята за 20% ДДС върху хазарта. „Аз декларирах, че ще подкрепим всяко предложение за увеличаване на данъка върху хазарта. В момента Българският спортен тотализатор е единственият законен източник на средства за българския спорт и е поставен в много неизгодно положение. Неговият периметър е изключително много ограничаван от 2012 г. досега. Той е загубил страшно много средства. Следователно и средствата за спорта са толкова драстично намалени“, каза вицепремиерът. Той обясни, че това е така, тъй като няма изисквания за частните хазартни оператори да заделят средства за спорт. „Трябва да се помисли и в тази посока. След като обаче законът е така ограничителен за българския спортен тотализатор, не виждам причина да не се въведе и ДДС, така че долу-горе да се поизравнят“, заяви Симеонов. \r\nДеница КИТАНОВА", "date": "2018.05.16", "title": "Вицепремиерът Валери Симеонов: Подкрепям всяко предложение за увеличаване на данъка върху хазарта"}
{"url": "http://www.focus-news.net/news/2018/05/16/2522412/prof-anton-parvanov-sreshtata-es-zapadni-balkani-shte-bade-uspeshna-ako-se-prieme-obsht-dokument-i-se-ochertayat-vremevi-horizonti-za-chlenstvo.html", "text": "За да кажем, че този самите Западни Балкани - ЕС е изпълнил ако не всички, то по-голямата част от своите задачи, е приемането на общ, заключителен документ. Това каза в интервю за Агенция „Фокус“ проф. Антон Първанов, преподавател по Външна политика на Балканските страни в Катедра „Международни отношения“ в УНСС за предстоящата среща между ЕС и Западните Балкани на 17 май. „Другото, което ще говори за успех на срещата, е очертаването на времеви хоризонти за реално придвижване към членство в ЕС за някои от държавите от групата на Западните Балкани“, заяви той. По думите му самото провеждане на такъв висок форум в столицата ни е успех. „Реален успех ще бъде, ако в хода на срещата и множеството формални и неформални разговори се направи придвижване към отговаряне на някои от острите проблеми между Балканските държави“, посочи проф. Първанов. „Като успех би могло да бъде отбелязано, ако в хода на тази среща все пак се стигне до разговори и очертаване на перспективи за съживяване на регионалното сътрудничество на Балканите в хода на евроинтеграцията“, каза още той. \r\nБиляна ИВАНОВА", "date": "2018.05.16", "title": "Проф. Антон Първанов: Срещата ЕС - Западни Балкани ще бъде успешна, ако се приеме общ документ и се очертаят времеви хоризонти за членство"}
{"url": "http://www.focus-news.net/news/2018/05/16/2522418/taki-fiti-predsedatel-na-mani-pozitsiyata-na-mani-za-ezika-macedonian-language.html", "text": "В преговорите за разрешаване на спора за името трябва да се има предвид как името на езика е вписан в ООН, а именно – „Macedonian“. Това подчерта председателят на Македонската академия на науките и изкуствата (МАНИ) Таки Фити, коментирайки въпроса за конституционното име на страната, предава скопският телевизионен канал „Алсат-М“.\r\n„Не можем да го приемем, това е позицията на МАНИ, когато става въпрос за езика на страната – да се изписва на латиница и да се изговаря така, както ние го изговаряме – македонски. В ООН той трябва да бъде формулиран като „Macedonian language“. Това е позиция, която навлиза в същината на въпроса за идентичността и тук нашите предложения към правителството са абсолютно ясни и солидни“, подчерта Фити.Агенция „Фокус“ припомня:\r\nПо-рано Фити бе категоричен, че правителствата на Македония и Гърция трябва да преговарят за разрешаване на спора за името, но подчерта, че не трябва да се приема решение на принципа „ерга омнес“, нито промяна в Конституцията. „Абсурдни са изискванията на Гърция за име с географско определение, обединено в една дума“, заяви Фити. \r\nИкономистът от МАНИ и настоящ неин председател се е изказвал и по други ключови за македонското общество политически въпроси, като Закона за езиците, икономическите политики на правителството на премиера Зоран Заев.Тереза Герова", "date": "2018.05.16", "title": "Таки Фити, председател на МАНИ: Позицията на МАНИ за езика - „Macedonian language“"}
{"url": "http://www.focus-news.net/news/2018/05/16/2522421/predsedatelyat-na-ns-tsveta-karayancheva-uchastva-v-zasedanieto-na-predsedatelite-na-parlamenti-na-stranite-chlenki-na-organizatsiyata-za-chernomorsko-ikonomichesko-satrudnichestvo.html", "text": "През изминалите години Парламентарната асамблея за Черноморско икономическо сътрудничество (ПАЧИС) успя да отговори в голяма степен на очакванията на своите основатели и се превърна във важен канал за комуникации между страните от региона. Това заяви председателят на Народното събрание Цвета Караянчева на заседанието на председателите на парламенти на страните членки на Организацията за Черноморско икономическо сътрудничество, съобщиха от пресцентъра на Народното събрание. Срещата на върха в Истанбул е по повод 25-ата годишнина от учредяването на ПАЧИС. \r\n\"Преди четвърт век на същото това място представители на девет държави-членки на Организацията за Черноморско икономическо сътрудничество се събраха и подписаха документите за създаването на нашата Асамблея\", припомни Цвета Караянчева. Тя подчерта, че днес организацията включва парламентаристи от дванадесет страни, обединени от общото желание да работят за подобряването на стабилността и икономическото благосъстояние на региона и неговите граждани. \r\n\"Нашата Асамблея е институция с важно значение за осигуряването на политическа рамка за гарантиране на общите приоритети за устойчиво развитие на региона и за неговата енергийна и транспортна сигурност\", заяви Цвета Караянчева. Според нея постигнатите резултати са забележителни, но и задължаващи. Налага се да бъдат открити нови пътища за посрещане на предизвикателствата, които съвременния сложен и многообразен живот поставя пред страните от региона, добави Цвета Караянчева. \r\n\"Перспективите за развитие на Черноморското икономическо сътрудничество са тясно свързани с европейските интеграционни процеси, подчерта още председателят на Народното събрание. За да отговорим на повечето от предизвикателствата в региона, е необходимо да имаме по-голямо присъствие на Европа в Черноморския регион, както и повече теми от програмата на Черноморския регион да бъдат включени в европейския дневен ред\", добави Цвета Караянчева. \r\nПо повод 25-ата годишнина от учредяването на Асамблеята председателят на Народното събрание беше наградена с почетен медал на ПАЧИС. Прието беше изявление на председателите на парламентите, посветено на годишнината. \r\nВ заседанието участва и ръководителят на делегацията на Народното събрание в Парламентарната асамблея на Черноморското икономическо сътрудничество и вицепрезидент на ПАЧИС Петър Кънев. Българските участници бяха посрещнати от председателя на Великото национално събрание на Турция Исмаил Кахраман.", "date": "2018.05.16", "title": "Председателят на НС Цвета Караянчева участва в заседанието на председателите на парламенти на страните членки на Организацията за Черноморско икономическо сътрудничество"}
{"url": "http://www.focus-news.net/news/2018/05/16/2522422/normalno-se-osashtestvyava-trafikat-na-avtomobili-prez-granichnite-punktove-s-gartsiya-zlatograd-makaza-i-kapitan-petko-voyvoda.html", "text": "Нормално се осъществява трафикът на автомобили през граничните пунктове с Гърция „Златоград“, „Маказа“ и „Капитан Петко Войвода“ към 13.00 часа, съобщиха за Радио „Фокус“ – Смолян от Главна дирекция „Гранична полиция“.\r\nНели ГЕРГЬОВСКА", "date": "2018.05.16", "title": "Нормално се осъществява трафикът на автомобили през граничните пунктове с Гърция „Златоград“, „Маказа“ и „Капитан Петко Войвода“"}
{"url": "http://www.focus-news.net/news/2018/05/16/2522423/sport-viktoriya-tomova-zapochna-s-pobeda-uchastieto-si-na-turnira-vav-frantsiya.html", "text": "Виктория Томова започна с победа участието си на турнира в Сен Годен, Франция. Първата ракета на България при жените се класира за втория кръг на състезанието, след като се наложи с 4:6, 7:5, 6:3 над представителката на домакините Теса Андрианфиримо в двубой, продължил два часа и 40 минути.\r\nЗа победата си Томова спечели девет точки за световната ранглиста.", "date": "2018.05.16", "title": "Спорт: Виктория Томова започна с победа участието си на турнира във Франция"}
{"url": "http://www.focus-news.net/news/2018/05/16/2522406/vitsepremierat-valeri-simeonov-sreshtata-s-volya-mina-dobre-poluchihme-printsipno-saglasie-za-vsichki-chetiri-zakonoproekta-no-predstoyat-da-badat-pretsizirani-nyakoi-tekstove.html", "text": "Срещата с „Воля“ мина добре, получихме принципно съгласие за всички четири законопроекта, но предстоят да бъдат прецизирани някои текстове. Това каза вицепремиерът Валери Симеонов след срещата си с ПГ на „Воля“ в Народното събрание по внесени от него законопроекти, предаде репортер на Агенция „Фокус“. „Предстои да бъдат уточнени и прецизирани отделните текстове, като например за Закона за устройство на територията във връзка с преместваемите обекти и за контрола върху държавна територия. По Закона за хазарта принципно приемат както ограничаването на продажбата на места само, които са изрично лицензирани и по отношение на пряката и непряката реклама, също приемат, но вероятно ще имат някакви допълнения“, заяви Валери Симеонов. По думите му за Закона за здравето от „Воля“ са дали принципно съгласие. „Законът за местни данъци и такси за изсветляването на така наречените апартхотели, също получихме съгласие. Там евентуално ще направят изчисление по отношение на процентите, които ние предлагаме като местен данък“, коментира вицепремиерът. \r\nДеница КИТАНОВА", "date": "2018.05.16", "title": "Вицепремиерът Валери Симеонов: Срещата с „Воля“ мина добре, получихме принципно съгласие за всички четири законопроекта, но предстоят да бъдат прецизирани някои текстове"}
{"url": "http://www.focus-news.net/news/2018/05/16/2522424/plovdiv-blizo-4-800-sa-zrelostnitsite-v-oblastta-koito-shte-se-yavyavat-na-zadalzhitelnite-maturi.html", "text": "Близо 4 800 са зрелостниците от Пловдив и областта, които ще се явяват на задължителните матури на 21 и 23 май. Това съобщиха за Радио „Фокус“ – Пловдив от Регионалното управление по образование. От институцията уточниха, че броят на зрелостниците през 2018 година не се различава драстично от този през миналата, когато са били близо 4 600.\r\nТази година няма да има промяна в организацията и протичането на държавните зрелостни изпити. При провеждане на матурите имат право да присъстват като наблюдатели и до трима представители на родителите на учениците от училището, в което има изпит.\r\nИзпитите започват в 8.00 часа и са с продължителност четири астрономически часа. За учениците със специални образователни потребности се отпускат два допълнителни часа. Учениците трябва да се явят в училищата, в които ще полагат матури, 15 минути преди началото на изпита. Длъжни са да носят документ за самоличност и служебната бележка за допускане до изпита. Ученикът не може да излезе от изпитната зала преди да е предал работата си по съответния модул.\r\nЧетири са изпитите, които са разделени на два модула – по математика, химия и опазване на околната среда, физика и астрономия, както и по биология и здравно образование. Останалите изпити се състоят от по три модула с различна продължителност. По български език и литература първият модул трае един час и се състои от 30 въпроса със затворен отговор, които носят 30 точки. Вторият също е един час и включва 10 въпроса със свободен отговор и работа с текст, като носи 40 точки. Третият модул е интерпретативно съчинение или есе, което носи останалите 30 точки до общия сбор от 100.\r\nРезултатите от положените матури трябва да са ясни през първата половина на месец юни.\r\nТони МИХАЙЛОВ", "date": "2018.05.16", "title": "Пловдив: Близо 4 800 са зрелостниците в областта, които ще се явяват на задължителните матури"}
{"url": "http://www.focus-news.net/news/2018/05/16/2522419/blagoevgrad-postanovkata-momcheto-ot-posledniya-chin-beshe-predstavena-v-grada-v-ramkite-na-festivala-tara-ra-bumbiya.html", "text": "Актьорите от „Момчето от последния чин“ показаха истински талант и силна игра вчера пред благоевградската публика. Това съобщиха от пресцентъра на Община Благоевград. Артистите Стефан Вълдобрев, Боряна Братоева, Димитър Николов, Димитър Банчев, Симеон Алексиев, Красимира Кузманова, под вещата режисура на Крис Шарков представиха сюжета на постановката с динамика, съспенс и невероятни режисьорски решения. Пиесата „Момчето от последния чин“ е написана от испанския драматург Хуан Майорга. \r\nСлед края на спектакъла, публиката се наслади „Гората на моето дърво“ с Васил Зафирчев и Сашо Костов от Драматичен театър „Джинот“ от Велес. Постановката е под режисурата на Александър Ивановски по дело на младия, но доказал се автор Сашо Димоски.\r\n„Тара-ра-бумбия“ продължава и днес с постановката на театър „Възраждане“  - „Великденско вино“ от 19.00 часа на Голяма сцена на ДТ „Н. Й. Вапцаров“. „Щастливият Бекет“ е втората пиеса за деня. Тя ще бъде поставена на сцената в Младежки дом от 21.30 часа. Щастливият Бекет“ е интерактивен театрален спектакъл, който е вдъхновен от пиесата „О, щастливи дни“ на Самюъл Бекет.", "date": "2018.05.16", "title": "Благоевград: Постановката „Момчето от последния чин“ беше представена в града в рамките на фестивала „Тара-ра-бумбия“"}
{"url": "http://www.focus-news.net/news/2018/05/16/2522415/vitsepremierat-valeri-simeonov-za-promenite-v-zakona-za-hazarta-takava-shiroka-podkrepa-kam-vnesen-zakonoproekt-ne-sam-poluchaval.html", "text": "Такава широка подкрепа към внесен законопроект,  не съм получавал. Това каза вицепремиерът Валери Симеонов след срещата си с ПГ на „Воля“ в Народното събрание и във връзка със Закона за хазарта, предаде репортер на Агенция „Фокус“. Попитан дали има организации, които подкрепят промените в Закона, Симеонов заяви: „Трябва да ви кажа,че аз такава широка подкрепа към внесен законопроект, досега не съм получавал. Включително от места, които не съм очаквал“, каза Симеонов. Той поясни, че е получил лични поздравления, към НФСБ и подкрепа от представители на най-различни кръгове - интелектуални, професионални. Симеонов посочи, че до момента хазартните оператори нямат един процент данък. „Плащат една такса от 15% по Закона за хазарта. Такса“, подчерта Симеонов и уточни, че най-вероятно при обсъждането на законопроекта на комисии, ще поиска налагане на съответните данъци.  \r\nДеница КИТАНОВА", "date": "2018.05.16", "title": "Вицепремиерът Валери Симеонов за промените в Закона за хазарта: Такава широка подкрепа към внесен законопроект,  не съм получавал"}
{"url": "http://www.focus-news.net/news/2018/05/16/2522427/zam-ministar-tanya-mihaylova-predprieli-sme-vsichki-merki-za-da-nyama-iztichane-na-otgovorite-na-maturite.html", "text": "Предприели сме всички мерки, за да няма изтичане на отговорите на матурите. Това каза на пресконференция заместник-министърът на образованието и науката Таня Михайлова, предаде репортер на Агенция „Фокус“. „Запазваме трите модула с оглед едно по-нормално провеждане на матурата. Не променяме и времето в модулите. Ще бъде така, както миналата година. Миналата година имаше най-малко анулирани работи“, отбеляза зам.-министър Михайлова. По отношение на това дали ще има камери във всички стаи, където ще се провеждат матурите, тя отбеляза: „Първият зрелостен изпит по български език и литература ще бъде в 651 училища в над 4 200 класни стаи, с 10 100 квестори. В правилата за информационна сигурност, които са разпространени във всички институции, в които ще се провеждат матурите, е заложено видеонаблюдението, но говорим и за мерките за сигурност, така че ще има видеонаблюдение“. \r\nВесела АЛЕКСАНДРОВА", "date": "2018.05.16", "title": "Зам.-министър Таня Михайлова: Предприели сме всички мерки, за да няма изтичане на отговорите на матурите"}
{"url": "http://www.focus-news.net/news/2018/05/16/2522425/zornitsa-kraleva-zam-kmet-na-blagoevgrad-chrez-izgrazhdaneto-na-velosipednite-alei-shte-se-postignat-merki-za-osiguryavane-na-dostapna-bezopasna-i-uyutna-gradska-sreda.html", "text": "Чрез изграждането на велосипедните алеи ще се постигнат мерки за осигуряване на достъпна, безопасна и уютна градска среда. Това каза на пресконференция заместник-кметът на Община Благоевград Зорница Кралева, предаде репортер на Радио „Фокус“ – Пирин. „При преминаването на велосипедните алеи през кръстовищата и входовете, съществуващата асфалтова настилка ще се запази и велосипедните алеи ще се означат с маркировка. Предвижда се понижаване на съществуващите високи бордюри. Велоалеите ще се изпълнят от плътен асфалтобетон с дебелина 4 см върху основа от несортиран трошен камък с дебелина 30 см. След приключване на строително-монтажните работи по изграждане на велоалеите, тротоарните настилки ще бъдат възстановени. Ще се облагороди средата от гледна точка на пейки и кошчета, и се предвижда запазването на съществуващата растителност, както и нова такава“, отбеляза тя. Зорница Кралева посочи, че се очаква с реализацията на обекта да се предвидят и мерки за подобряване на физическата среда, посредством полагане на изискващите се за това настилки, осигуряване на достъпна среда и интегриране на групите в неравностойно положение, както и повишаване на сигурността и безопасността на движение. По думите ѝ чрез този обект се постига и екологичен ефект.\r\nНатали СТЕФАНОВА", "date": "2018.05.16", "title": "Зорница Кралева, зам.-кмет на Благоевград: Чрез изграждането на велосипедните алеи ще се постигнат мерки за осигуряване на достъпна, безопасна и уютна градска среда"}
{"url": "http://www.focus-news.net/news/2018/05/16/2522426/evrodeputatat-eva-maydel-vratata-za-evropeyska-perspektiva-na-zapadnite-balkani-veche-e-otvorena.html", "text": "Вратата за европейска перспектива на Западните Балкани вече е отворена. Това каза евродепутатът от ГЕРБ/ЕНП Ева Майдел на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „България е вървяла по този път съвсем скоро и знае усилията. Познава и ползите от сближаването, а след това и присъединяването към ЕС“, посочи тя. „Това е един естествен начин да имаме водеща роля като страна в процеса“, каза още Ева Майдел.\r\nБиляна ИВАНОВА", "date": "2018.05.16", "title": "Евродепутатът Ева Майдел: Вратата за европейска перспектива на Западните Балкани вече е отворена"}
{"url": "http://www.focus-news.net/news/2018/05/16/2522430/burgas-krayniyat-srok-za-registratsiya-za-evropeyskoto-parvenstvo-po-vetrohodstvo-e-do-18-may.html", "text": "За пореден път Бургас е домакин на най-значимата ветроходна проява Европейско първенство на Олимпийския клас 470. Това каза на пресконференция Станислав Касъров, главен съдия на състезанието, предаде репортер на Радио „Фокус“ - Бургас. „Това е финалната пресконференция преди откриването на състезанието. Това за нас и всички участници е най-голямото събитие през настоящата година“. Касъров добави, че имали 79 лодки от 29 нации. „Крайният срок за регистрация е до 18 май, така че очакваме това да не е крайната бройка. Събрал се е елитът на Олимпийското ветроходство клас 470. Всички големи европейски шампиони участват, олимпийски медалисти в борба за Европейската титла, а също и за подготовката за Олимпийските игри в Токио през 2020 г. Имаме три дни за регистрация - 16, 17 и 18 май“, каза още той. По думите му на 18 май ще има практическа гонка от 13.00 часа. От 19 май ще започват гонките до 24 май включително. „На 24 май ще бъдат гонките за медалите. В тези гонки участват най-добрите 10 от мъжете и жените. Гонките ще започват в 13.00 часа в зависимост от времето. Състезателите вече са тук. Впечатлени са от обстановката в града и от пристанището“, каза още Касъров.\r\nЯнислава КРЪСТЕВА", "date": "2018.05.16", "title": "Бургас: Крайният срок за регистрация за европейското първенство по ветроходство е до 18 май"}
{"url": "http://www.focus-news.net/news/2018/05/16/2522433/kardzhali-shest-opita-za-telefonni-izmami-sa-napraveni-v-ramkite-na-nyakolko-chasa-v-grada.html", "text": "Силна активизация на телефонни измамници е регистрирана в Кърджали днес. Това съобщиха от ОДМВР - Кърджали. Само до обяд шестима жители на областния център са били атакувани да предават пари. Два са използваните сценария – средства за лечение на близък и полицейска операция за залавяне на телефонни измамници. Има случай, в който на един телефон първо са искали пари за болен близък, а втория път мним полицейски инспектор е търсил помощ за задържане на телефонни измамници.  При всички опити настояването е било хората да изхвърлят парите през терасите на жилищата си.\r\nПолицаите отново предупреждават гражданите да не влизат в диалог по телефона с хора, които им искат пари и да не предават спестявания и ценности по никакъв повод.", "date": "2018.05.16", "title": "Кърджали: Шест опита за телефонни измами са направени в рамките на няколко часа в града"}
{"url": "http://www.focus-news.net/news/2018/05/16/2522432/smolyan-dvizhenieto-po-pat--862-mezhdu-selo-leshtak-i-selo-lyaska-se-osashtestvyava-v-edna-lenta-poradi-otstranyavane-na-padnalo-darvo-ot-patnoto-platno.html", "text": "Движението по път III-862 между село Лещак и село Ляска се осъществява в една лента поради отстраняване на паднало дърво от пътното платно. Това съобщиха от пресцентъра на Агенция \"Пътна инфраструктура\". Движението се осъществява в едната лента и част от банкета на пътя.", "date": "2018.05.16", "title": "Смолян: Движението по път III-862 между село Лещак и село Ляска се осъществява в една лента поради отстраняване на паднало дърво от пътното платно"}
{"url": "http://www.focus-news.net/news/2018/05/16/2522435/ministerstvoto-na-zdraveopazvaneto-e-osigurilo-na-teritoriyata-na-tsyalata-strana-lekarstvenite-produkti-neobhodimi-za-lechenieto-na-patsientite-s-hiv-infektsiya.html", "text": "Министерството на здравеопазването е осигурило на територията на цялата страна лекарствените продукти, необходими за лечението на пациентите с ХИВ инфекция. Това съобщиха от пресцентъра на Министерството на здравеопазването. Във връзка с получен на 15 май т.г. в Министерството на здравеопазването сигнал от пациентска организация за липсващи медикаменти за ХИВ в специализираните центрове в Стара Загора и Варна, министерството информира: \r\nКъм момента за УМБАЛ „Проф. Ст. Киркович“ АД - гр. Ст. Загора са осигурени всички заявени за месеците май и юни 2018 г. видове и количества антиретровирусни лекарствени продукти. \r\nЛекарственият продукт с INN Darunavir е осигурен чрез освобождаване на количества от Оперативния резерв от антиретровирусни лекарствени продукти и чрез договор, сключен от МЗ с търговец на едро, за което изпълнителният директор на УМБАЛ „Проф. Ст. Киркович“ АД - гр. Ст. Загора е уведомен с писма с рег. №33-21-34/09.05.2018 г. и рег. №33-21-55/11.05.2018 г. \r\nЛекарственият продукт Stocrin film coated tablet 200 mg x 90 (INN Efavirenz) е осигурен чрез освобождаване на количества от Оперативния резерв от антиретровирусни лекарствени продукти, за което изпълнителният директор на УМБАЛ „Проф. Ст. Киркович“ АД - гр. Ст. Загора е уведомен с писмо с рег. №33-21-34/09.05.2018 г. \r\nЛекарственият продукт с INN Emtricitabine/Tenofovir disoproxil film-coated tablet 200/245 mg x 30 е осигурен чрез договор, сключен от МЗ с търговец на едро, за което изпълнителният директор на УМБАЛ „Проф. Ст. Киркович“ АД - гр. Стара Загора е уведомен с писмо с рег. №20-Р-60/09.05.2018 г. \r\nЗа УМБАЛ „Св. Марина“ ЕАД - гр. Варна  заявените за месец май 2018 г. опаковки от лекарствения продукт с INN Darunavir, за който се отнася сигналът на пациентската организация, са осигурени чрез освобождаване на количества от Оперативния резерв от антиретровирусни лекарствени продукти, за което изпълнителният директор е уведомен с писмо с рег. №33-21-34/09.05.2018г. \r\nС цел осигуряване непрекъснатост на терапията на HIV позитивните пациенти Министерството на здравеопазването е предприело следните действия: \r\n1. Преразпределени са всички количества от наличния резерв на МЗ към лечебните заведения, крайни получатели по Наредба № 34/2005г. по следните позиции: \r\n- Darunavir \r\n- Raltegravir \r\n- Tenofovir disoproxil - в количества, достатъчни да обезпечат нуждите на лечебните заведения до края на месец юни \r\n- Efavirenz - в количества, достатъчни да обезпечат нуждите на лечебните заведения до края на месец юни   \r\n2. Допълнителни количества са закупени от МЗ на стойност до 30 000лв. без ДДС по всяка от следните позиции: \r\n- Darunavir – доставен на 10.05.2018 г. \r\n- Raltegravir – доставен на 14.05.2018 г. \r\n3. За лекарствения продукт Emtricitabine/Tenofovir disoproxil е закупено количество на стойност 30 000лв. без ДДС, което е разпределено в лечебните заведения на 09.05.2018 г.", "date": "2018.05.16", "title": "Министерството на здравеопазването е осигурило на територията на цялата страна лекарствените продукти, необходими за лечението на пациентите с ХИВ инфекция"}
{"url": "http://www.focus-news.net/news/2018/05/16/2522429/imer-selmani-bivsh-makedonski-ministar-gartsiya-tryabva-da-osaznae-che-ne-mozhe-da-tapche-varhu-nashata-identichnost.html", "text": "Бившият министър кандидат за президент Имер Селмани заяви, че постигането на компромис в спора с Атина за името на страната няма да бъде лесно, но Гърция трябва да разбере, че не може да тъпче върху македонската идентичност, съобщава скопското електронно издание „Фактор“.\r\n„Всяко минало правителство даде своя принос и усилия за разрешаване на спора с името, не заради Гърция, а заради нас. Пътят към членството в ЕС и НАТО е трънлив. Дали някои от нас, в страната, е щастлив заради какъвто и да било компромис? Не. Но всички сме наясно, че това ще ни донесе много. Със сигурност този компромис няма да бъде лесен, но трябва да бъде достоен. Гърция трябва да осъзнае, че не може да стъпи върху нашата идентичност като Македония и особено като македонци“, заяви Селмани.Тереза Герова", "date": "2018.05.16", "title": "Имер Селмани, бивш македонски министър: Гърция трябва да осъзнае, че не може да тъпче върху нашата идентичност"}
{"url": "http://www.focus-news.net/news/2018/05/16/2522428/enoriyski-sveshtenik-petar-hubenov-razvitieto-na-vaprosa-za-edinenieto-i-premahvaneto-na-shizmata-na-makedonskata-tsarkva-e-ot-kompetentsiyata-na-svetiya-sinod.html", "text": "Развитието на въпроса за единението и премахването на схизмата на Македонската православна църква (МПЦ) е от компетенцията на Светия синод на Българската православна църква (БПЦ) и митрополитите. Така енорийският свещеник от Пловдив Петър Хубенов коментира за Радио „Фокус” - Пловдив решението на Светия синод да не изпраща наши представители на тържествата по случай 1000-годишнината от основаването на Охридската Архиепископия. „В момента въпросът с Македонската църква е деликатен, тъй като тя е в схизма със Сръбската православна църква (СПЦ) и молитвено литургично участие на БПЦ с македонската църква не може да има”, каза отец Хубинов. Според него взетите решения на Светия Синод са такива, може би, от съображения за сигурност и от гледна точка на това, че предстоят преговори за единството на цялата църква. Според Петър Хубинов МПЦ е изпаднала в състояние на страдаща и трябва внимателно да се преценят нещата, за да не се усложнят и да са за благото на цялата църква, най-вече за македонската. „Решението е мъдро и далновидно, а ние може само да го подкрепим и да се молим за единството на църквата”, каза още Отец Хубенов.\r\nЦветана ТОНЧЕВА", "date": "2018.05.16", "title": "Енорийски свещеник Петър Хубенов: Развитието на въпроса за единението и премахването на схизмата на Македонската църква е от компетенцията на Светия синод"}
{"url": "http://www.focus-news.net/news/2018/05/16/2522438/sofiya-ot-900-chasa-do-1600-chasa-na-18-may-se-zabranyava-dvuposochnoto-vlizane-na-patni-prevozni-sredstva-po-ul-kozloduy-mezhdu-ul-krastets-i-ul-bratya-miladinovi.html", "text": "От 9.00 часа до 16.00 часа на 18 май се забранява двупосочното влизане на пътни превозни средства по ул. „Козлодуй” между ул. „Кръстец” и ул. „Братя Миладинови”. Това съобщиха от пресцентъра на Столична община.", "date": "2018.05.16", "title": "София: От 9.00 часа до 16.00 часа на 18 май се забранява двупосочното влизане на пътни превозни средства по ул. „Козлодуй” между ул. „Кръстец” и ул. „Братя Миладинови”"}
{"url": "http://www.focus-news.net/news/2018/05/16/2522437/dobrich-predstoi-sklyuchvane-na-dogovor-po-proekt-na-obshtinata-po-programata-za-transgranichno-satrudnichestvo.html", "text": "Предстои сключване на договор по проект на Общината по Програмата за трансгранично сътрудничество. Това съобщи Росица Йорданова, зам.-кмет „Икономическо развитие и европейски фондове“ в Община град Добрич, предаде кореспондент на Радио „Фокус” – Варна. Дейностите по проект „Подобряване на връзката с мрежата TEN-T в трансграничния регион Меджидия – Добрич“ включва ремонт на улица „Никола Петков“ и част от булевард „Добруджа“. Общата стойност е 15 624 662 лева. Периодът на изпълнение е до 2021 година. Дирекция „Икономическо развитие и европейски фондове“ вече е подготвила обществената поръчка и тя вече е обявена. Информация ще бъде публикувана днес до края на работния ден. \"По друг проект на Общината - „Реконструкция и модернизация на Професионална гимназия по ветеринарна медицина „Проф. д-р Георги Павлов” град Добрич”, миналата седмица беше направена символична първа копка, а вече са в ход процедурите по избор на изпълнител\", каза Росица Йорданова. Общината разглежда постъпилите осем оферти за дейностите по обзавеждане и оборудване на гимназията. Росица Йорданова съобщи още, че предстои обявяване на два конкурса за управители – на ДКЦ II и на Центъра за психично здраве „Д-р Петър Станчев“. \r\nЖулиета НИКОЛОВА", "date": "2018.05.16", "title": "Добрич: Предстои сключване на договор по проект на Общината по Програмата за трансгранично сътрудничество"}
{"url": "http://www.focus-news.net/news/2018/05/16/2522442/sliven-zamestnik-kmetovete-rumen-ivanov-i-pepa-chilikova-posreshtnaha-uchastnitsi-v-mezhdunarodniya-festival-priyatelstvo-bez-granitsi.html", "text": "Заместник-кметовете Румен Иванов и Пепа Чиликова посрещнаха представители на държавите-участници в Международния детски фолклорен танцов фестивал „Приятелство без граници“, чийто домакин е Сливен. Това съобщиха от Община Сливен. В официалната зала на Общината те посрещнаха делегациите делегациите на Молдова, Албания, Хърватска, Латвия, Турция и Румъния.\r\n„Радвам се, че и тази година Сливен е домакин на дългоочаквания Международен детски фолклорен танцов фестивал „Приятелство без граници“. Нашият град е дал много на българската история и има какво да разкаже, за своите герои, прославили Сливен, артисти, певци и уникална природа. Продължавайте все така да популяризирате фолклорното си богатство във всички краища на света. Надявам се да останете с прекрасни спомени и впечатления и добри приятелства, които дълго ще помните“, заяви в приветствието си към гостите заместник-кметът по финансите Румен Иванов.\r\nНа срещата присъстваха и детски фолклорен ансамбъл „Българче“ при Основно училище „Христо Ботев“ и Народно читалище „Хаджи Димитър – 1937“, които са символични домакини на фестивала. По време на срещата домакините и гостите си размениха подаръци. \r\nВ програмата за днес е включена среща на съставите и с областния управител Чавдар Божурски. Всички групи ще имат организирано посещение на крепостта „Туида“ и време за почивка и запознанства. Тази вечер от 18.30 часа на площад „Хаджи Димитър“ ще се състои вторият концерт на откритата сцена.", "date": "2018.05.16", "title": "Сливен: Заместник-кметовете Румен Иванов и Пепа Чиликова посрещнаха участници в Международния фестивал „Приятелство без граници“"}
{"url": "http://www.focus-news.net/news/2018/05/16/2522440/plovdiv-obshtinata-predstavi-tri-novi-avtomobila-za-nuzhdite-na-domashniya-sotsialen-patronazh.html", "text": "Община Пловдив представи три нови автомобила за нуждите на Домашния социален патронаж, предаде репортер на Радио „Фокус“ – Пловдив. „400 са потребителите на социалната услуга и всеки ден им предоставяме топла храна. Смея да твърдя, че хората са доволни от услугата, тъй като няма текучество и няма отказали се“, каза заместник-кметът Георги Титюков. По думите му социалната услуга разполага със шест буса. Новите автомобили са съобразени с градския транспорт, късата база на автобусите. „Смятам, че това ще допринесе за по-навременно и по-качествено предоставяне на храната“, коментира Георги Титюков. По думите му трите нови буса са на обща стойност 139 000 лева с ДДС. Към този етап не се предвижда да се разшири обхвата от 400 души на социалната услуга, тъй като нито с подвижен състав, нито с хора може да го покрие. В момента чакащите за услугата са около 50. Потребителите заплащат такса в размер на 60% от пенсията. Титюков коментира, че освен храна има и услуга, която предоставя посещение на социален работник в дома на потребителя, който почиства и помага за нещо в зависимост от това каква е таксата, но тя е средно около 70 лева в зависимост от размера на пенсията. „Това е много желана услуга. Хората са доволни, което е важно за нас, за да имаме обратна връзка и да знаем какво се случва във вече близо 60-те социални услуги, които се предлагат на територията на община Пловдив. Домашен социален патронаж е една от най-големите с 400 потребители“, каза Георги Титюков.\r\nВесела КРЪСТЕВА", "date": "2018.05.16", "title": "Пловдив: Общината представи три нови автомобила за нуждите на Домашния социален патронаж"}
{"url": "http://www.focus-news.net/news/2018/05/16/2522434/ministar-ivaylo-moskovski-lipsva-analiz-na-tsyaloto-vazdeystvie-na-zakonodatelniya-proekt-za-mobilnost.html", "text": "Липсва анализ на цялото въздействие на законодателния проект за мобилност. Това каза пред журналисти в Министерския съвет министърът на транспорта, информационните технологии и съобщенията Ивайло Московски, предаде репортер на Агенция „Фокус“.\r\nТой припомни, че Пакетът за мобилност за първи път беше внесен от Европейската комисия на 31 май 2017 г. „Тогава за първи път сме видели текстово разписание предложенията, които не удовлетворяват българските превозвачи и превозвачите от Централна и Източна Европа. След тази дата в едноседмичен срок ние сме реагирали като държава с решение на Министерски съвет, което е внесено по мое предложение, и правителството веднага е декларирало своята позиция официално в Европейския съвет. От този момент нататък тази позиция не само, че не е променяна, но и е надграждана при срещи с други министри от страните от Западните Балкани“, каза още министър Московски и уточни, че тя е в синхрон на 100% с интересите на българските превозвачи и ги защитава. \r\n„Преди около два часа получихме като текстове обобщени всички проблеми, които дискутирахме с Европейската комисия, ще ги погледна и ще ги дадем на премиера Борисов. Това са четирите теми – първо, да няма задължения шофьорът да се връща вкъщи след определен брой седмици, а това да бъде негово право. Второ, спорът след кой ден да започва да тече командировката и да се изплаща както в съответната  държава по техни стандарти, като първото искане беше да бъде след девет дни. Нашите превозвачи се съгласиха дори след седмица ден да бъде, но да бъдат седем последователни дни, а не общо седем дни в месеца – така че това ще бъде и нашето предложение. Третата проблемна тема е възможността да ползват почивките в кабините на превозните средства – нашето предложение тук е да не се ползват кабините едва тогава, когато бъдат създадени необходимите условия за това и се гарантира сигурността на товара и на превозното средство, докато водачът го няма. Четвърто, дефицитът, който виждаме в този вид законодателство, е начинът на неговото прилагане, и как ще бъде контролирано всичко това – т.е. отношението и към трети държави“, каза още транспортният министър.\r\nНа въпрос колко държави ще подкрепят исканията на България, министър Московски отговори, че всяка държава си има свои изисквания и по отделните точки някои съвпадат с нашите, някои – не. „Затова призовах вчера колегите да вземем едно общо решение. Надявам се да има разбиране и разум и самата Комисия да прецизира някои от нещата и да ги предложи така, че да се вземе решение, което да е в полза на всички“, коментира още той и изрази надежда, че българските искания ще бъдат сериозно разгледани.\r\nЦветилена СИМЕОНОВА", "date": "2018.05.16", "title": "Министър Ивайло Московски: Липсва анализ на цялото въздействие на законодателния проект за мобилност"}
{"url": "http://www.focus-news.net/news/2018/05/16/2522431/veselin-mareshki-volya-ne-priemame-na-100-dopuskaneto-na-tyutyunev-dim-kadeto-i-da-e-v-zakriti-pomeshteniya-nyama-da-podkrepim-taka-vnesenite-tekstove-i-v-zakona-za-hazarta.html", "text": "Не приемаме на 100% допускането на тютюнев дим, където и да е в закрити помещения, няма да подкрепим така внесените текстове и в Закона за хазарта. Това каза лидерът на „Воля“ Веселин Марешки по време на брифинг в Народното събрание след срещата си с вицепремиера Валери Симеонов по законопроектите му, предаде репортер на Агенция „Фокус“. Според него е странно, че от управляващите са поискали мнението им за определени теми. „Не е роля на опозицията да решава законодателните неща на въпроса, а да бъде коректив на предложенията на управляващите“, коментира Марешки. Той изрази радостта си, че все пак е започнал някакъв диалог. Марешки определи срещата като ползотворна. „Бяха поставени няколко теми. По някои от тях имаме пълно съответствие, по някои от тях имаме някои разминавания“, заяви Марешки. Той поясни, че „Воля“ ще подкрепи предложението на НФСБ по темата за апартхотелите. „По въпроса с така наречените преместваеми обекти по туристическите ни курорти, мисля, че също на 100% можем да дадем подкрепа, защото всички са запознати с хаоса“, каза Марешки и отчете, че трябва да бъде въведен ред. По закона за тютюнопушенето няма как да се срещне нашата подкрепа“, каза Марешки. „По въпроса за хазарта, Марешки заяви, че преди няколко месеца от „Воля“ остро са поставяли тази тема. Според него по-вредни от хазарта са нездравословните храни, които касаят живота и здравето на българите. „По тази точка ние по-скоро считаме, че българинът не е дебилен, а работа на семейството най-вече, на училищата, е да образоват и възпитават кое е добро и кое е лошо. Всеки сам може да вземе решение как да си харчи парите“, заяви Марешки. Според него не е само въпросът за рекламата на хазарта. \r\nДеница КИТАНОВА", "date": "2018.05.16", "title": "Веселин Марешки, „Воля“: Не приемаме на 100% допускането на тютюнев дим, където и да е в закрити помещения, няма да подкрепим така внесените текстове и в Закона за хазарта"}
{"url": "http://www.focus-news.net/news/2018/05/16/2522441/arh-vasil-tinchev-obshtina-blagoevgrad-normativnata-baza-prechi-za-izgrazhdaneto-na-edna-mrezha-ot-veloalei-v-tseliya-grad.html", "text": "Нормативната база пречи за изграждането на една мрежа от велоалеи в целия град. Това коментира по време на пресконференция главният архитект на Община Благоевград Васил Тинчев, предаде репортер на Радио „Фокус“ – Пирин. Тинчев обясни, че нормативната база е сведена до наклон на велоалеите, сравним с наклона на рампите за лица с увреждания. По думите му точно по тази причина не е изградена велоалея от квартал „Струмско“, минаваща покрай казармата. „Това е абсурдно, при положение, че в Благоевград има клуб за велосипедисти, които се занимават с екстремни спортове и правят спускания с огромни наклони по екстремни велопътеки“, посочи арх. Тинчев. Според него е крайно необходимо да се осъвремени нормативната база, за да могат да се свържат всички райони в Благоевград с една мрежа от велоалеи, така както е в много европейски градове.\r\nНатали СТЕФАНОВА", "date": "2018.05.16", "title": "Арх. Васил Тинчев, Община Благоевград: Нормативната база пречи за изграждането на една мрежа от велоалеи в целия град"}
{"url": "http://www.focus-news.net/news/2018/05/16/2522443/manfred-veber-enp-tryabva-da-pokazhem-na-horata-che-v-es-mozhe-da-ima-polozhitelen-efekt-ot-razshirenie-kam-zapadnite-balkani.html", "text": "Трябва да покажем на хората, че в днешния ЕС може да има положителен ефект от разширение към Западните Балкани. Това каза председателят на групата на ЕНП в ЕП Манфред Вебер на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Има път към Европа за Западните Балкани, през следващите години ще има и конкретни проекти“, посочи той. „Бойко Борисов винаги е настоявал, че не можем само да говорим за региона, а трябва да правим нещо“, заяви Манфред Вебер. „ЕС все още не е готов за нови 6 членове“, изтъкна той. „На днешната ни среща ще обсъдим как да действаме по въпроса за откриването на Американското посолство в Йерусалим“, каза още Вебер.\r\nБиляна ИВАНОВА", "date": "2018.05.16", "title": "Манфред Вебер, ЕНП: Трябва да покажем на хората, че в ЕС може да има положителен ефект от разширение към Западните Балкани"}
{"url": "http://www.focus-news.net/news/2018/05/16/2522439/manfred-veber-enp-zapadnite-balkani-imat-partnyori-i-priyateli-v-ep-prinosat-na-balgariya-e-mnogo-vazhen.html", "text": "Западните Балкани имат партньори и приятели в ЕП. Това каза председателят на групата на ЕНП в ЕП Манфред Вебер по време на конференцията „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Много е важен приносът на България, за да сложи Западните Балкани най-отгоре в дневния ред“, заяви той. „Европа има нужда от Западните Балкани и те се нуждаят от нея“, коментира Манфред Вебер. „Има нежелание вътре в Европа за разширяването на Съюза“, обясни той. „Трябва да дадем отговор на хората вътре в ЕС накъде отива Европа“, изтъкна Вебер. „Турция не може да стане член на ЕС, Кюрдският регион не е част от Европа“, допълни той. „София е столица на Европа и българското правителство води Европа по много добър начин. Има много добри отзиви“, каза още той.\r\nБиляна ИВАНОВА", "date": "2018.05.16", "title": "Манфред Вебер, ЕНП: Западните Балкани имат партньори и приятели в ЕП, приносът на България е много важен"}
{"url": "http://www.focus-news.net/news/2018/05/16/2522447/shumen-45-uchastnitsi-ot-12-universiteta-sa-zayavili-uchastie-v-natsionalniya-literaturen-konkurs-boyan-penev.html", "text": "45 участници от 12 университета са заявили участие в Националния студентски литературен конкурс „Боян Пенев“ в Шумен, предаде репортер на Радио „Фокус“ - Шумен. Програмата на 41-то издание, което ще се проведе от 18 до 20 май, беше представена на брифинг с участието на доц. Юрий Проданов и Десислава Златева, началник на отдел „Култура, младежки дейности и спорт“ в Общината. Официалното откриване ще се състои от 13.30 часа на 18 май пред Корпус 1 на Шуменския университет, след което ще започнат и четенията пред публика. Във втория ден на конкурса е предвиден поетически пленер. Той ще започне от 9.30 часа на 19 май в Голямата пещера на територията на Националния историко-археологически резерват „Мадара“. От 15.00 часа в университета ще започне поетически дуел, в който ще участват Александър Христов и Александър Николов. Създател на този формат е поетът Петър Чухов. На 20 май ще се проведе дискусия в Трето студио на Радио Шумен, а от 11.30 часа пред паметника на Иван Пейчев ще се състои награждаването на победителите. Доц. Юрий Проданов отбеляза, че за първи път в програмата на Националния студентски литературен конкурс „Боян Пенев“ ще бъдат представени 6 книги. От 18.00 часа на 18 май в РБ „Ст. Чилингиров“ ще бъдат представени книгите „Хавра“ на Захари Карабашлиев и „Балът на тираните“ на Пламен Дойнов. По-рано ще бъде представена стихосбирката „Нито един гълъб не дойде“ на Елена Ташева, победителката в конкурса през миналата година. На 19 май ще бъдат представени и книги на младите автори Александър Николов, Александър Христов и Ралица Красимирова. Проф. д.ф.н. Христо Трендафилов е носител на първата награда „Боян Пенев, връчена му през 1978 година от Дора Габе. Първата награда за книга- финансиране на издаването на книгата получава Миряна Башева. Сред носителите на награди са Георги Господинов, Захари Карабашлиев, Иван Гранитски, Валери Станков, Пламен Дойнов, Любен Дилов-син, Никита Нанков, Иван Ненков, Роза Боянова, Иван Карадочев, Балчо Балчев, Атанас Липчев, Володя Стоянов и много други. Журито на 41-вото издание на Националния студентски литературен конкурс е в състав Захари Карабашлиев, Митко Новков и Пламен Дойнов. Голямата награда се осигурява от Община Шумен и е в размер на 500 лв. „Конкурсът се развива. Той има вече много добра традиция, много  успешни млади автори получават възможност да се реализират и затова Община Шумен го подкрепя“, каза Десислава Златева.\r\nИвелина ИВАНОВА", "date": "2018.05.16", "title": "Шумен: 45 участници от 12 университета са заявили участие в Националния литературен конкурс „Боян Пенев“"}
{"url": "http://www.focus-news.net/news/2018/05/16/2522448/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kulata-kapitan-andreevo-lesovo-i-dunav-most-ruse.html", "text": "Интензивен е трафикът за товарни автомобили на граничните пунктове \"Кулата\", \"Капитан Андреево\", \"Лесово\" и \"Дунав мост-Русе\". Това съобщиха за Агенция \"Фокус\" от ГД \"Гранична полиция\". Нормален е трафикът по границите със Сърбия и Македония.", "date": "2018.05.16", "title": "ГД \"Гранична полиция\": Интензивен е трафикът за товарни автомобили на граничните пунктове \"Кулата\", \"Капитан Андреево\", \"Лесово\" и \"Дунав мост-Русе\""}
{"url": "http://www.focus-news.net/news/2018/05/16/2522445/miroslav-komitski-zam-oblasten-upravitel-na-vratsa-prodalzhava-bedstvenoto-polozhenie-v-obshtina-byala-slatina-sled-padnalata-gradushka-nyama-postradali-hora.html", "text": "Продължава бедственото положение в община Бяла Слатина след падналата градушка. Това каза за Радио „Фокус“ – Видин Мирослав Комитски, заместник областен управител на област Враца. Той посочи, че няма пострадали хора и днес от сутринта е започнало разчистване в населените места на общината. „Има поражения – отнесен покрив на детска градина, паднали дървета, изпочупени керемиди на покриви на жилищни сгради. Беше спряно ел. захранването в населените места на община Бяла Слатина. Още снощи към 21.00 часа беше възстановено ел. захранването. Днес сутринта екипи на ЧЕЗ транспортираха 3 стълба, които бяха изпочупени в Бяла Слатина“, обясни Мирослав Комитски. Той заяви, че заедно с главен комисар Николай Николов, директор на ГДПБЗН, ще се запознаят с работата на комисията по оценка на щетите в Бяла Слатина, като ще се окаже съдействие за преодоляване на щетите нанесени на обществени сгради, както и на собственици на жилищни сгради. „Възстановено е и захранването и на основното училище в Бяла Слатина, където днес се провеждат и матурите за четвъртокласниците“, допълни Комитски.\r\nАнна ЛОЗАНОВА", "date": "2018.05.16", "title": "Мирослав Комитски, зам. областен управител на Враца: Продължава бедственото положение в община Бяла Слатина след падналата градушка, няма пострадали хора"}
{"url": "http://www.focus-news.net/news/2018/05/16/2522450/evrodeputatat-georgi-pirinski-nuzhno-e-novo-pokolenie-strukturni-reformi.html", "text": "На 15 май Комисията по заетост и социални въпроси на Европейския парламент разгледа предложението на Еврокомисията за увеличаване на бюджета на Програмата за структурни реформи за периода до края на 2020 г. Очаква се Програмата да продължи и през новия програмен период 2021-2027 г. Евродепутатът Георги Пирински, в качеството си на докладчик в сянка на Групата на социалистите и демократите, заяви, че занапред Програмата трябва да бъде ключов инструмент за прилагане на ново поколение структурни реформи, които вместо да водят до икономически ограничения (остеритет), трябва да се подчинят на императива в полза на Социална Европа, като се осигури приоритет на премахването на бедността, преодоляване на неравенствата и на социалното сближаване. Това съобщиха от пресофиса на евродепутата. Чрез балансираното съчетаване на икономически и социални мерки структурните реформи трябва да доведат до устойчив растеж и просперитет за всички държави в Съюза.", "date": "2018.05.16", "title": "Евродепутатът Георги Пирински: Нужно е ново поколение структурни реформи"}
{"url": "http://www.focus-news.net/news/2018/05/16/2522451/sofiya-na-17-may-shte-se-sastoi-evropeyski-muzikalen-festival-2018-kontsert-na-yuriy-bashmet-sas-sofiyskata-filharmoniya.html", "text": "Феноменалният руски виолист Юрий Башмет, носител на награда „Грами“ и признат за един от най-забележителните музиканти на нашето съвремие, ще свири със Софийската филхармония под диригентството на Найден Тодоров в концерт от програмата на Европейски музикален фестивал 2018. Виртуозът на виолата ще гостува у нас на 17 май в зала „България“, а началният час на събитието е 19.00 ч. Това съобщиха от пресцентъра на Столична община. \r\nБашмет ще бъде солист във вокално-инструменталната композиция „Стикс“ за виола, хор и оркестър, създадена специално за него от грузинския композитор Гия Канчели. В изпълнението ще участва и Националният филхармоничен хор „Св. Обретенов“, ръководен от Славил Димитров. В програмата на събитието от поредицата „Руски приказки“ е включена също Симфония №5 от П. И. Чайковски, която ще прозвучи във втората част на концерта.\r\nМестата за гостуването на Башмет са изчерпани, но поради огромния интерес организаторите пускат допълнителни билети, които могат да се купят само от касата Софийската филхармония в зала „България“.\r\nЕвропейски музикален фестивал 2018 е част от Календара на културните събития на Столичната община за тази година, а съорганизатор е Министерството на културата на Р. България.", "date": "2018.05.16", "title": "София: На 17 май ще се състои Европейски музикален фестивал 2018: Концерт на Юрий Башмет със Софийската филхармония"}
{"url": "http://www.focus-news.net/news/2018/05/16/2522444/zoran-zaev-v-parvite-6-mesetsa-na-nasheto-upravlenie-uvelichihme-minimalnite-zaplati-dostapnostta-do-publichni-uslugi-i-vazmozhnostite-za-malak-i-sreden-biznes.html", "text": "В първите 6 месеца на нашето управление увеличихме минималните заплати, достъпността до публични услуги и възможностите за малък и среден бизнес. Това каза министър-председателят на Република Македония Зоран Заев по време на международна конференция на тема „Демокрация, която дава резултати – реализиране на пълния потенциал на Западните Балкани“, предаде репортер на Агенция „Фокус“. „Македония стана място на геополитически интерес. Аз застанах начело на най-голямата опозиционна партия в страната – Социален демократичен съюз на Република Македония, за да инициирам проект по подобряване на страната. Разкрих много доказателства, които показваха корупцията в правителството и злоупотреби във властта. Очаквах, че политиците на власт ще подадат оставки, след тези разкрития в рамките на няколко дни. Въпреки това, този процес отне 2 години и половина и беше изпълнен с много изпитания. Кулминацията на кризата в нашата борба за свободата на демокрацията дойде на 27 април 2017 г., когато новосформирано мнозинство в парламента избра нов говорител и парламента беше щурмуван от 3-4000 души и се опитаха да ни линчува. Слава Богу, всичко беше наред. Успяхме да превъзмогнем този проблем, защото бяхме обединени в това да предпазим нашите базови демократични ценности и стандарти“, допълни още той. \r\n„Междувременно бяхме отворени към гражданското общество за кооперация. Насърчихме и мобилизирахме гражданите да се изправят в защита на демократичните права и върховенството на закона. Превъзмогването на тази криза беше само половината история. Имахме нуждата от различни перспективи и подходи. По този начин създадохме система, която е базирана на 4 основа. Първата е  приобщаващо управление; концепцията „едно общество за всички“ е нашата втора основа. На месните избори през октомври 2017 година дадохме възможност на албанци да гласуват за етнически македонски кандидати и на етнически македонци да гласуват за албанци“, каза още Заев. „Това беше успешен първи опит за интеграция.Третият стълб на нашата управленческа система е справедлив растеж. В първите 6 месеца на нашето управление увеличихме минималните заплати, достъпността до публични услуги и възможностите за малък и среден бизнес и предоставихме равни възможности за инвеститорите. Днес правителството на Македония подпомага с до 50% всяка нова инвестиция в страната. И последният стълб на нашето управление са добросъседските отношения“, каза още министър-председателят на Македония.\r\nЦветелин ДИМИТРОВ", "date": "2018.05.16", "title": "Зоран Заев: В първите 6 месеца на нашето управление увеличихме минималните заплати, достъпността до публични услуги и възможностите за малък и среден бизнес"}
{"url": "http://www.focus-news.net/news/2018/05/16/2522446/harvatskiyat-premier-andrey-plenkovich-po-dobrata-svarzanost-e-nuzhna-na-grazhdanite-na-zapadnite-balkani.html", "text": "По-добрата свързаност е нужна на гражданите и държавите от Западните Балкани. Не става възможност само за стигане със самолет от една точка до друга. Това каза премиерът на Хърватия Андрей Пленкович на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Европа се променя всеки ден. Погледнете изборите и тенденциите на подобряване на рейтингите на популистките партии“, посочи той. „Посланието ми е, че трябва да се възползваме от момента, ентусиазма и инициативата на Бойко Борисов“, обясни хърватският премиер.\r\nБиляна ИВАНОВА", "date": "2018.05.16", "title": "Хърватският премиер Андрей Пленкович: По-добрата свързаност е нужна на гражданите на Западните Балкани"}
{"url": "http://www.focus-news.net/news/2018/05/16/2522449/otets-petar-hubenov-mitropolit-nikolay-gleda-na-problema-na-makedonskata-tsarkva-kato-na-bolen-sabrat-koyto-ima-nuzhda-ot-pomosht.html", "text": "Пловдивският митрополит Николай гледа на проблема на Македонската църква като на болен събрат, който има нужда от помощ. Това каза за Радио „Фокус” - Пловдив енорийският свещеник от Пловдив Петър Хубенов по повод предложението на митрополит Николай да бъдат изпратени наши представители на тържествата по случай 1000-годишнината от основаването на Охридската Архиепископия. „Това той винаги го е казвал, че когато някой има нужда от помощ трябва да се помага и всички останали решения, които е взимал са били водени от това”, каза отец Хубенов. „Митрополит Николай винаги е казвал, че трябва да има единство и когато някой страда ние трябва да се притечем и според възможностите да му помогнем”, добави Петър Хубенов.\r\nСв. Синод реши да не дава благословение представители на БПЦ – БП да вземат участие в тържествата по случай 1000-годишнината от основаването на Охридската Архиепископия в Охрид, Р. Македония. Това се посочва в решение, публикувано на сайта на Св. Синод. Решението е по повод постъпило писмо от Македонския Архиепископ Стефан с покана представители на БПЦ – БП да вземат участие в тържествата по повод 1000-годишнината от създаването на Охридската архиепископия, която ще бъде отбелязана на 27 май т.г. – Петдесятница, в Охрид, Македония. „За” горното решение да не бъдат изпратени Архиереи за честванията в Македония гласуваха митрополитите: Ловчанский Гавриил, Доростолский Амвросий, Западно- и Средноевропейский Антоний, Варненский и Великопреславски Йоан, Неврокопский Серафим, Русенский Наум, Врачанский Григорий, Видинский Даниил. „Против” гласуваха: Сливенски Йоаникий, Великотърновский Григорий, Плевенский Игнатий, Пловдивский Николай и Старозагорский Киприян.\r\nЦветана ТОНЧЕВА", "date": "2018.05.16", "title": "Отец Петър Хубенов: Митрополит Николай гледа на проблема на Македонската църква като на болен събрат, който има нужда от помощ"}
{"url": "http://www.focus-news.net/news/2018/05/16/2522453/odobren-e-godishniyat-doklad-za-sastoyanieto-na-otbranata-i-vaorazhenite-sili.html", "text": "Правителството одобри и предлага на Народното събрание да приеме Доклада за състоянието на отбраната и въоръжените сили за миналата година. Документът отразява текущото състояние на военните аспекти на националната сигурност и резултатите от изпълнението на политиката в областта на отбраната през 2017 г. С него Министерският съвет представя изводи и насоки за съсредоточаване на усилията през следващия отчетен период. Това съобщиха от правителствената информационна служба.\r\nПрез 2017 г. във въоръжените сили са проведени 290 учения, което е с 11% повече от предходната година. Формирования и отделни военнослужещи са участвали в осем мисии и операции зад граница. Общият брой военнослужещи, включени в планираните ротации през годината, е над 900, което е повишение от около 19 на сто.\r\nФормирования от Българската армия са участвали в 69 мероприятия по оказване на помощ на населението при тежки зимни условия, пожари, наводнения и транспортиране на болни. Изпълнението на тези задачи е осъществено от 1198 военнослужещи и 184 единици техника. В операцията за съвместни действия с органите на МВР по охрана на държавната граница с Турция средномесечно са участвали около 240 военнослужещи и 70 единици техника.\r\nВ доклада е отбелязано и присъединяването на България към нотификацията за създаването на Постоянното структурирано сътрудничество в областта на отбраната и заявеното участие в три от предложените многонационални проекта.\r\nОсновният извод от документа е, че българските въоръжени сили са в състояние да изпълняват задачите си, но със затруднения и повишен риск. Основните констатирани проблеми са свързани с некомплекта военнослужещи, който е достигнал 20% от щатния състав и засяга в най-голяма степен Сухопътните войски; недостатъчното ресурсно осигуряване; затрудненията по поддържането и развитието на отбранителните способности.\r\nВ доклада се посочва, че усилията на ръководството на Министерството на отбраната през 2018 г. ще бъдат концентрирани в изпълнение на дейностите по Програмата за развитие на отбранителните способности на въоръжените сили 2020; изготвяне на пътна карта за разработване на дългосрочна, всеобхватна и финансово осигурена програма за развитие на въоръжените сили след 2020 г.; реализация на разчетите в приетия Национален план за увеличаване на бюджета за отбрана на 2% от БВП до 2024 г.; стартиране на трите основни модернизационни проекта за въоръжените сили; попълване на вакантните места във въоръжените сили и окомплектоване на доброволния резерв; изграждане на способности за киберотбрана и др.", "date": "2018.05.16", "title": "Одобрен е годишният доклад за състоянието на отбраната и въоръжените сили"}
{"url": "http://www.focus-news.net/news/2018/05/16/2522436/ria-novosti-demonstranti-nahluha-v-sgradata-na-gradskata-administratsiya-v-erevan-poiskaha-ostavkata-na-stolichniya-kmet.html", "text": "Демонстранти, изискващи оставката на кмета на арменската столица Ереван Тарон Маргарян, нахлуха в сградата на градската администрация, предава кореспондент на РИА Новости.\r\nСъобщава се, че участващите в акцията се опитват да нахлуят в кабинета на столичния кмет, но пътят им е блокиран от полицески служители и сътрудници на кметството. \r\nМаргарян е обвинен от демонстрантите в неефективност при изпълнение на задълженията му и непочтеност спрямо гражданите. Изказано е недоволство и от работата по преустройството на парка в близост до кметството, при което са били отсечени дървета. \r\nПредставител на фракцията „Елк“ („Изход“) Анаит Бахшян заяви, че оставката на Маргарян би била „нравствена стъпка“, след като издигналата го на поста партия вече не е на власт.\r\nНастоящият кмет на Ереван е син на бившия арменски премиер Андраник Маргарян и член на по-рано управлявалата Републиканска партия на Армения, която премина в опозиция след избирането на Никола Пашинян за премиер. Тереза Герова", "date": "2018.05.16", "title": "РИА Новости: Демонстранти нахлуха в сградата на градската администрация в Ереван, поискаха оставката на столичния кмет"}
{"url": "http://www.focus-news.net/news/2018/05/16/2522456/evrodeputatat-georgi-pirinski-ne-na-zloupotrebata-s-proverki-na-shofyori-ot-tsentralna-i-iztochna-evropa.html", "text": "По време на заседанието на европарламентарната Комисия по заетост и социални въпроси  вчера, 15 май, евродепутатът социалист Георги Пирински повдигна въпроса за твърде зачестилите злоупотреби от страна на контролните органи във Франция и Белгия срещу шофьори от България, Румъния и други държави от Централна и Източна Европа, съобщиха от пресофиса на евродепутата. Шофьорите са проверявани дали са прекарали седмична си почивка в кабината на камиона. На тях са налагани санкции за повече от 2000 евро дори, когато са представяли доказателства, че почивката е била прекарвана в хотели макар и извън двете посочени държави. Пирински изтъкна, че очевидно става дума за сериозна злоупотреба с правата за контрол и призова Европарламентарната комисия да отправи официален протест към Европейската комисия и въпросните страни членки.", "date": "2018.05.16", "title": "Евродепутатът Георги Пирински: \"Не\" на злоупотребата с проверки на шофьори от Централна и Източна Европа"}
{"url": "http://www.focus-news.net/news/2018/05/16/2522452/krasimir-stoychev-zam-kmet-burgas-zaedno-s-dimitar-nikolov-i-rakovodstvoto-na-obshtinata-sme-angazhirani-sastezanieto-po-vetrohodstvo-klas-470-da-proteche-normalno.html", "text": "Ръководството на Община Бургас заедно с кметът Димитър Николов сме ангажирани състезанието да протече нормално. Това каза на пресконференция зам.-кметът Красимир Стойчев, предаде репортер на Радио „Фокус“ - Бургас. Той отправи благодарности към Порт-Бургас, че са направили всичко възможно града ни да спечели домакинство на Европейското първенство по ветроходство клас 470. „Целта е всички участници, посетителите и гостите на града да останат очаровани от бургаския залив“, каза още Стойчев.\r\nЯнислава КРЪСТЕВА", "date": "2018.05.16", "title": "Красимир Стойчев, зам.-кмет Бургас: Заедно с Димитър Николов и ръководството на Общината сме ангажирани състезанието по ветроходство клас 470 да протече нормално"}
{"url": "http://www.focus-news.net/news/2018/05/16/2522457/varna-bogata-nauchno-razvlekatelna-programa-predstavya-chetvartoto-izdanie-na-festivala-more-i-zdrave-organiziran-ot-meditsinski-universitet-v-grada.html", "text": "Четвъртото поредно издание на фестивал „Море и здраве“ представя интересна и наситена програма. Организатор е Медицински университет „Проф. д-р Параскев Стоянов“ - Варна. Тазгодишният фестивал е част от инициативите посветени на честването на 135 години Варненско медицинско дружество. Това съобщиха от пресцентъра на Медицински университет „Проф. д-р Параскев Стоянов“ - Варна. На 18 и 19 май Музеят по история на медицината и хотел „Азалия“ в  к.к. „Св. Св. Константин и Елена“ ще посрещнат студенти и гости на града с вълнуваща научно-развлекателна програма.\r\nОфициалното откриване на фестивала е от 14.30 часа на 18 май в Музея по история на медицината. Доц. Георги Маринов, ректор на МУ - Варна в периода 1987-1990 г. ще изнесе лекция за приносът на варненските лекари за морския туризъм в града. Ще бъде представен и репортажен филм на университетската телевизия MU-Vi. TV за първия учебник по морска медицина в България, издаден през тази година от МУ-Варна. От 15.20 часа доайенът на водноспасителната служба към БЧК ще запознае участниците с лекция на тема „90 г. водноспасителна служба във Варна“. Краят на първия фестивален ден бележи представянето на традиционната постерна сесия на студенти, която тази година е на тема „Иновативни открития и дългогодишни проучвания, свързани с морето“.\r\nНа 19 май организаторите на морския фестивал са подготвили богата програма от образователни, развлекателни и спортни събития, всички свързани с морето и здравето. От 10.00 часа в хотел „Азалия“ ще започнат процедурите “Таласотерапия за лице и тяло“, които ще продължат през целия ден. Студентите от МУ - Варна от специалност „Медицинска козметика“ са подготвили специални СПА процедури с козметични продукти от морски съставки, на които желаещите гости ще имат възможност да се насладят. Паралелно с тях, екипът на университетския център по източна медицина ще представи възможностите на източната медицина с демонстрации на мануален лимфен дренаж на лице и тяло, антицелулитен масаж и естетична акупунктура. В 10.00 часа на морския бряг пред хотел „Азалия“ за първи ще бъде проведена „Паневритмия на плажа“. Системата от гимнастически упражнения съчетава движение, слово, музика, мисъл и влияние на естествената природна среда. В 10.30 часа пред басеина на комплекса ще стартира оздравителна гимнастика. Преподаватели и студенти от УС „Кинезитерапия“ на МУ-Варна ще посрещнат всички желаещи да възвърнат подвижността и тонуса си. От 11.00 часа ще бъде проведена демонстрация по водно спасяване, за да запознае участниците и гостите на фестивала с рисковете, които крие морето и начините за справяне при възникнала опасност.\r\nПрограмата включва още забавна плажна игра с кегли, уроци по карибски танци, както и разнообразие от спортни игри край морето.", "date": "2018.05.16", "title": "Варна: Богата научно-развлекателна програма представя четвъртото издание на фестивала „Море и здраве“, организиран от Медицински университет в града"}
{"url": "http://www.focus-news.net/news/2018/05/16/2522459/veliko-tarnovo-pet-globi-sa-izdali-politsai-na-abiturienti-v-grada-za-opasno-prevozvane-na-patnitsi-i-za-riskovo-shofirane.html", "text": "Пет глоби са издали полицаи на абитуриенти от Велико Търново. Наказанията са за опасно превозване на пътници без обезопасителни колани в автомобилите и за рисково шофиране, каза за Радио „Фокус“ – Велико Търново Марияна Христова, говорител на Областна дирекция на МВР – Велико Търново. Вчера при извършено видеозаснемане в централна градска част на старата столица са установени още трима водачи, които са нарушили правилата за движение по пътищата и ще бъдат санкционирани с актове Тя категорично заяви и, че служителите на Пътна полиция ще продължават да следят стриктно за спазване на правилата за движение  с цел недопускане на тежки пътни инциденти и опазване живота  и здравето на абитуриентите. „За щастие в последните години в областта няма регистрирани тежки пътни инциденти с абитуриенти, благодарение на отговорната работа на институциите.  Надявам се освен колегите от Пътна полиция, отговорност ще проявят и абитуриентите, и близките им, за да минат и тази година тържествата безпроблемно и да няма инциденти, които да помрачават празника“, каза още Марияна Христова.\r\nЛуиза ТРАНЧЕВА", "date": "2018.05.16", "title": "Велико Търново: Пет глоби са издали полицаи на абитуриенти в града за опасно превозване на пътници и за рисково шофиране"}
{"url": "http://www.focus-news.net/news/2018/05/16/2522460/plovdiv-340-litra-etilov-alkohol-bez-platen-aktsiz-e-zadarzhan-v-lek-avtomobil-s-chuzhda-registratsiya-na-am-trakiya.html", "text": "340 литра етилов алкохол без документи за платен акциз е задържан в лек автомобил с чужда регистрация на АМ “Тракия“. Това съобщиха за Радио „Фокус“-Пловдив от Областната дирекция на МВР. Проверката е извършена на 137-я километър на автомагистрала „Тракия“, на лек автомобил с чужда регистрация, управляван от български гражданин. В багажника на колата са открити 34 туби по 10 литра, пълни с безцветна течност с мирис на алкохол. При извършения полеви тест се установява, че алкохолният градус на течността е 82%. Шофьорът на автомобила представил копия на акцизни декларации, за които в хода на разследването се установило, че са фалшиви. Алкохолът и колата са задържани в склад на Митница-Пловдив.\r\nПо първоначални изчисления  предотвратена щета за бюджета е близо 3100 лева, представляващи дължимия за стоката акциз. В тези случаи законът предвижда глоба от двойния размер на акциза или близо 6200 лева.", "date": "2018.05.16", "title": "Пловдив: 340 литра етилов алкохол без платен акциз е задържан в лек автомобил с чужда регистрация на АМ “Тракия“"}
{"url": "http://www.focus-news.net/news/2018/05/16/2522463/stanovishteto-na-momchil-nekov-za-dvoynoto-kachestvo-na-produktite-na-edinniya-pazar-beshe-prieto-ot-komisiyata-po-zemedelie-i-razvitie-na-selskite-rayoni-kam-ep-s-golyamo-mnozinstvo.html", "text": "Европейският съюз (ЕС) да предприеме мерки срещу двойното качество на продуктите на единния пазар, като се разработи единна методология и провеждане на сравнителни тестове на хранителни продукти в различните държави членки, които да бъдат завършени възможно най-рано, за предпочитане през 2018 г. Това настояват представителите на Европейския парламент (ЕП) чрез гласуваното и прието с огромно мнозинство на заседание на Комисията по земеделие и развитие на селските райони Становище за двойното качество на продуктите на единния пазар на евродепутата от Групата на социалистите и демократите към ЕП Момчил Неков, съобщиха от пресофиса на Момчил Неков.\r\nЗа първи път евродепутати от Източна и Западна Европа се обединиха около тезата, че са необходими мерки за решение на проблема, имайки предвид, че потребителите правят асоциативна връзка между марка, продукт и качество и очакват продукти с една и съща марка да бъдат идентични по отношение на качество и цена, независимо дали се продават в собствената им страна или в друга държава членка.\r\nЕвродепутатите твърдо вярват, че в отговор на загрижеността на европейските граждани относно различните продукти, продавани под една и съща марка в различните държави-членки, практиката – „една марка, един продукт, различно съдържание и пропорционален състав“ трябва да бъде спряна чрез изменение на член 6 и Приложение 1 на Директива 2005/29/ЕО от 11 май 2005 г. относно нелоялни търговски практики от страна на търговци към потребители.\r\nВ становището се включи и препоръка органите на държавите членки и организациите за защита на потребителите да използват пълноценно вече възможните правни действия, относно прилагането на законодателството на ЕС в областта на защитата на храните и потребителите, като призовава националните органи да приложат европейското законодателство в областта на безопасността и етикетирането на хранителни продукти на национално равнище.\r\n„Производителите не трябва да чакат въвеждането на ново законодателство, а да предприемат активни действия, за да гарантират прозрачност по отношение на състава на техните продукти“, става ясно още от приетото становище. \r\nЕвродепутатите считат, че докато практиката „двоен стандарт“ бъде спряна и с цел да се повиши видимостта на производителите, относно използването на местни рецепти, следва да бъде въведена система за посочване на местните рецепти, използвани при подготовката на конкретни продукти, която да отчита предпочитанията на потребителите и да зачита правото на потребителите на информиран избор.\r\nНе на последно място в становището е отбелязано създаването на специализирано звено за мониторинг и контрол в съществуващ орган на ЕС, което да наблюдава пропорционалното използване на съставките в идентични брандирани и пакетирани хранителни продукти и да оценява сравнителните лабораторни анализи за идентифициране на тези нелоялни търговски практики при предлагането на пазара на хранителни продукти.\r\nСтановището на Момчил Неков за Двойното качество на продуктите на единния пазар беше прието от Комисията по земеделие и развитие на селските райони към ЕП с голямо мнозинство (41 – за, 1 против и 1 въздържал се). Той благодари на своите колеги за подкрепата и заяви, че се надява на бързи и адекватни действия срещу двойния стандарт при храните. \r\nОчаква се досието относно Двойния стандарт да бъде гласувано на пленарното заседание през септември.", "date": "2018.05.16", "title": "Становището на Момчил Неков за Двойното качество на продуктите на единния пазар беше прието от Комисията по земеделие и развитие на селските райони към ЕП с голямо мнозинство"}
{"url": "http://www.focus-news.net/news/2018/05/16/2522454/pravitelstvoto-prie-promeni-v-spisaka-na-reguliranite-profesii.html", "text": "Изменение в Списъка на регулираните професии, одобрено от правителството, променя регулираната медицинска професия „масажист“ на „масажист (за лица с увредено зрение)“. Това съобщиха от правителствената информационна служба. \r\nПромяната е направена по предложение на Министерството на здравеопазването като са спазени условията и изискванията за регулирана професия съгласно Закона за здравето и Закона за признаване на професионални квалификации по отношение на професията „масажист“.", "date": "2018.05.16", "title": "Правителството прие промени в Списъка на регулираните професии"}
{"url": "http://www.focus-news.net/news/2018/05/16/2522465/plovdiv-7-godishno-dete-e-blasnato-ot-motoped-na-ul-landos.html", "text": "Дете е пострадало леко при пътен инцидент вчера в Пловдив. Това съобщиха от ОДМВР - Пловдив. Около 16.20 часа пътни полицаи посетили сигнал, че на ул. „Ландос“ мотопед „Пежо“ блъснал пресичащо пътното платно 7-годишно момиченце. Пострадалата пешеходка е прегледана в болница и освободена за домашно лечение. Водачът е 41-годишен неправоспособен пловдивчанин, той е тестван с дрегер за алкохол, а резултатът е отрицателен. Произшествието е отработено по административен ред.", "date": "2018.05.16", "title": "Пловдив: 7-годишно дете е блъснато от мотопед на ул. „Ландос“"}
{"url": "http://www.focus-news.net/news/2018/05/16/2522466/burgas-v-grada-zapochna-dvudnevnata-panorama-na-srednoto-obrazovanie.html", "text": "В града започна превърналата се в традиция двудневна Панорама на средното образование. Това съобщиха от Община Бургас. Събитието и тази година се провежда в Бургаския свободен университет и ще бъде отворено за посетили днес и утре от 09.00 часа до 17.00 часа. Изложението на средните училища в града бе открито днес от началника на Регионалното управление по образованието инж. Виолета Илиева, зам.-кмета по образование в Община Бургас Йорданка Ананиева, зам.-областния управител Севдалина Турманова и зам.-ректора на БСУ проф. Милен Балтов.\r\nПроявата цели да помогне на кандидат-гимназистите и техните родители в избора на средно училище, в което да продължат образованието си след 7-ми клас. Панорамата събира на едно място 22 бургаски средни учебни заведения, които се представят с отделни щандове, а присъствието на учители и настоящи ученици помага за избора на подходяща специалност.", "date": "2018.05.16", "title": "Бургас: В града започна двудневната панорама на средното образование"}
{"url": "http://www.focus-news.net/news/2018/05/16/2522464/kyustendil-obshtinata-nabira-proektni-idei-za-dopalvane-na-investitsionnata-si-programa.html", "text": "Община Кюстендил набира проектни идеи за допълване на Инвестиционната си програма. Това каза пред Радио „Фокус” – Кюстендил Надя Каратова, зам.-кмет на Кюстендил. По думите й до 26 юли е крайният срок за подаване на проектни фишове до сформираната работна група. \r\n„Всички заинтересовани лица могат да подават фишове за проектни идеи, като единственото условие е да бъдат регистрирани или извършващи дейността си на територията на Община Кюстендил. Такива са юридически лица, сдружения на собствениците, неправителствени организации, сдружения на собствениците, публични институции, организации, формални групи граждани. За да бъде разгледана, оценена и евентуално включена в Инвестиционната програма на Общината една проектна идея, за нея трябва да бъде попълнен специален формуляр – фиш за проектна идея и той да бъде подаден по официален път в деловодството на Община Кюстендил”, посочи Надя Каратова. \r\nПо думите й  съставът на работната група е определен със заповед на кмета на Община Кюстендил и включва сдружения на собствениците, неправителствени организации, организациите на бизнеса – Търговско промишлена палата и Стопанската камара, културни институти, туристическият бизнес.\r\nВенцеслав ИЛЧЕВ", "date": "2018.05.16", "title": "Кюстендил: Общината набира проектни идеи за допълване на Инвестиционната си програма"}
{"url": "http://www.focus-news.net/news/2018/05/16/2522467/premierat-boyko-borisov-nadyavame-se-nay-nakraya-da-se-reshi-sporat-za-imeto-na-makedoniya-ne-davame-akal-samo-se-nadyavame.html", "text": "Надяваме се най-накрая да се реши спорът за името на Македония. Това си е ваша работа, ние само се надяваме, да не си помислите, че ви даваме акъл. Това каза премиерът Бойко Борисов на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Бавничко, с диалог, методично, капка по капка най-накрая се съгласиха и днес всички ще присъстват на Съвета“, посочи Бойко Борисов. „Македония има 11 млрд. БВП, Сърбия - 41 млрд., Албания - 13 млрд., Косово- 8 млрд., Босна и Херцеговина- 17 млрд., Черна гора- 4 млрд.“, обясни премиерът и уточни, че България има 57 млрд. БВП. „Като население Западните Балкани са по-малки от Румъния. Като БВП са като Словакия“, изтъкна Бойко Борисов. „Къде е толкова страшно, защо толкова се плашите“, попита той европейските лидери. „Помагайте ни, защото ако ние на Балканите не си помогнем сами и Господ не може да ни помогне“, коментира премиерът. „Успели сме да ги доведем тук и да сложим проблемите, но всичко зависи от нас“, каза още Бойко Борисов.\r\nБиляна ИВАНОВА", "date": "2018.05.16", "title": "Премиерът Бойко Борисов: Надяваме се най-накрая да се реши спорът за името на Македония - не даваме акъл, само се надяваме"}
{"url": "http://www.focus-news.net/news/2018/05/16/2522458/zoran-zaev-na-mnogo-naprednal-etap-sme-v-pregovorite-s-gartsiya-za-imeto-na-makedoniya.html", "text": "На много напреднал етап сме в преговорите с Гърция за името на Македония. Това каза министър-председателят на Република Македония Зоран Заев по време на международна конференция на тема „Демокрация, която дава резултати – реализиране на пълния потенциал на Западните Балкани“, предаде репортер на Агенция „Фокус“. „С България подписахме договор за добросъседство без никакво чуждо посредничество. Имаше много страхове, но вече имаме конкретни резултати. Търговията между двете страни е нараснала до 12%. Това е добър пример и окуражение да продължим да подобряваме взаимоотношенията и в други аспекти. Имахме продуктивна междуправителствена среща между нас, България и Албания. Имахме продуктивно посещение в Сърбия и Косово. С всички съседи се фокусирахме върху икономическо сътрудничество, търговия и подобряването на инфраструктурата. На много напреднал етап сме в преговорите с Гърция за името на Македония, надявам се скоро да намерим решение и на този проблем“, допълни още той. \r\n„Над 75% от македонските граждани подкрепят интеграцията към Европейският съюз и НАТО. Споделяме същите ценности. Нашите амбиции през тази година са да бъдем поканени да се присъединим към НАТО и да започнем преговори с Европейския съюз. Окуражени сме от стратегията на ЕС за неговото разширяване. Окуражени сме и от отворената политика на НАТО. Евроатлантическата интеграция също може да е стимул за икономически растеж“, каза в заключение той.\r\nЦветелин ДИМИТРОВ", "date": "2018.05.16", "title": "Зоран Заев: На много напреднал етап сме в преговорите с Гърция за името на Македония"}
{"url": "http://www.focus-news.net/news/2018/05/16/2522455/makfaks-makedoniya-zoran-zaev-i-aleksis-tsipras-na-tet-a-tet-sreshta-v-sofiya.html", "text": "Македонският министър-председател Зоран Заев и гръцкият му колега Алексис Ципрас ще се срещнат в четвъртък сутрин в София. Преговорите между двамата премиери ще се проведат в кулоарите на срещата на високо равнище между ЕС и Западните Балкани, на която ще обсъжда европейската перспектива на страните от региона, припомня македонската информационна агенция „Макфакс“.\r\nЦелта на срещата ще бъде да се обобщят обсъжданията между двете страни досега и същевременно да се дадат насоки за следващите стъпки. Заев по-рано изрази надежда, че споразумението ще стане факт. \r\n„Успехът, постигнат досега от външните министри, е за уважение. Надявам се, че точно на срещата на върха на ЕС и Западните Балкани и на срещата с гръцкия премиер да можем да затвърдим досегашните успехи и, ако не друго, да поговорим за начините за намиране на решение\", заяви Заев.\r\nЕврокомисарят по разширяването Йоханес Хан също изрази увереност, че може да бъде постигнато решение на спора за името между Македония и Гърция. В интервю за гръцкия вестник „Та неа\", австрийският политик заяви, че срещата в София няма да бъде решаващата точка за това дали ще има решение, но това, което е важно в процеса, е качеството на договора.Тереза Герова", "date": "2018.05.16", "title": "„Макфакс“ (Македония): Зоран Заев и Алексис Ципрас на тет-а-тет среща в София"}
{"url": "http://www.focus-news.net/news/2018/05/16/2522469/shumen-dvizhenieto-se-izvarshva-v-edna-lenta-po-pat-ii-73-shumen-karnobat-v-rayona-na-radko-dimitrievo-pri-km-8-poradi-patnotransportno-proizshestvie.html", "text": "Движението се извършва в една лента по път II-73 Шумен - Карнобат в района на Радко Димитриево при км 8 поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от Пътна полиция. Шофьорите да се движат с повишено внимание и съобразена скорост.", "date": "2018.05.16", "title": "Шумен: Движението се извършва в една лента по път II-73 Шумен - Карнобат в района на Радко Димитриево при км 8 поради пътнотранспортно произшествие"}
{"url": "http://www.focus-news.net/news/2018/05/16/2522461/premierat-boyko-borisov-savetat-na-varha-utre-ne-se-provezhda-v-mnogo-izgodna-za-zapadnite-balkani-situatsiya-brekzit-zatsiklya-a-golyama-chast-ot-vnimanieto-shte-e-nasocheno-kam-yadrenoto-sporazumenie-s-iran.html", "text": "Не можем да кажем, че Съветът се провежда в много изгодна за Западните Балкани ситуация. Това каза премиерът Бойко Борисов на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Брекзит зацикля, не се развива така, както на всички ни се иска“, изтъкна той. „Голяма част от вниманието на срещата ще отиде в ядреното споразумение с Иран, търговските отношения със САЩ“, заяви Бойко Борисов. „Силно притеснени сме, на фона на десетки жертви в Палестина“, каза още той.\r\nБиляна ИВАНОВА", "date": "2018.05.16", "title": "Премиерът Бойко Борисов: Съветът на върха утре не се провежда в много изгодна за Западните Балкани ситуация - Брекзит зацикля, a голяма част от вниманието ще е насочено към ядреното споразумение с Иран"}
{"url": "http://www.focus-news.net/news/2018/05/16/2522471/dobrich-zapochva-27-oto-izdanie-na-evropeyskiya-mladezhki-pop-rok-konkurs-sarandev-2018.html", "text": "Започва 27-ото издание на Европейския младежки поп-рок конкурс „Сарандев“ 2018. Мотото на конкурса тази година е „Не на наркотиците, не на страха, да пазим природата, да спасим човечеството!”, предаде кореспондент на Радио „Фокус” – Варна. В конкурса след направена селекция ще се изявят 58 младежи от страната и чужбина – Казахстан, Украйна, Молдова и Гърция, съобщи Надя Неделчева, организатор в Общинския младежки център (ОМЦ) „Захари Стоянов“, който е домакин на музикалния форум. „В годините имаме само може би две прекъсвания на конкурса и това е поради наши вътрешни причини. Бих искала да благодаря от името на екипа на Младежкия център за загрижеността на Община град Добрич в лицето на кмета Йордан Йорданов, който успява винаги да ни осигури нужните средства за провеждането на този конкурс, защото участието на младежи от други държави е свързано с доста средства. И не само това, и наградният фонд, и всичко изисква доста средства. Много е важно да бъде финансово подсигурен един конкурс“, каза Надя Неделчева. \r\nЖурито е с председател Хайгашод Агасян, членове са Николай Текелиев от България, Кълайгаш Абдикаримова от Казахстан, музикален педагог и директор на подобен фестивал в родната си страна, София Лазополу от Гърция, музикален педагог в Консерваторията в Атина, и новият член за тази година е Анна Войтович от Модлова, музикален педагог, директор на Детски комплекс в град Тараклия. 62 двама младежи са заявили желание за участие в конкурса, отбеляза Надя Неделчева. Откриването на конкурса „Сарандев“ е днес от 17.30 часа в Концертната зала на ОМЦ. До 18 май Добрич отново се превръща в притегателен център за много талантливи млади поп изпълнители от страната и чужбина, които ще се конкурират за призовите места и за голямата награда Гран при – статуетка, изработена от скулптура Георги Стефанов. В Конкурсната програма ще се представят талантливи певци от 18 града в България и от чужбина. След официалното откриване е първата конкурсна вечер, в която участниците ще се представят с песен на роден език. На 17 май от 17.30 часа ще започне втората конкурсна вечер - изпълнение на песен по избор. За последната вечер - Гала концертът и награждаването, организаторите са подготвили изненада за добричлии. Специален гост на събитието, което започва от 18.00 часа, ще бъде младата поп звезда Михаела Маринова.\r\nЖулиета НИКОЛОВА", "date": "2018.05.16", "title": "Добрич: Започва 27-ото издание на Европейския младежки поп-рок конкурс „Сарандев“ 2018"}
{"url": "http://www.focus-news.net/news/2018/05/16/2522473/liderite-na-28-te-darzhavi-ot-es-obsazhdat-digitalna-evropa-na-neformalna-vecherya-v-sofiya.html", "text": "„Дигитална Европа - изследвания и иновации“ е темата на неформалната вечеря на европейските лидери днес в София. Тя е организирана по покана на Доналд Туск, председател на Европейския съвет а домакин е Бойко Борисов, министър-председател на България. Това съобщиха от пресцентъра на Министерство за Българското председателство на Съвета на ЕС 2018.\r\nДържавните и правителствени ръководители на 28-те държави членки на Европейския съюз ще се срещнат в зала „Джон Атанасов“ на “София Тех Парк“, в навечерието на голямата Среща на върха на 17 май. \r\nМястото е знаково за развитието на науката, предприемачеството и модерните технологии в България. Емблематична е и залата, носеща името на създателя на първия компютър - Джон Атанасов, който е с български корени. \r\nВ синхрон с иновативния дух на „София Тех Парк“ е и масата, около която ще седнат гостите. Тя е направена от плоскости от иновативен материал - реборд (re-board), на базата на рециклиран картон. Материалът има здрава структура, но в същото време е изключително олекотен. \r\nМалко преди да се оттеглят, лидерите на държавите членки ще напишат върху масата пред себе си своите послания - символична следа от историческата среща в София. Плоскостите ще бъдат разглобени, рамкирани и изложени на специално място, посветено на първото Българско председателство на Съвета на ЕС за да може всеки, който желае, да ги види.\r\nДигитална Европа е един от четирите приоритета на Българското председателство на Съвета на ЕС 2018 и на Триото, в което страната ни участва заедно с Естония и Австрия. Това е и една от основните теми в общоевропейския дневен ред и от „Програмата на лидерите“.\r\nЛидерите от ЕС избраха да посветят дебата си в София на цифровизацията, която става все по-важна за ежедневието на 500-те милиона европейски граждани. От една страна Европа не може да си позволи изоставане в сравнения с другите развити икономики, а от друга –иновациите и високите технологии все повече ще определят качеството и стандарта на живот. Развитието на изкуствения интелект в частност поражда не само икономически напредък и надежди (например за по-добро здравеопазване, по-безопасен транспорт, по-чиста околна среда, повече устойчиво земеделие и др.), но и етични въпроси по отношение на запазване на обществените ценности. Защитата на личните данни става все по-важна, но и все по-трудна с бързото развитие на нови форми за комуникация. \r\nОсвен цифровизацията, ръководителите на 28-те в София ще разискват и бъдещето на международното споразумение с Иран, след оттеглянето на САЩ. Те ще обсъдят и търговските отношения със САЩ. САЩ отложи решението си да наложи рестрикции за вноса на алуминий и стомана от Европейския Съюз за 1 юни, и Лидерите на 28-те ще обсъдят дали и какви ответни мерки може да предприеме Европейския Съюз, ако решението на САЩ влезе в сила.", "date": "2018.05.16", "title": "Лидерите на 28-те държави от ЕС обсъждат „Дигитална Европа“ на неформална вечеря в София"}
{"url": "http://www.focus-news.net/news/2018/05/16/2522474/kyustendil-blizo-3-mln-leva-sa-nedogovorenite-sredstva-po-operativnata-programa-regioni-v-rastezh-za-obshtinata.html", "text": "Близо 3 млн. лева са недоговорените средства по оперативната програма „Региони в растеж” за Община Кюстендил. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите й с тези средства може да се финансират нови проекти, които ще бъдат включени като допълнение на действащата към момента Инвестиционна програма. Съгласно насоките за кандидатстване по процедура на директно предоставяне на безвъзмездна финансова помощ приоритетна ос 1: „Устойчиво и интегрирано градско развитие“, тези средства е възможно да се предвиждат само за проекти по инвестиционни приоритети: „Енергийна ефективност в сграден фонд“ и „Социална и културна инфраструктура“. \r\n„Община Кюстендил реализира много успешно инвестиционната си програма и към юни 2018 г. вярваме, че ще сме постигнали индивидуалната етапна цел по ос 1,предвид което се надявам да бъдем поощрени с допълнителна безвъзмездна финансова помощ  по ОПРР 2014-2020”, заяви Надя Каратова. По думите й и задачата да се подберат най-целесъобразно проектните идеи в рамките на сумата, което ще е и основното предизвикателство пред действащата към момента работната група за допълване на Инвестиционната програма на Община Кюстендил.\r\nВенцеслав ИЛЧЕВ", "date": "2018.05.16", "title": "Кюстендил: Близо 3 млн. лева са недоговорените средства по оперативната програма „Региони в растеж” за Общината"}
{"url": "http://www.focus-news.net/news/2018/05/16/2522472/plovdiv-kmetovete-na-obshtinata-ivan-totev-i-na-rayon-yuzhen-borislav-inchev-otkriha-nova-detska-ploshtadka-v-park-belite-brezi.html", "text": "Кметовете на Община Пловдив Иван Тотев и на район „Южен“ Борислав Инчев откриха нова детска площадка в парк „Белите брези“, предаде репортер на Радио „Фокус“ – Пловдив. „Тази площадка е от рамковата програма на общината. Тази година средствата по нея 450 000 лева. Обикновено за година по тази програма успяваме да направим от 5 до 6 големи площадки и тази година може би пак ще бъдат толкова. Скоро ще открием нова площадка и в район  „Северен“. Цялостното усещане в парка „Белите брези“ е за едно много подредено и поддържано място“, каза Иван Тотев. По думите му районната администрация се справя доста добре с поддръжката на парковото пространство. „Пожелавам си новата детска площадка винаги да е толкова оживена. Тя отговаря на абсолютно всички изисквания. Има множество забавления за децата, с ударно-поглъщаща настилка, осветление в близост пейки в тази паркова среда“, каза Борислав Инчев. По думите му администрацията продължава с изграждането на още две детски площадки в район „Южен“, които трябва да бъдат готови до първи юни. Едната се намира в квартал Коматево, а другата е на булевард „Александър Стамболийски“ номер 82-84.\r\nВесела КРЪСТЕВА", "date": "2018.05.16", "title": "Пловдив: Кметовете на Общината Иван Тотев и на район „Южен“ Борислав Инчев откриха нова детска площадка в парк „Белите брези“"}
{"url": "http://www.focus-news.net/news/2018/05/16/2522476/natsionalnoto-sdruzhenie-na-rabotodatelite-na-horata-s-uvrezhdaniya-e-priznato-za-predstavitelna-organizatsiya-za-horata-s-uvrezhdaniya.html", "text": "Сдружение „Национално сдружение на работодателите на хората с увреждания“ е признато за представителна организация на национално равнище в Националния съвет за интеграция на хората с увреждания за срок от три години. Това съобщиха от правителствената информационна служба. НСРХУ работи в обществена полза като разширява възможностите за трудовата заетост на лицата с увреждания, способства за тяхната социална интеграция, личностната реализация и пълноправното им участие в обществения живот.\r\nНационалният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.", "date": "2018.05.16", "title": "Националното сдружение на работодателите на хората с увреждания е признато за представителна организация за хората с увреждания"}
{"url": "http://www.focus-news.net/news/2018/05/16/2522468/violeta-ilieva-ruo-burgas-3369-uchenitsi-shte-se-yavyat-na-zrelostniya-izpit-po-balgarski-ezik-i-literatura-tazi-godina.html", "text": "3369 ученици ще се явят на зрелостния изпит по български език и литература тази година. Това каза за Радио „Фокус-Бургас Виолета Илиева, началник на Регионалното управление на образованието (РУО) – Бургас. От тях 11 са със специални образователни потребности и за тях е отредена специална форма на явяване като и отделна зала, и присъствие на ресурсен учител. Изпитът ще се проведе на 21 май. Над 500 ще бъдат квесторите, които ще се грижат за провеждането на зрелостния изпит.\r\nПо думите на Илиева, 3119 са заявилите участие за втория държавен зрелостен изпит, който ще се проведе на 23 май. 1022 от които ще се явят на биология и здравно образование. „Това е една от най-предпочитаните дисциплини през последните години“, каза още Илиева. На английски език ще се явят 871, география и икономика – 384, математика – 132, немски език – 106, руски – 87. Най-малко са по физика и астрономи – 3ма.\r\nТя добави още, че от тази година учениците, които са в професионални гимназии, имат възможността да посочат оценката от изпита за придобиване на степен на професионална квалификация като втората матура, но това трябва да са го направили още през март.\r\nЗа третия държавен зрелостен изпит са подали молба 33-ма ученици по 8 предмета. Изпитите ще се проведат от 29 май до 1 юни. „Най-много желаещите да подложат изпит са по английски език – 7, математика – 7, физика и астрономия – 6, руски – 4, биология – 4, химия – 3. По един са желаещите да подложат изпит във философския цикъл и испански. „Третата матура дава възможност като резервен вариант при кандидатстване и спасяване от кандидатстудентските изпити“, допълни Виолета Илиева.\r\nТя посочи също, че броят абитуриенти тази година се препокрива с този от предходните години. Тази година Бургас изпраща 2 543 от 22 училища. Датата на всички абитуриентски балове ще е една, на 24 май. Сборните пунктове ще са на площад „Тройката“, „Пантеона“ и в Морската градина. Община Бургас, съвместно с полицията са предприели строги, предохранителни мерки за осигуряване безопасността на абитуриентите. В инициативата „На бал с автобус“ ще се включат 7 абитуриентски класа. Набирането на кандидати вече е приключило, а абитуриентите, които са избрали да пътуват заедно до к.к. Слънчев бряг, са 4 класа от Търговската гимназия и по един от Английска гимназия, Френска гимназия и Строителния техникум. Община Бургас призовава всички абитуриенти, които ще се придвижват със собствен транспорт до курортен комплекс „Слънчев бряг“, да бъдат внимателни.\r\nДеница ДИМИТРОВА", "date": "2018.05.16", "title": "Виолета Илиева, РУО-Бургас: 3369 ученици ще се явят на зрелостния изпит по български език и литература тази година"}
{"url": "http://www.focus-news.net/news/2018/05/16/2522475/dobrich-prodalzhavat-deynostite-po-dvata-lota-v-ramkite-na-integriran-proekt-za-vodniya-tsikal-na-dobrich-faza-1.html", "text": "По девет улици от лот 3 се работи в рамките на „Интегриран проект за водния цикъл на гр. Добрич - Фаза 1”, предаде кореспондент на Радио „Фокус” – Варна. Строителни работи за подобряване на водния сектор днес се изпълняват по улиците “Никола Петков“, “Ивайло“, „Първомайска“, “Дуранкулак“, “Цар Освободител“ от „Емона“ към „Хр. Ботев“, “Балкан“, “Каменица“ и “Димитър Ковачев“. По ЛОТ2 продължава работата по улиците „Струма“, „Александър Стамболийски“, „Добричка епопея“, „Арда“, Разлог“, „Ген. Столетов“, „Четник Атанасов“, участък от Помпена станция „Врачанци“ в кв. „Рилци“, „Панайот Станчев“ и „Георги Кирков“. Всеки ден на сайта на Община град Добрич се публикува актуална информация за планираните дейности за улеснение на гражданите.\r\nЖулиета НИКОЛОВА", "date": "2018.05.16", "title": "Добрич: Продължават дейностите по двата лота в рамките на „Интегриран проект за водния цикъл на Добрич - Фаза 1”"}
{"url": "http://www.focus-news.net/news/2018/05/16/2522477/sport-simona-halep-se-klasira-za-tretiya-krag-na-turnira-v-rim.html", "text": "Водачката в световната ранглиста Симона Халеп се класира за третия кръг на турнира от сериите „Мастърс“  на червени кортове в италианската столица Рим. Румънката, която е вицешампионка от миналата година, се наложи над японската тенисистка Наоми Осака с 6:1, 6:0.\r\nВ следващия кръг Халеп ще играе срещу победителката от двубоя между Медисън Кийс от САЩ и квалификантката Дона Векич от Хърватия.", "date": "2018.05.16", "title": "Спорт: Симона Халеп се класира за третия кръг на турнира в Рим"}
{"url": "http://www.focus-news.net/news/2018/05/16/2522470/the-christian-science-monitor-sapernichestvo-mezhdu-gartsiya-i-turtsiya-palzi-po-susha-i-more.html", "text": "Докато дипломатическите усилия около Иран и Северна Корея поглъщат вниманието на света в последно време, но отношенията между Гърция и Турция се разпадат тихо, на фона на демонстрация на военната мощ и реторика от двете страни. Наблюдателите предупреждават, че само една грешна преценка може да доведе до сериозен конфликт, коментират на електронната страница на международната организация The Christian Science Monitor.\r\nОтношенията между Гърция и Турция се влошиха значително след поредица от инциденти в Егейско море и на сухопътната им граница. Напрежението в последно време достигна най-високата си точка от 1996 г. насам, когато регионалните съперници, но и партньори в НАТО, бяха изправени на ръба на война заради двойка необитаеми острови. Един погрешен ход сега може да доведе до военна конфронтация, въпреки че двете съседни страни са съюзници в рамките на Алианса. Какво се случва между Гърция и Турция?\r\nРазногласията се увеличиха, след катоТурция отказа да освободи двама гръцки военнослужещи, които се отклониха от границата – според гърците случайно, след като са се изгубили в лошото време. Те бяха арестувани на 2 март по подозрения за шпионаж.\r\nСлед две учения по суша, море и въздух, предназначени да тестват военната готовност на гръцката армия, Атина обяви на 4 април, че ще разположи още 7 000 войници на границата си с Турция, като половината от тях ще бъдат насочени към островите.\r\nНа 9 април гръцки войници изстреляха предупредителни изстрели срещу турски хеликоптер при прелитането му край остров Ро, разположен на няколко километра от турското крайбрежие.\r\nПо-късно през същата седмица гръцки пилот на изтребител загина, след като неговият „Мираж 2000-5“ се разби в морето, докато е преследвал самолет от турските ВВС, нарушил въздушното пространство на страната.  \r\nДен по-късно трима гърци от малкия остров Фурни издигнаха гръцкото знаме на необитаем скалист остров, разположен на няколко километра от Турция, която оспорва суверенитета върху 18 острова и островчета в Егейско море. Анкара изпрати кораб на бреговата охрана да свали знамето. А Атина пък обвиниха турците в лъжа и увериха, че гръцкият национален флаг все още се развява там. \r\nПри друг инцидент от 17 април турските бойни самолети сплашиха гръцки военен хеликоптер, на борда на който бе и лидера на кабинета в Атина – Алексис Ципрас. По-късно, на 4 май, гръцки военен кораб и турски товарен плавателен съд се сблъскаха във водите югоизточно от остров Лесбос.\r\nНо не само в Егейско море напрежението е високо. Атина отказа да екстрадира осмина турски военнослужещи, които избягаха в страната след опита за преврат срещу държавния глава Реджеп Тайип Ердоган през 2016 г. Задържането на двамата гръцки граничари, арестувани през март, се смята за дългоочаквания отговор на Анкара. Колко лоша е ситуацията?\r\nОтношенията между Турция и Гърция сега са на най-ниското си ниво за повече от две десетилетия. „Нито един от нерешените въпроси от 1996 г. насам като споровете в Егейско море и кипърския въпрос, не са разрешени\", казва Синан Юлген, гостуващ учен в британския мозъчен тръст „Карнеги Юръп“ .\r\n„В Гърция има министър на отбраната от крайната десница, който е отворен за прилагането на провокативни методи. А в Турция има правителство, което става все по-националистическо. С наближаването на изборите политическата атмосфера в страната сега е по-уязвима на възможни провокации\", допълва Юлген.Какво казват двете страни?\r\nВ Турция министър-председателят Бинали Йълдрим обвинява гърците, че се държат като „пирати\". Националистическия тон от Анкара вероятно ще се засили още повече с наближаването на предсрочните избори на 24 юни.\r\nВ Атина също не липсва реторика, особено от военния й министър Панос Каменос. Той описва Ердоган като „луд човек\", който се държи като султан. Каменос, който е лидер на дясната партия „Независими гърци“, младши партньо в коалицията на Ципрас, заплаши през март, че ще „смаже“ всяко турско нашествие. \r\nГръцкият министър на външните работи Никос Кодзиас заяви наскоро, че със своето поведение Турция се е приближила до „прекрачване на червените линии\", визирайки инцидент през февруари, когато кораб на бреговата охрана на турска територия се вряза в патрулна лодка на гръцката брегова охрана. „Ако нямаме спокоен и комбиниран подход от страна на гръцката страна, никой не може да каже докъде това би могло да доведе\", коментира първият дипломат на Атина пред гръцката телевизионна мрежа Skai TV.Как се стигна дотук?\r\nНапрежението между Турция и Гърция в крайна сметка ни връща към спомените от времето на Отоманската империя от XIX в., когато Гърция извоюва своята независимост. Но през последните десетилетия Кипър остана разделен между гърците и турците, тъй като северната част на острова беше нападната от Турция през 1974 г. в отговор на военен преврат, подкрепен от Атина.\r\nПозицията на Турция стана все по-провокативна, а Ердоган - все по-авторитарен. Той тръгна от премиер, пост, който заемаше 11 г., след коет, през 2014 г., стана първият пряко избран президент на страната. Оттогава насетне той заглуши критиците и задържа десетки хиляди журналисти, академици, адвокати и военни. Докато бие по националистическия барабан, Ердоган привлича някои избиратели, а с двустранния конфликт с Гърция отвлича вниманието на обществото в момент, в който турската икономика е в застой, инфлацията е висока, а лирата спадна до рекордно ниски нива. Ердоган предложи Договора от Лозана от 1923 г., който установява границите между двете страни, да бъде преразгледан - призив, който в Атина се разглежда като скандална провокация от страна на съседа й. \r\nСъществуват и стратегически фактори. Около остров Кипър бяха открити богати нефтени и газови находища, а Турция се опита да блокира търсенето в офшорни зони, за които претендира суверенитет. Какви са залозите?\r\nСъществуват опасения, че една грешна преценка или прекомерна реакция може да доведе до военна конфронтация. „Ами ако другите гръцки самолети бяха решили, че изтребителят е бил свален? Те щяха да свалят турските самолети. Това е всичко, което е необходимо\", предупреждава Янис Бабулиас, анализатор и журналист, който работи в Атина. „Никой не би искал това, но тъкмо това щеше да се случи само няколко минути по-късно. В Гърция са налице притеснения, че въпреки всичко може би вървим към война“, обяснява Бабулиас. Какво може да се направи, за да се отслаби напрежението?\r\nВъзможно е да се наложи външно посредничество, но изглежда, че това няма да е достатъчно. Когато двете страни се изправиха на ръба на войната през 1996 г. заради спорната двойка островчета - наричани Имия на гръцки език и Кардак на турски език - САЩ влязоха в ролята на посредник.  \r\nДве десетилетия оттогава насам геополитическият пейзаж се е променил, което увеличава шансовете за случайни конфликти. „Сега има голяма разлика. Тогава САЩ бяха еднополюсната суперсила. Днес това, което ни липсва, е силно външно присъствие\", казва д-р Хрисогелос. „НАТО е отслабена, САЩ при президентството на Доналд Тръмп са непредсказуеми, а Европейският съюз до голяма степен няма отношение към този спор\".\r\nБрюксел има по-малко влияние върху Анкара, тъй като Турция вече не вярва, че присъединяването й към Блока е възможно. „Стабилизиращият ефект от перспективата за присъединяване на Турция към ЕС изчезна. Въпросът вече не влиза в сметките на турските политици и ЕС е загубил цялото си влияние върху Турция\", подчертава Юлген.Тереза Герова", "date": "2018.05.16", "title": "The Christian Science Monitor: Съперничество между Гърция и Турция пълзи по суша и море"}
{"url": "http://www.focus-news.net/news/2018/05/16/2522478/burgas-ministerstvoto-na-regionalnoto-razvitie-i-blagoustroystvoto-organizira-ekskurziya-za-zhurnalisti-do-ostrov-sveta-anastasiya.html", "text": "Министерството на регионалното развитие и благоустройството организира екскурзия за журналисти до остров „Света Анастасия“, предаде репортер на Радио „Фокус“ – Бургас. На събитието присъстваха представители от пресцентъра на министерството, Доротея Янакиева от дирекция „Европейски политики и програми“ към Община Бургас и Павлин Димитров, управител на острова.\r\n„Островът е реставриран по Оперативна програма „Регионално развитие в предния програмен период. Проектът започна започна 2011 година и приключи 2014 година. Средствата, които програмата ни е изплатила са близо 4 милиона лева. Освен реставрацията и оформянето на острова като туристическа атракция, в рамките на проекта се обнови и реставрира мостика на Бургас, закупен е и корабът, с който туристите се извозват до него“, каза пред журналисти Доротея Янакиева.\r\nТя допълни, че в рамките на проекта е била разработена маркетингова и комуникационна стратегия за развитие на острова като туристически продукт.\r\nВеселина НИКОЛОВА", "date": "2018.05.16", "title": "Бургас: Министерството на регионалното развитие и благоустройството организира екскурзия за журналисти до остров „Света Анастасия“"}
{"url": "http://www.focus-news.net/news/2018/05/16/2522480/nad-208-hil-lv-se-predostavyat-za-stipendii-na-uchenitsi-sportisti.html", "text": "Правителството одобри допълнителни разходи и трансфери в размер на 208 170 лв. Това съобщиха от правителствената информационна служба. Средствата са за стипендии на ученици от държавни и общински училища, постигнали високи спортни резултати.\r\nСредствата са предвидени в централния бюджет по Програмата на мерките за закрила на деца с изявени дарби.", "date": "2018.05.16", "title": "Над 208 хил. лв. се предоставят за стипендии на ученици-спортисти"}
{"url": "http://www.focus-news.net/news/2018/05/16/2522483/metodi-popov-ruo-blagoevgrad-2564-sa-zrelostnitsite-na-teritoriyata-na-oblastta-kato-tova-e-nay-visokata-broyka-v-poslednite-nyakolko-godini.html", "text": "2564 са зрелостниците, тоест - завършващите дванадесети клас на територията наобласт Благоевград тази година. Това каза за Радио „Фокус“ – Пирин Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград. По думите му броят на завършващите през 2017 година е бил 2353, а през 2016 година – 2329. „Тази година броят на зрелостниците е най-голям от трите преходни години назад“, каза още Попов. Той добави, че към момента от РУО не разполагат със справка за по-ранен период, тъй като е необходимо време за изготвянето на такава.\r\nЛивия НИНОВА", "date": "2018.05.16", "title": "Методи Попов, РУО – Благоевград: 2564 са зрелостниците на територията на областта, като това е най-високата бройка в последните няколко години"}
{"url": "http://www.focus-news.net/news/2018/05/16/2522482/s-praznichno-shestvie-v-topolovgrad-shte-bade-otbelyazan-praznikat-na-grada-na-24-may.html", "text": "Денят на славянската писменост и на българската просвета и култура – 24 май, е и Ден на Тополовград. Това съобщиха от пресцентъра на Общината. В навечерието на Деня на града, на 23 май от 17.00 часа, в Големия салон на читалището ще се проведе Тържествена церемония за връчване символите на удостоените със званието „Почетен гражданин на град Тополовград“, след което ще започне концертът „С песните на Тополовград“, в който участват Мъжката вокална група и Детската певческа формация „Кокетки“.\r\nС празнично шествие ще започне Денят на града – 24 май. На централния площад ще се издигнат националния флаг, ще се връчат и почетни награди на изявени ученици. От 19.30 часа на площада ще започне шествие на абитуриентите от Випуск 2018, а от 20.00 часа ще изнесат празничен концерт на Тоника Домини, Дует Шик и Ева Найденова.\r\nПразничните изяви ще продължат и на 25 май. От 17.30 часа в Големия салон на читалището ще изнесат концерт съставите за народни танци „Луди млади“ и „Възрожденци“.\r\nНа 26 и 27 май е Народният събор край манастир „Св. Троица“, с който приключват Майските културни празници.", "date": "2018.05.16", "title": "С празнично шествие в Тополовград ще бъде отбелязан празникът на града на 24 май"}
{"url": "http://www.focus-news.net/news/2018/05/16/2522484/dobrich-parkingat-na-ploshtad-svoboda-shte-bade-zatvoren-na-17-may-poradi-remontni-deynosti.html", "text": "Паркингът на площад „Свобода“ ще бъде затворен на 17 май поради ремонтни дейности. Това съобщиха от пресцентъра на Община Добрич. Там няма да функционира и „Сина зона“.", "date": "2018.05.16", "title": "Добрич: Паркингът на площад „Свобода“ ще бъде затворен на 17 май поради ремонтни дейности"}
{"url": "http://www.focus-news.net/news/2018/05/16/2522479/makedonskiyat-vanshen-ministar-nikola-dimitrov-vizhdame-evropeyskiya-vlak-i-iskame-da-go-hvanem.html", "text": "Виждаме европейския влак и искаме да го хванем. Това каза външният министър на Македония Никола Димитров на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Ако не престанем да гледаме към грешния век, ще бъде истинска трагедия да не ни се позволи да започнем преговори по присъединяване“, заяви той. „Променяме се, имаме много силно обществено мнение. Единственият начин, по който можем да напреднем, е да се изправим пред реалността, да направим грешки и да ги поправим“, каза още Никола Димитров.\r\nБиляна ИВАНОВА", "date": "2018.05.16", "title": "Македонският външен министър Никола Димитров: Виждаме европейския влак и искаме да го хванем"}
{"url": "http://www.focus-news.net/news/2018/05/16/2522485/varna-avariya-ostavi-abonati-v-tsentralnata-chast-na-grada-bez-voda.html", "text": "Авария наложи спиране на водоподаването в централната част на Варна и в част от местността „Прибой“. Това съобщиха за Радио „Фокус“ – Варна от дружество „Водоснабдяване и канализация“-Варна. Абонатите в местността „Прибой“ се очаква да имат вода отново около 15.00 часа. Водоподаването в района, заключен между улиците „Преслав“, “Сан Стефано“, “Граф Игнатиев“ и бул. “Приморски“ около щаба на ВМС трябва да бъде възстановено до 16 часа.", "date": "2018.05.16", "title": "Варна: Авария остави абонати в централната част на града без вода"}
{"url": "http://www.focus-news.net/news/2018/05/16/2522487/shumen-katastrofa-mezhdu-bus-i-tezhkotovaren-e-stanala-na-patya-shumen-karnobat-v-rayona-na-radko-dimitrievo-nyama-postradali.html", "text": "Катастрофа между бус и тежкотоварен е станала на пътя Шумен - Карнобат в района на Радко Димитриево, няма пострадали. За Радио „Фокус“ - Шумен Ася Йорданова, говорител на Областната дирекция на МВР, посочи, че бусът е пътувал в посока Шумен, а след него се е движил тежкотоварен автомобил. По първоначална информация до инцидента се е стигнало, след като бусът е спрял без причина. Пострадали няма, допуснати са само материални щети. Полицейски екип е на мястото на произшествието. То ще бъде отработено по общия ред. \r\nИвелина ИВАНОВА", "date": "2018.05.16", "title": "Шумен: Катастрофа между бус и тежкотоварен е станала на пътя Шумен - Карнобат в района на Радко Димитриево, няма пострадали"}
{"url": "http://www.focus-news.net/news/2018/05/16/2522488/varna-ne-se-nablyudava-spad-v-broya-na-zrelostnitsite-prez-poslednite-tri-godini-v-regiona.html", "text": "Не се наблюдава спад в броя на зрелостниците през последните три години във Варненско. Това каза в интервю за Радио „Фокус“ – Варна Венцеслава Генова, началник на Регионалното управление на образованието във Варна. „Като випуски от 2016 до 2018 година те по численост почти не се различават. Випуск 2016 е бил 3587 ученици, випуск 2017 година – 3 306 ученици, а тази година завършващите 12-ти клас са 3 544 ученици“, заяви Венцеслава Генова. По отношение на втория държавен зрелостен изпит Венцеслава Генова отбеляза, че през 2017 и 2018 година еднакъв брой ученици са посочили математиката като втори държавен изпит – 225 ученици. През 2016 година те са били по-малко – 219 ученици. „В тригодишния период тази година има най-голям брой ученици, които ще се явяват на първия задължителен държавен зрелостен изпит по български език и литература – 3 770. Най-малко те са били през 2017 година – 3 529 ученици“, каза още Венцеслава Генова.\r\nМарияна ВАЛЕНТИНОВА", "date": "2018.05.16", "title": "Варна: Не се наблюдава спад в броя на зрелостниците през последните три години в региона"}
{"url": "http://www.focus-news.net/news/2018/05/16/2522490/nad-146-hil-lv-shte-badat-izplateni-na-postradali-ot-zabaveno-pravosadie.html", "text": "Правителството одобри допълнителни разходи по бюджета на Министерството на правосъдието в размер на 146 650 лв. Това съобщиха от правителствената информационна служба. Средствата са предвидени в централния бюджет. Те са за изплащане на обезщетения по сключени споразумения за нарушени права на разглеждане и решаване в разумен срок на дела по приключили граждански, административни и наказателни производства.\r\nТази мярка е регламентирана в Закона за съдебната власт като начин за компенсиране на гражданите и юридическите лица, пострадали от забавено правосъдие. Техните заявления срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок, се подават в Инспектората към Висшия съдебен съвет. Проверката и произнасянето по заявленията се извършват в 6-месечен срок, а обезщетенията се изплащат чрез бюджета на Министерството на правосъдието въз основа на сключено споразумение.", "date": "2018.05.16", "title": "Над 146 хил. лв. ще бъдат изплатени на пострадали от забавено правосъдие"}
{"url": "http://www.focus-news.net/news/2018/05/16/2522493/haskovo-312-moneti-ot-22-karatovo-zlato-zadarzhaha-mitnicheskite-sluzhiteli-na-mitnicheski-punkt-kapitan-andreevo.html", "text": "Златните монети са открити в лек автомобил „Mercedes\", влизащ в страната от Турция на 11 май 2018 г. Това съобщиха от пресцентъра на Агенция \"Митници\". В автомобила, пътували семейство - мъж, жена и техния син, английски граждани, с турски произход, които заявили, че не пренасят стоки или валутни ценности за деклариране. Превозното средство е селектирано за щателна митническа проверка, при която в чекмедже, под една от предните седалки, са открити монети от жълт метал. Според направената от вещо лице експертиза монетите са от 22-каратово злато с общо тегло 2.184 кг на стойност 140 278 лева. Контрабандните златни монети са иззети и подлежат на отнемане в полза на държавата. По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура - Хасково.\r\nСамо ден преди това, митническите служители на МП \"Капитан Андреево\" са открили общо 1.714 кг златни монети и накити, при два случая. При единият от случаите, при проверка на лек автомобил, влизащ в страната от Турция са открити 40 златни монети, златни гривни и  колиета с тегло 370 грама. Златните изделия са били укрити сред личните вещи на водача на автомобила. При втория случай са открити 1.344 кг употребявани златни изделия с различна бижутерска проба, отново укрити в куфар с личен багаж на шофьора на лекия автомобил, който пътувал от Турция през България за Германия. Контрабандните златни изделия са задържани. Срещу нарушителите, немски граждани от турски произход, са съставени актове по Валутния закон.", "date": "2018.05.16", "title": "Хасково: 312 монети от 22-каратово злато задържаха митническите служители на Митнически пункт \"Капитан Андреево\""}
{"url": "http://www.focus-news.net/news/2018/05/16/2522489/zhelyo-boychev-bsp-inerkom-ne-otgovarya-na-nito-edin-ot-kriteriite-koito-balgariya-e-zalozhila-kato-iziskvaniya-za-investitorite-prez-2004-g.html", "text": "„От работата на Комисията по отношение на планираната продажба на дружествата на „ЧЕЗ Груп - България“ е видно, че кандидат-купувачът „Инерком България“ ЕАД не отговаря на нито един от критериите, които България е заложила като изисквания за инвеститорите през 2004 г.\" Това заяви зам.-председателят на ПГ на „БСП за България и председател на Временната комисия за сделката с ЧЕЗ Жельо Бойчев от парламентарната трибуна, съобщиха от пресцентъра на НС на БСП. Той добави, че представителите на „Инерком“ не са обяснили по какъв начин и от къде ще осигурят средствата, необходими  за закупуването на „ЧЕЗ Груп – България“. „Запитаните в хода на работата на Комисията институции отказаха да предоставят необходимата за изясняване на въпроса  информация. Изключение прави „Първа инвестиционна банка“, която открито оповести водените от нея разговори с „Инерком България“ и заявения интерес за финансиране на сделката в размер до 80 000 000 евро“, обясни Бойчев.\r\n Комисията е установила още, че изявленията на членове на българското правителство могат да бъдат определени като непоследователни. „Най-ярките примери за това са заявената, но негласувана оставка на министъра енергетиката, както и рязката промяна на позициите - от искане за пълен контрол върху сделката, до отказ от всякакво участие. Твърдението на министър-председателя от 27.02.2018 г., че не е запознат с развитието на процесите по придобиването на ЧЕЗ не съвпада информации, давани от службите за сигурност за намеренията на ЕРП-то и разговорите, водени с потенциални купувачи“, добави Жельо Бойчев. Той бе категоричен, че твърдението на министър-председателя и министъра на финансите, че не са водени разговори за закупуване на ЧЕЗ от страна на българската държава противоречи с това- на дружеството, че от 2013 г. досега са предлагали на всяко българско правителство да закупи активите.", "date": "2018.05.16", "title": "Жельо Бойчев, БСП: „Инерком“ не отговаря на нито един от критериите, които България е заложила като изисквания за инвеститорите през 2004 г."}
{"url": "http://www.focus-news.net/news/2018/05/16/2522494/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин ще продължим темата, която започнахме в началото на този месец, а именно - прием на ученици в първи клас. Наш гост ще бъде директорът на СУ „Св. св. Кирил и Методий“ – Крупник Венцислав Кълбов. С него ще говорим както за организацията по отношение приема на първокласници, така и за предстоящите абитуриентски балове. Ще засегнем и темата, свързана с това каква е реализацията на учениците след завършване на средното образование в учебното заведение. Друг от въпросите, който ще дискутираме е свързан с това дали младите хора, след завършване на средно и висше образование се завръщат да живеят в село Крупник. Предстои да говорим и по други важни теми с нашият гост днес, като ще отправим и поглед към предстоящият 24 май – Ден на славянската писменост и култура.\r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни.", "date": "2018.05.16", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/05/16/2522492/smolyan-vazstanoveno-e-dvizhenieto-po-pat--865-mezhdu-selo-leshtak-i-selo-lyaska.html", "text": "Възстановено е движението по път III-865 между село Лещак и село Ляска. Това съобщиха от пресцентъра на Агенция \"Пътна инфраструктура\".", "date": "2018.05.16", "title": "Смолян: Възстановено е движението по път III-865 между село Лещак и село Ляска"}
{"url": "http://www.focus-news.net/news/2018/05/16/2522486/ministar-ekaterina-zaharieva-otlaganeto-na-chlenstvoto-na-zapadnite-balkani-v-es-shte-demotivira-i-razgnevi-grazhdanite-im.html", "text": "Отлагането до безкрайност на членството в ЕС със сигурност не само ще демотивира, но ще разгневи гражданите на държавите от Западните Балкани. Това каза външният министър Екатерина Захариева на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Работата е не само да обясним защо е важно членството. Страните от Балканите трябва да покажат, че могат да правят реформи, да решават проблемите помежду си“, заяви тя. „Да можем да покажем, че решаваме проблемите си искрено, а не само, за ратифициране на споразумение например“, посочи Екатерина Захариева. „Да покажем зрялост, че можем да се справяме сами, да оставяме проблемите от миналото в миналото“, допълни министърът.\r\nБиляна ИВАНОВА", "date": "2018.05.16", "title": "Министър Екатерина Захариева: Отлагането на членството на Западните Балкани в ЕС ще демотивира и разгневи гражданите им"}
{"url": "http://www.focus-news.net/news/2018/05/16/2522491/plovdiv-merkite-za-sigurnost-pri-koito-shte-se-provede-shestvieto-na-prevozvachite-na-17-may-byaha-obsadeni-v-grada.html", "text": "Областният управител на Пловдив Здравко Димитров се срещна с представители на автомобилните превозвачи Петко Ангелов и Йордан Арабаджиев (председател на Съюза на международните превозвачи). Това съобщи за Радио „Фокус“-Пловдив областният управител. На срещата е присъствал и директорът на ОДМВР – старши комисар Атанас Илков. Били са обсъдени мерките за сигурност, при които ще се проведе шествието на превозвачите утре. В протеста ще се включат всички транспортни компании от областта, в подкрепа на правителството. Той ще се проведе на 17 май, от 10.00 до 14.00 часа на пътя Пловдив – Асеновград (в отсечката от село Крумово към Пловдив). Ще се включват и всички браншови организации от транспортния бранш в областта с над 200 тира.\r\nПо време на шествието движението няма да бъде спирано, а с временна организация, която ще гарантира безопасността на преминаващите автомобили.\r\nКомисар Илков заяви, че ще бъдат взети всички необходими мерки за недопускане на пътно-транспортни произшествия и задръствания.\r\nОбластният управител, като представител на държавата, твърдо застава зад исканията на превозвачите, които са недоволни от пакета за мобилност, които Европейската комисия внесе в Европаламента и  предстои да бъде гласуван от евродепутатите.\r\nОрганизаторите се извиняват за причиненото неудобство и апелират към останалите участници в движението за толерантност. Те молят гражданите  да бъдат търпеливи и съпричастни към шествието, което защитава националните интереси.\r\nЦветана ТОНЧЕВА", "date": "2018.05.16", "title": "Пловдив: Мерките за сигурност, при които ще се проведе шествието на превозвачите на 17 май, бяха обсъдени в града"}
{"url": "http://www.focus-news.net/news/2018/05/16/2522496/imoti-upravlyavani-ot-ministerstvoto-na-otbranata-stavat-chastna-darzhavna-sobstvenost.html", "text": "Правителството промени от публична в частна държавна собственост статута на имоти, управлявани от Министерството на отбраната. Това съобщиха от правителствената информационна служба. Те се намират в областите Пловдив и Ямбол и са с отпаднала необходимост за ведомството.\r\nДва от терените се намират в местността „Капсида“ край с. Куклен и са с площ съответно 115 дка и 16 дка. Други два имота са в землищата на с. Бояново – 314 дка и 26 сгради и 1,7 дка и три сгради, а последният е край с. Дъбене – 74 дка, застроен с 13 сгради.\r\nПромяната в статута им ще позволи извършването на разпоредителни действия.\r\nС друго решение сградите на Професионалната гимназия по селско стопанство „Н. Й. Вапцаров” в Хасково стават общинска собственост. Решението е мотивирано с преобразуването в общинско на учебното заведение, което досега е било към Министерството на земеделието, храните и горите.", "date": "2018.05.16", "title": "Имоти, управлявани от Министерството на отбраната, стават частна държавна собственост"}
{"url": "http://www.focus-news.net/news/2018/05/16/2522497/po-vnesen-ot-sofiyska-rayonna-prokuratura-obvinitelen-akt-e-osadeno-litse-za-nanesena-ot-nego-telesna-povreda-na-politsay.html", "text": "С присъда на СРС по внесен от СРП обвинителен акт, Антонио Ников е осъден за нанесена от него телесна повреда на полицай. Това съобщиха от пресцентъра на Прокуратура на Република България. За времето от 19.00 часа на 13 май 2015 г. до 07.00 часа на 14 май 2015 г., свидетелите Г. и П. – служители на 07 РУ СДВР, осъществявали служебните си задължения, свързани с опазване на обществения ред.\r\nНа 14 май 2015 г. около 01.45 часа в гр. София на бул. „Йордан Йосифов” срещу №8, те спрели за полицейска проверка автомобил, управляван от обв. Ников, в който се намирали свидетелите М., К. и Я. Служителите на МВР поискали документите на водача на автомобила, заедно с личните карти на пътниците - за проверка. Обв. Ников предоставил исканите документи, но без този, удостоверяващ застраховка на автомобила „гражданска отговорност“.  При отправена покана към него да го предостави, обв. Ников заявил, че „сме в Европейски съюз“ и „такова нещо не му трябва“. Поради това, на Ников бил съставен акт за административно нарушение. Докато св. Г. разяснявал на обвиняемия съдържанието на акта, Ников се пресегнал към вътрешността на полицейския автомобил, взел си документите и побягнал. Г. разпоредил на обв. Ников да спре, но той не се подчинил, поради което Г. го застигнал и задържал с ръце. В този момент Ников ухапал трети и четвърти пръст на дясната ръка на Г., като по този начин му причинил разкъсно контузна рана в тази област, както и  оток и кръвонасядания по гръбната повърхност на трети и четвърти пръст на дясна ръка.\r\nПо случая е образувано досъдебно производство под ръководството и надзора на СРП, а след приключване на разследването е изготвен и внесен обвинителен акт. С присъда на СРС, на Ников е наложено наказание „лишаване от свобода“ за срок от две години, изпълнението на което е отложено за срок от четири години.", "date": "2018.05.16", "title": "По внесен от Софийска районна прокуратура обвинителен акт е осъдено лице за нанесена от него телесна повреда на полицай"}
{"url": "http://www.focus-news.net/news/2018/05/16/2522501/veliko-tarnovo-28-godishen-mazh-e-privlechen-kato-obvinyaem-za-krazhba-na-nad-8-000-lv-i-byala-tehnika-ot-zhilishte-v-grada.html", "text": "28-годишен мъж е привлечен като обвиняем за кражба на над 8 000 лв. и бяла техника от жилище в града. Това съобщиха от пресцентъра на МВР. Сигналът за извършеното престъпление е подаден на 9 май. От избено помещение на жилището били откраднати 8 800 лв. и бяла техника. При проведените действия по разследването е установено, че извършител е 28-годишният мъж с инициали Г. А. от града, известен на полицията и многократно осъждан, с 45 криминалистически регистрации. Той е привлечен като обвиняем и задържан за 72 часа.", "date": "2018.05.16", "title": "Велико Търново: 28-годишен мъж е привлечен като обвиняем за кражба на над 8 000 лв. и бяла техника от жилище в града"}
{"url": "http://www.focus-news.net/news/2018/05/16/2522495/ministar-ekaterina-zaharieva-vazmozhno-e-tazi-godina-da-zapochnat-pregovorite-za-chlenstvo-na-makedoniya-i-albaniya-v-es-oshte-ima-shans.html", "text": "Възможно е тази година да се започнат преговорите за членство  за Македония и Албания- няма да е лесно, но още има шанс да убедим страните, които са още са скептични, че все още не е дошъл момента. Това каза външният министър Екатерина Захариева на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Македония е със статут на кандидат за ЕС от 2005 година, а Албания от 2014 година“, обясни тя. „Притесненията в ЕС са дали няма да пренесем проблемите между нас вътре в Съюза. Дали няма да започнем при всяко едно решение, което взимаме, да използваме проблемите от миналото“, коментира Екатерина Захариева.\r\nБиляна ИВАНОВА", "date": "2018.05.16", "title": "Министър Екатерина Захариева: Възможно е тази година да започнат преговорите за членство на Македония и Албания в ЕС - още има шанс"}
{"url": "http://www.focus-news.net/news/2018/05/16/2522499/galap-interneshanal-balgarite-solidarni-s-makedoniya-zapadnite-balkani-haresvat-balgariya.html", "text": "Българите не са загубили своето приятелско и искрено мнение за Македония. Деликатните отношения в продължение на десетилетия не са успели съвсем да заличат близките връзки, а пробивът от последните месеци явно наново напомня на българските граждани общата история на двете страни. Затова и в дебата за името, който е пред решение и ще отвори евроатлантическата перспектива на Македония, гражданите на България инстинктивно подкрепят Македония. Отношението на страните от Западните Балкани към България е добро – това пък показва скорошно специално изследване на „Галъп интернешънъл“ сред балканските държави. Македония\r\n70% от българите са чували за преговорите, които в момента водят Македония и Гърция по повод на искането на Гърция Македония да смени името си. Само 26% не са чули за тези преговори, а останалите се затрудняват да отговорят. Това означава, че на практика цялата активна част от обществото ни проявява заинтересованост относно случващото се на югозапад.\r\nСпоред данните, народът на България няма нищо против дори и името на Република Македония да остане такова, каквото е - 54% от чулите за спора за името биха приели и тази опция, а само 19% са на обратното мнение. Очевидно, обществените настроения у нас кореспондират добре и с официалната българска позиция (изразена наскоро от министър Захариева) – която винаги е била за принципна подкрепа на Македония под нейното конституционно име, наред с ненамеса в спора между Атина и Скопие, насърчаване на диалога между двете страни и недопускане на евентуални териториални претенции към страната ни в евентуално ново име.\r\nМнозинство от 58% от запознатите с дебата се чувстват по-скоро солидарни с народа на Македония и само 15% застават на страната на Гърция при възникналия между двете страни спор за името на Македония. Въпросът е експериментален и се стреми да улови най-общите инстинкти и симпатии. Данните показват, че не е взела надмощие отмъстителна позиция спрямо Македония, въпреки някои провокации от страна на политическия елит в Скопие в годините. Изследователската практика на „Галъп интернешънъл“ показва, че заредено с недоверие у нас е по-скоро отношението към доскорошния политическия елит на югозападната ни съседка, но отношението към самите хора на Македония и към страната като цяло е като към близки.Отношението на обществата от Западните Балкани към нас\r\n„Галъп интернешънъл“ наскоро провери и отношението на Западните Балкани към нас и към Европейския съюз – отношението към България е видимо добро във всички изследвани страни, а ЕС се разглежда като потенциал за успешна лична перспектива (може би с известен нюанс при Сърбия). Графиките по-надолу показват данните. За улеснение отговори от типа „Не знам“ са изключени от калкулацията. Данните демонстрират генералната структура, уловена още от преди месеци. Развитията в последно време влияят на данните също в положителна насока.", "date": "2018.05.16", "title": "„Галъп интернешънъл“: Българите – солидарни с Македония, Западните Балкани харесват България"}
{"url": "http://www.focus-news.net/news/2018/05/16/2522498/plovdiv-okolo-200-tir-a-ot-grada-shte-izlyazat-na-miren-protest-na-asenovgradsko-shose-utre-za-vremeto-ot-10-do-14-chasa.html", "text": "Около 200 пловдивски ТИР-а от Пловдив ще излязат на мирен протест на Асеновградско шосе за времето от 10.00 до 14.00 часа на 17 май. Това съобщи за Радио „Фокус” – Пловдив областният управител Здравко Димитров. Колите ще се изтеглят от града в посока Асеновградско шосе и ще обърнат движението си на кръговото при село Крумово в платното, в което не се работи. Превозвачите ще се стараят да не пречат на движението. „Протестът е в подкрепа на правителството за европейския геноцид, наложен над нашите превозвачи”, каза Здравко Димитров.„Превозвачите се извиняват, ако все пак се създаде затруднение в движението, но трябва да бъдем българи и да защитаваме единно националния си интерес”, каза областният управител на Пловдив. Той поясни, че ако бъде приет този закон държавата ни ще загуби около 8000 милиарда лева и над 150000 работни места.\r\nВ София за националния протест ще заминат още тирове от Пловдив.\r\nЦветана ТОНЧЕВА", "date": "2018.05.16", "title": "Пловдив: Около 200 ТИР-а от града ще излязат на мирен протест на Асеновградско шосе утре за времето от 10 до 14 часа"}
{"url": "http://www.focus-news.net/news/2018/05/16/2522503/povishava-se-klasat-na-ungarskoto-konsulstvo-vav-varna.html", "text": "Правителството даде съгласието си консулството на Унгария във Варна да стане генерално консулство, а неговият ръководител – българският гражданин Йордан Йорданов, да е генерален консул.  Това съобщиха от правителствената информационна служба.\r\nИскането е на унгарската страна. То е мотивирано с активната дейност на консулството и на почетния консул за развитието на българо-унгарските икономически отношения, за привличането на унгарски инвестиции в консулския окръг и извън него и за създаването на Българо-унгарска търговска камара, която подпомага унгарските фирми в България и българските фирми, развиващи бизнес с Унгария.", "date": "2018.05.16", "title": "Повишава се класът на унгарското консулство във Варна"}
{"url": "http://www.focus-news.net/news/2018/05/16/2522504/irena-sokolova-oblasten-upravitel-na-pernik-poluchihme-uverenie-za-palno-sadeystvie-za-ohrana-na-malkite-naseleni-mesta.html", "text": "Получихме уверение от вътрешния министър за пълно съдействие от страна на полицията за охрана на малките населени места. Това каза в предаването „Добър ден“ на Радио „Фокус“ областният управител Ирена Соколова, която организира първата по рода си среща за противодействие на корупцията и организираната престъпност. По думите ѝ обединяването усилията на всички институции за противодействие на корупционните практики е от изключително значение за успешното справяне с проблемите. “Министър Валентин Радев увери, че горивото, с което разполагат автомобилите на полицейските служители, е безлимитно. Абсолютна е възможността във всички населени места да има патрулиращи полицаи, като зачислените на място могат да се сменят с мобилни групи от други населени места, така че да се избегнат евентуални корупционни практики. Съчетаването на двете дейности – от една страна да говорим за проблемите, свързани със структурите на МВР и проблемите, които имат кметовете, за да търсим пресечната точка, така че хората да се чувстват сигурни и защитени, и от друга страна – корупцията като явление и действията, които предприема и правителство, и местна власт, това на практика показа какво може да се прави“, поясни Ирена Соколова. Тя допълни че изграденото модерно видеонаблюдение в община Перник, както и в други общини на областта, също е гарант за сигурността на гражданите.", "date": "2018.05.16", "title": "Ирена Соколова, областен управител на Перник: Получихме уверение за пълно съдействие за охрана на малките населени места"}
{"url": "http://www.focus-news.net/news/2018/05/16/2522506/burgas-ostrov-sveta-anastasiya-za-chetvarta-poredna-godina-stana-domakin-za-treta-godina-na-sreshtata-na-slavyanskite-tvortsi-svyato-slovo.html", "text": "Остров „Света Анастасия“ за четвърта  поредна година стана домакин за трета година на срещата на славянските творци „Свято слово“, предаде репортер на Радио „Фокус“ – Бургас.\r\nИнициативата бе част от традиционното събитие „Часът на поета“. Бургаски поети и гости от Македония и Сърбия от всички поколения се състезаваха за най-атрактивно поднасяне на авторска творба.\r\nУправителят на острова Павлин Димитров  откри конкурса и обяви началото на друга традиционна творческа надпревара – „Вдъхновени от острова“.  Условието е желаещите да напишат своите литературни произведения в малките „Тефтерчета на твореца“.\r\nВеселина НИКОЛОВА", "date": "2018.05.16", "title": "Бургас: Остров „Света Анастасия“ за четвърта  поредна година стана домакин за трета година на срещата на славянските творци „Свято слово“"}
{"url": "http://www.focus-news.net/news/2018/05/16/2522507/varna-mazh-i-zhena-sa-blasnati-ot-lek-avtomobil-na-ul-musala.html", "text": "Мъж и жена са блъснати от лек автомобил на ул. \"Мусала\". Това съобщиха от ОДМВР - Кърджали. На 15 май около 15.30 часа на ул. \"Мусала\" е възникнало пътнотранспортно произшествие. Водачът на лек автомобил \"Фиат\" с инициали Т.П. (на 68 г.) от Бургас, по време на движение, поради несъобразена скорост, блъска пешеходци, които се движат по тротоара. Вследствие на инцидента са пострадали мъж (60 г.) и жена (62 г.), които получават контузни наранявания, прегледани са и освободени, няма опасност за живота им.", "date": "2018.05.16", "title": "Варна: Мъж и жена са блъснати от лек автомобил на ул. \"Мусала\""}
{"url": "http://www.focus-news.net/news/2018/05/16/2522502/evrodeputatat-petar-kurumbashev-izkazvaneto-na-manfred-veber-otnosno-pozitsiyata-na-enp-za-balgarskite-prevozvachi-e-absolyutna-lazha.html", "text": "\"Препоръчвам на председателя на Групата на ЕНП в Европейския парламент да се запознае с позицията на евродепутатите от собствената си парламентарна група по предложенията на Европейската комисия, касаещи българските превозвачи. В рамките на вчерашното обсъждане на законодателните предложения в Комисията по транспорт и туризъм в ЕП г-н Вим ван де Камп, член на Европейския парламент от Европейската народна партия и докладчик по въпросния регламент, нееднозначно подкрепи позицията на Франция и Германия\". Това заяви Петър Курумбашев, член на Делегацията на българските социалисти в Европейския парламент, по повод изявлението на председателя на групата на ЕНП в ЕП Манфред Вебер, че със своите 219 депутати ЕНП ще подкрепи предложенията на ГЕРБ, както и че българските социалисти не могат в ЕП да се застъпват за по-високи социални стандарти, а в България да противодействат именно на това. \r\n\"Припомням, че през октомври инициирах обща позиция на всички български представители в Европейския парламент относно законодателния пакет за мобилност в ЕС, която бе единодушно приета\", допълни Петър Курумбашев.", "date": "2018.05.16", "title": "Евродепутатът Петър Курумбашев: Изказването на Манфред Вебер относно позицията на ЕНП за българските превозвачи е абсолютна лъжа"}
{"url": "http://www.focus-news.net/news/2018/05/16/2522505/interfaks-rosatom-e-gotova-da-okazhe-sadeystvie-na-balgariya-za-izgrazhdaneto-na-aets-belene.html", "text": "Държавната компания „Росатом“ е готова да помогне на България за строителството на АЕЦ „Белене“, предава руската информационна агенция Интерфакс.\r\n„Винаги ще се радваме да помогнем за изпълнението на този проект“, заяви първият заместник-председател на „Росатом“ Кирил Комаров, отговаряйки на въпрос на журналисти за плановете на българското правителство да възобнови проекта за АЕЦ-а.\r\nСпоразумение за строителство на АЕЦ „Белене“ бе подписано с „Росатом“ още през 2006 г., но крайният договор за изграждането така и не бе парафиран. През март 2012 г. България се отказа от съоръжението, а руската държавна компания предяви към страната иск в размер на един милиард евро. През април 2016 г. Арбитражният съд при Международната търговска палата в Женева издаде решение в полза на „Атомстройекспорт\" в спора с НЕК и постанови последната да плати компенсация в размер на 620 млн. евро. По-късно сумата бе намалена до 601,6 млн. евро. Тереза Герова", "date": "2018.05.16", "title": "Интерфакс: „Росатом“ е готова да окаже съдействие на България за изграждането на АЕЦ „Белене“"}
{"url": "http://www.focus-news.net/news/2018/05/16/2522510/pretsizira-se-redat-za-razpredelenie-na-sredstvata-ot-fond-ubezhishte-migratsiya-i-integratsiya.html", "text": "Правителството одобри изменение в Рамката на Националния механизъм за изпълнение на ангажиментите на България по Решение 2015/1523/ЕС и по Решение 2015/1601/ЕС, одобрена през ноември 2015 г. Това съобщиха от правителствената информационна служба.С решенията се установяват временни мерки в областта на международната закрила и се определя процедурата за финансиране на дейностите, което се осъществява изцяло с европейски средства от фонд „Убежище, миграция и интеграция“.\r\nС измененията се прецизира процедурата за предоставяне на предвидените по фонда средства. Те ще се отпускат целево от отговорния орган – дирекция „Международни проекти“ в МВР, след сключване на споразумения с Държавната агенция за бежанците и съответната община при съотношение във финансирането – 25% за оперативна дейност и 75% за интеграция.", "date": "2018.05.16", "title": "Прецизира се редът за разпределение на средствата от фонд „Убежище, миграция и интеграция“"}
{"url": "http://www.focus-news.net/news/2018/05/16/2522509/blagoevgrad-natasha-panich-predstavya-paulina-v-panaira-na-knigata-litera-ekspo.html", "text": "Известната авторка от съседна Сърбия ще представи в Благоевград своята книга „Паулина“ в рамките на „Литера Експо“. Това съобщиха от пресцентъра на Община Благоевград. Срещата на писателката с читателите и любителите на книгите започва от 18.00 часа на площад „България“ пред МОЛ „Ларго“. \r\nТворчеството на родената в Пирот авторка Наташа Панич  е вдъхновено и сътворено от различни моменти, случили се в живота на хората от този край. Тя е сред най-известните писатели от българското малцинство в Сърбия. Пише поезия за възрастни, романи, разкази, приказки и стихотворения за деца. Автор е и на една комедия. Панич пише увлекателно, със затрогваща топлота и сърдечност, с което печели много приятели и почитатели на творчеството си. Носителка е на много литературни награди.\r\nЗа романа си \"Паулина\" Наташа Панич казва: \"Това е съдбата на моята майка, която е живяла в двора на българския цар Борис, но когато през 1943 г. бомбардират София, тя се завръща от царските палати при огнището си. В тази книга е нейната история, която е много специфична и много интересна.\"\r\nНай- голямото изложение на книги в Благоевград продължава до 19 май. Всеки жител и гост на града може да намери своята книга на площад „България“. В разположените седем шатри са изложени заглавия от различни жанрове, като специално място е отредено и за най-малките читатели.", "date": "2018.05.16", "title": "Благоевград: Наташа Панич представя „Паулина“ в панаира на книгата „Литера Експо“"}
{"url": "http://www.focus-news.net/news/2018/05/16/2522512/evropeyskata-komisiya-predstavi-predlozhenie-za-usavarshenstvane-na-vizovata-informatsionna-sistema.html", "text": "Европейската комисия представи предложение за усъвършенстване на Визовата информационна система (ВИС) — базата данни, съдържаща информация за лицата, които кандидатстват за шенгенски визи, с цел да се реагира по-добре на променящите се предизвикателства, свързани със сигурността и миграцията, и да се подобри управлението на външните граници на ЕС. Това съобщиха от пресцентъра на Представителството на ЕК в България.\r\nПредложените промени ще предоставят възможност за извършването на по-задълбочени проверки на миналото на кандидатите за виза, ще премахнат информационните пропуски от гледна точка на сигурността посредством по-добър обмен на информация между държавите членки и ще осигурят пълна оперативна съвместимост с други бази данни на ЕС. \r\nРазширява се обхватът на ВИС — по-конкретно чрез добавянето на визите за дългосрочно пребиваване и на разрешенията за пребиваване в системата — при пълно зачитане на правилата за защита на данните, за да се гарантира, че тези органи разполагат с информацията, която им е необходима, когато се нуждаят от нея. Предложението е вторият етап от реформата на общата визова политика на ЕС. То следва измененията на Визовия кодекс, представени от Комисията през март 2018 г.", "date": "2018.05.16", "title": "Европейската комисия представи предложение за усъвършенстване на Визовата информационна система"}
{"url": "http://www.focus-news.net/news/2018/05/16/2522500/afp-palestinskata-avtonomiya-otteglya-chetirima-ot-poslanitsite-si-v-evropa.html", "text": "Палестинската автономия съобщи за оттеглянето на посланиците си от четири държави от Европейския съюз, които изпратиха свои представители на церемонията по откриването на американското посолство в Ерусалим, предава AFP.\r\nЧетирите засегнати страни са Австрия, Унгария, Чешката република и Румъния, заявиха от външнополитическото ведомство в Рамала.Тереза Герова", "date": "2018.05.16", "title": "AFP: Палестинската автономия оттегля четирима от посланиците си в Европа"}
{"url": "http://www.focus-news.net/news/2018/05/16/2522513/za-ratifikatsiya-e-predlozhen-protokolat-za-predvaritelno-izpalnenie-na-sporazumenieto-otnosno-edinniya-patenten-sad.html", "text": "Министерският съвет предлага на Народното събрание да ратифицира Протокола за предварително изпълнение на Споразумението относно Единния патентен съд (СЕПС).Това съобщиха от правителствената информационна служба.\r\nБългария е ратифицирала Споразумението през 2016 г., а Протоколът за предварително изпълнение е част от пакета документи, необходими за нормалното функциониране на Съда. Той има за цел да осигури плавен преход към оперативната фаза и да гарантира коректното функциониране на Единния патентен съд преди влизането в сила на СЕПС, в това число предварително изпълнение на институционални, организационни и финансови разпоредби.\r\nПериодът на предварително изпълнение ще даде възможност на договарящите държави членки да установят отделните ръководни органи – Административен комитет, Бюджетен комитет, Консултативен комитет и Президиум, и да се приемат всички правни текстове, да се вземат решения, както и да бъдат направени назначения в съответствие с процедурите на СЕПС.\r\nЕдинният патентен съд (наред с единната патентна закрила) е вторият стълб на единната патентна система на ЕС, насочена към стимулиране на иновациите в Европа. Неговото създаване осигурява единна практика в областта на патентната закрила, а системата за съдопроизводство ще позволи и значителни икономии за европейските предприятия.", "date": "2018.05.16", "title": "За ратификация е предложен Протоколът за предварително изпълнение на Споразумението относно Единния патентен съд"}
{"url": "http://www.focus-news.net/news/2018/05/16/2522514/temata-balgariya-v-chuzhdestrannite-medii-sreshtata-na-varha-v-sofiya-aets-belene-i-reshenieto-na-bpts-da-ne-prisastva-na-chestvaniyata-na-1000-godishninata-ot-osnovavaneto-na-ohridskata-arhiepiskopiya-agentsiya-fokus.html", "text": "Държавните и правителствени ръководители на страните от Европейския съюз ще обсъждат във вечерните часове на сряда в София отговора си на неотдавнашните решения на американския президент Доналд Тръмп. Става въпрос за излизането на САЩ от споразумението за ядрената програма и за наказателни тарифи за вноса на стомана и алуминий от ЕС, отбелязва ORF, най-голямата обществена медия в Австрия.\r\nНасилието в Ивицата Газа след преместването на посолството на САЩ от Тел Авив в Ерусалим също ще бъдат предмет на обсъждане. И за трите теми, ЕС не е съгласен с правителството на САЩ. Австрия е представена в София от канцлера Себастиан Курц.\r\nВ четвъртък европейските лидери ще се срещнат за неформална вечеря пред срещата на върха на ЕС за Западните Балкани със Сърбия, Македония, Босна и Херцеговина, Черна гора, Албания и Косово. На югоизточните съседни на ЕС страни трябва да се покаже „европейска перспектива\".\r\nВ ЕС обаче има спор за Косово, което през 2008 г. се отцепи от Сърбия. Испания и четири други държави не признават страната. Поради тази причина ръководителят на кабинета в Мадрид Мариано Рахой няма да присъства на срещата.\r\n*** Държавната компания „Росатом“ е готова да помогне на България за строителството на АЕЦ „Белене“, предава руската информационна агенция Интерфакс.\r\n„Винаги ще се радваме да помогнем за изпълнението на този проект“, заяви първият заместник-председател на „Росатом“ Кирил Комаров, отговаряйки на въпрос на журналисти за плановете на българското правителство да възобнови проекта за АЕЦ-а.\r\nСпоразумение за строителство на АЕЦ „Белене“ бе подписано с „Росатом“ още през 2006 г., но крайният договор за изграждането така и не бе парафиран. През март 2012 г. България се отказа от съоръжението, а руската държавна компания предяви към страната иск в размер на един милиард евро. През април 2016 г. Арбитражният съд при Международната търговска палата в Женева издаде решение в полза на „Атомстройекспорт\" в спора с НЕК и постанови последната да плати компенсация в размер на 620 млн. евро. По-късно сумата бе намалена до 601,6 млн. евро.\r\n*** Пред Синода на Българската православна църква (БПЦ) в София се провежда протест срещу решението на българските владици да не участват в отбелязването на 1000-годишнината от основаването на Охридската архиепископия, което ще се състои на 27 май в Охрид, предава A1 On.\r\nПредседателят на фондация „Българска памет\" Милен Врабевски, който организира протеста, твърди, че зад гърба на патриарх Неофит е организиран заговор под външен натиск.\r\n„Трябва да се провери чуждестранното влияние върху българските институции, които служат като държава в държавата в полза на чужди интереси. Решението на синода на БПЦ е направено под диктовка\", подчерта Врабевски.\r\nУчастниците в протеста изискват отговор от Синода на БПЦ за последното решение да се забрани на български клерици да участват в честването на хилядната годишнина на Охридската архиепископия.\r\nТакова решение, според тях, е скандално, тъй като е било взето с прегласуване от епископите,  в отсъствието на патриарх Неофит, който, като напомнят, е поел отговорността и е подал ръка на Македонската православна църква, приемайки БПЦ да бъде нейна Майка-Църква. Напомня се, че шест месеца по-късно не са предприети никаква стъпки в тази насока. \r\n„Няма дейности, свързани с духовното обединение на православните братя от двете страни на границата. Последното решение за неучастието в честването в Охрид представлява пълен отказ от това, което обеща БПЦ преди шест месеца, и означава работа в полза на някои външни антибългарски интереси“, казват организаторите от „Българска памет\".\r\nНа 14 май синодът на БПЦ реши да не приеме поканата на предстоятеля на МПЦ за съвместното честване на хилядолетния юбилей на Охридската архиепископия. Осем български епископи гласуваха за това решение, а четирима се противопоставиха. Патриарх Неофит не присъства на заседанието на Синода.\r\n***", "date": "2018.05.16", "title": "Темата България в чуждестранните медии – срещата на върха в София, АЕЦ „Белене“ и решението на БПЦ да не присъства на честванията на 1000-годишнината от основаването на Охридската архиепископия (Агенция „Фокус“)"}
{"url": "http://www.focus-news.net/news/2018/05/16/2522515/oik-loznitsa-podgotovkata-za-chastichnite-izbori-mestni-izbori-za-kmet-na-obshtinata-proticha-spokoyno.html", "text": "Подготовката за частичните избори местни избори за кмет на Община Лозница протича спокойно. Това каза пред Радио „Фокус“-Шумен Румяна Костадинова, председател на Общинска избирателна комисия (ОИК)-Лозница. До момента в ОИК няма постъпили жалби или сигнали за нарушения. Трима са кандидатите за кметския пост- Цветомир Стоянов Савов, БСП,  Севгин Назъм Шукри, ДПС и Ниязи Мехмедов Ниязиев, ГЕРБ. \r\nПредизборната кампания завършва в 24.00 на 18 май. 19 май е ден за размисъл. Изборният ден ще започне от 07.00 часа на 20 май. Ще бъдат разкрити 20 секции. На 10 май е извършено обучението на над 140-те членове на секционните избирателни комисии. Извършен е инструктаж от Районно управление на МВР-Лозница и Службата за пожарна безопасност и защита на населението. Уточнени са организационни и технически въпроси, посочи Костадинова. В деня на вота няма да има подвижна урна. С право на глас в община Лозница са 8 034 души.В момента се извършва регистрация на застъпници. По график ще бъдат получени и раздадени изборните книжа и материали.\r\nИвелина ИВАНОВА", "date": "2018.05.16", "title": "ОИК-Лозница: Подготовката за частичните избори местни избори за кмет на Общината протича спокойно"}
{"url": "http://www.focus-news.net/news/2018/05/16/2522481/bez-uspeh-priklyuchi-misiyata-po-izdirvaneto-i-spasyavaneto-na-alpinista-boyan-petrov.html", "text": "Без успех приключи мисията по издирването и спасяването на алпиниста Боян Петров. Това става ясно от видео, публикувано в профила във „Фейсбук“ на Кирил Петков от екипа на нашия алпинист. „Пред мен е страхотният екип, който участва в мисията. Тук е командирът от китайска страна, който позволи на тези хора да рискуват живота си и да отидат в планината до върха и да търсят Боян Петров. Тук е и непалският пилот, който рискува живота си да лети, защото никога допреди това не беше летят над този връх. След края на мисията Боян Петров не бе открит, но изумителното е, че имаме прецедент как три държави могат да работят заедно – от Непал, България и Китай. Боят Петров създаде първия прецедент, който се надяваме, че ще спасява животи в бъдеще. Благодаря на всички тези хора, които рискуваха живота си за него и бяха част от този прецедент“, заяви Петков и уточни, че търсенето е приключило. „Боян Петров е легенда. Това е краят. Благодарим на всички, които ни подкрепиха и платиха разходите, на всички хора, които се молиха и на всички правителства, посолството на България в Китай, посолството на Китай в България, непалското посолство, посолството в Индия, на премиера, на министрите. Това трябва да бъде пример как заедно можем да накараме нещата да се получат. Трябва да използваме този пример и за всичко останало. Всички наши институции могат да бъдат ефикасни и можем да постигнем неща, които никога досега не са били правени“, каза още Кирил Петков.", "date": "2018.05.16", "title": "Без успех приключи мисията по издирването и спасяването на алпиниста Боян Петров"}
{"url": "http://www.focus-news.net/news/2018/05/16/2522511/slivenskiyat-mitropolit-yoanikiy-za-otkaza-na-bpts-da-uchastva-v-chestvaneto-na-1000-godishnata-na-ohridskata-arhiepiskopiya-tay-kato-mnozinstvoto-sa-glasuvali-taka-sam-dlazhen-da-se-podchinya.html", "text": "Тъй като мнозинството са гласували така, аз съм длъжен да се подчиня. Това каза във връзка с отказа на Българската православна църква (БПЦ) да участва в честването на 1000-годишната от създаването на Охридската архиепископия Сливенският митрополит Йоаникий за Радио „Фокус“-Бургас. „Светият Синод е взел решение да не дава благословение за представителите на българските православни църкви да вземат участие в тържествата по случай 1000-годишнината от основаването на Охридската Архиепископия в Охрид, Република Македония. Разглеждат, обсъждат, предлагат, гласуват щом мнозинството е гласувало така, означава, че решението остава в сила“.  Митрополит Йоаникий добави, че професор Иван Свинаров разказва историята за Охридската Архиепископия“.\r\nЯнислава КРЪСТЕВА", "date": "2018.05.16", "title": "Сливенският митрополит Йоаникий за отказа на БПЦ да участва в честването на 1000-годишната на Охридската архиепископия: Тъй като мнозинството са гласували така, съм  длъжен да се подчиня"}
{"url": "http://www.focus-news.net/news/2018/05/16/2522516/ministar-ekaterina-zaharieva-utre-vsichki-lideri-na-es-shte-podkrepyat-evropeyskata-perspektiva-na-zapadnite-balkani.html", "text": "Утре всички лидери на ЕС ще подкрепят европейската перспектива на Западните Балкани. Това каза външният министър Екатерина Захариева на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Присъединяването им няма да е лесно, но в никакъв случай не е невъзможно“, посочи тя. „Трябват още реформи, още повече да убеждаваме част от страните от ЕС“, обясни Екатерина Захариева. „Със сигурност за 6 месеца разликата е огромна“, изтъкна тя. „Трябва да позволим на страните от Западните Балкани да участват в дебата, в предложенията, и те да формират мнение как си представяме Европа“, заяви външният министър.\r\nБиляна ИВАНОВА", "date": "2018.05.16", "title": "Министър Екатерина Захариева: Утре всички лидери на ЕС ще подкрепят европейската перспектива на Западните Балкани"}
{"url": "http://www.focus-news.net/news/2018/05/16/2522518/balgariya-finalizira-sporazumenieto-s-alzhir-za-vizovi-oblekcheniya.html", "text": "Министерският съвет утвърди Споразумението между правителствата на България и Алжир за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти.Това съобщиха от правителствената информационна служба. Така българските граждани, притежатели на такива паспорти и пребиваващи в Алжир за период до 90 дни, ще бъдат освободени от изискването за краткосрочна виза.\r\nСпоразумението беше подписано на 23 март т. г. при официалното посещение в София на министъра на външните работи на Алжир Абделкадер Месахел.", "date": "2018.05.16", "title": "България финализира споразумението с Алжир за визови облекчения"}
{"url": "http://www.focus-news.net/news/2018/05/16/2522520/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с Любомира Танева, старши специалист „Работа с деца и европейски програми“ в община Белово. От нея ще чуете до кога се приемат документи за участие в Съвета на децата и какво представлява този съвет, тъй като  процедурата бе започната от общината. В предаването ще ви разкажем и за историята на Беловската базилика, легендите, свързани с името на крепостта Левке и възможностите за социализация на района, където е разположена тя. По темата наш събеседник ще бъде Севдалина Попова, старши специалист „Музейно дело“ в община Белово. Във втората част на предаването ще чуете също как в село Голямо Белово възстановиха народни носии, традиционни за населеното място и какви други интересни инициативи има читалището в селото.  \r\nПредаването „Белово – градът на трите планини” се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.05.16", "title": "Акценти в предаването „Белово – градът на трите планини“"}
{"url": "http://www.focus-news.net/news/2018/05/16/2522522/balgariya-i-yuzhna-afrika-shte-si-satrudnichat-v-oblastta-na-sporta.html", "text": "Правителството одобри проект на споразумение за сътрудничество в областта на спорта между ресорните министерства на България и Южна Африка.Това съобщиха от правителствената информационна служба. \r\nСферите на сътрудничество, залегнали в документа, обхващат провеждане на срещи и обмен на опит и информация между държавните органи, отговарящи за спорта, и на спортните федерации с цел укрепване на международното сътрудничество; съдействие за участието на български и южноафрикански спортисти, отбори и треньори в състезания и международни спортни мероприятия, организирани от тях; улесняване провеждането на учебно-тренировъчни лагери, съвместни тренировки на националните и клубни отбори по различни видове спорт в спортните обекти и съоръжения на двете страни и др.", "date": "2018.05.16", "title": "България и Южна Африка ще си сътрудничат в областта на спорта"}
{"url": "http://www.focus-news.net/news/2018/05/16/2522523/odobren-e-proektat-na-dvustranen-protokol-na-balgariya-i-armeniya-za-prilagane-na-readmisionno-sporazumenie.html", "text": "Министерският съвет одобри проекта на двустранен протокол на България с Армения за прилагане на подписаното през 2013 г. споразумение на ЕС с Армения за обратно приемане на незаконно пребиваващи лица.Това съобщиха от правителствената информационна служба.С протокола се определят конкретните изисквания, условия и процедури за прилагане на реадмисионните споразумения в двустранните отношения между България и Армения – компетентни органи, гранични контролнопропускателни пунктове за изпълнение на реадмисията, сроковете за изпълнение, особености при предаването на граждани на трети страни, транзитно преминаване, съпътстващи документи и т. н.", "date": "2018.05.16", "title": "Одобрен е проектът на двустранен протокол на България и Армения за прилагане на реадмисионно споразумение"}
{"url": "http://www.focus-news.net/news/2018/05/16/2522526/vladimir-putin-korabi-ot-vms-na-rusiya-shte-izvarshvat-neprekasnato-voenno-nablyudenie-v-sredizemno-more.html", "text": "Кораби от Военноморските сили на Руската федерация с ракети „Калибър“ ще поддържат постоянна вахта (основен вид дежурство на съдовете, осигуряващ безопасността на плаването и поддържане на бойната готовност) в Средиземно море. Това заяви държавният глава на Русия Владимир Путин, откривайки редовна среща с ръководството на Министерството на отбраната и представители на отбранителната промишленост, предава TACC.\r\n„През настоящата година са планирани 102 експедиции на кораби и подводници, а във връзка с продължаващата заплаха от нападения на международни терористи в Сирия, в Средиземно море нашите кораби с круизни ракети „Калибър“ ще извършват непрекъснато военно наблюдение\", подчерта руският президент.\r\nСпоред Путин, през последните години обемът от задачи за ВМС е нараснал значително, което повдига въпрос за географията на неговото присъствие, включително в Средиземно море, Северния Атлантически океан и морското пространство в Азиатско-тихоокеанския регион. Лидерът на Кремъл отбеляза особено ясно координираните действия на екипажите на руските кораби и подводници по време на военната операция в Сирия. „Атаките с круизни ракети, ефективната работа на палубната авиация причиниха сериозни щети на терористите, важни съоръжения бяха унищожени, инфраструктурата им бе разрушена\", заяви президентът на Русия. Изпълнението на тези и други отговорни задачи е станало възможно до голяма степен благодарение на поддържането на висока бойна и техническа готовност на флота. По-конкретно, Путин отбеляза изграждането на бойния потенциал на флота, практиката на продължителни морски кампании, тренировки и учения. Тереза Герова", "date": "2018.05.16", "title": "Владимир Путин: Кораби от ВМС на Русия ще извършват непрекъснато военно наблюдение в Средиземно море"}
{"url": "http://www.focus-news.net/news/2018/05/16/2522519/varna-mazh-i-zhena-sa-postradali-pri-pozhar-v-tseh-za-razrediteli-v-grada.html", "text": "Мъж и жена са пострадали при пожар в цех за разредители във Варна. Това съобщиха от пресцентъра на Областната дирекция на МВР – Варна. Предполагаемата причина за пожара, възникнал вчера, е техническа неизправност. Унищожени са машина за бутилиране, 200 л разредител, 100 бр. ПВЦ амбалаж, принтер, опушени са 50 кв. м стени. При пожара са пострадали мъж и жена, които са прегледани в болнично заведение и са освободени.", "date": "2018.05.16", "title": "Варна: Мъж и жена са пострадали при пожар в цех за разредители в града"}
{"url": "http://www.focus-news.net/news/2018/05/16/2522527/ruo-blagoevgrad-2906-uchenitsi-sa-se-yavili-na-tretiya-izpit-ot-natsionalnoto-vanshno-otsenyavane-za-chetvartoklasnitsi-ne-e-imalo-problemi-pri-provezhdaneto-mu.html", "text": "Третото изпитване от Националното външно оценяване за учениците от четвърти клас премина в една много спокойна и нормална обстановка. Това каза за Радио „Фокус“-Пирин Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград. „Надяваме се сме осигурили самостоятелната и независими изяви на учениците, каквато е нашата цел. Явиха се 2906 ученици и до този момент това е най-големият брой на явили се деца на изпитите за четвъртокласниците. Изпитът бе по  „Човек и обществото“. Формата бе тест, който има за цел да установи знанията на учениците в крайния етап“, каза още Попов. Той добави, че тестът не е бил много по-различен от миналогодишния и не е имало нещо, което да притеснява като структура учениците. „Надявам се, че ще имат добри резултати“, добави Попов. Последният изпит за децата в четвърти клас ще се проведе утре. Той е по „Човек и природа“.„Фокус“ припомня, че 3005 са учениците, които подлежат на външно оценяване в цялата област Благоевград.\r\nЛивия НИНОВА", "date": "2018.05.16", "title": "РУО-Благоевград: 2906 ученици са се явили на третия изпит от Националното външно оценяване за четвъртокласници, не е имало проблеми при провеждането му"}
{"url": "http://www.focus-news.net/news/2018/05/16/2522524/makedonskiyat-vanshen-ministar-nikola-dimitrov-protsesat-na-prisaedinyavane-kam-es-vinagi-se-provalya-ako-se-politizira.html", "text": "Процесът на присъединяване към ЕС винаги се проваля, ако се политизира. Това каза външният министър на Македония Никола Димитров на конференция „Диалог със Западните Балкани: създаване на регион на растеж, сигурност и свързаност по пътя към Европа“ в НДК, предаде репортер на Агенция „Фокус“. „Всяка държава трябва да се разглежда поотделно. Ако се разглеждат в групи, значи се политизират“, посочи той. „Дадохме историята на историците. Крайно време е регионът ни да мисли за бъдещето“, заяви Никола Димитров. „Историята е нещо чудесно, но е време поколението ни да произведе нещо, с което ние да се гордеем днес“, изтъкна той. „В ЕС има две визии - европейска интеграция или етнически граници и проблеми. Видяхме какво се случва, ако следваме етническите проблеми през 90-те години. Единственият път е европейската интеграция“, каза още македонският външен министър.\r\nБиляна ИВАНОВА", "date": "2018.05.16", "title": "Македонският външен министър Никола Димитров: Процесът на присъединяване към ЕС винаги се проваля, ако се политизира"}
{"url": "http://www.focus-news.net/news/2018/05/16/2522462/smolyan-dvizhenieto-po-pat-iii-865-mezhdu-selo-leshtak-i-selo-lyaska-v-oblast-smolyan-se-izvarshva-v-edna-lenta-poradi-padnalo-darvo.html", "text": "Движението по път III-865 между село Лещак и село Ляска в област Смолян се извършва в една лента поради паднало дърво. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като спазват поставената сигнализация.", "date": "2018.05.16", "title": "Смолян: Движението по път III-865 между село Лещак и село Ляска в област Смолян се извършва в една лента поради паднало дърво"}
{"url": "http://www.focus-news.net/news/2018/05/16/2522517/izcheznali-i-zaginali-balgarski-alpinisti-spravka-agentsiya-fokus.html", "text": "06 януари 2018 г.\r\nПри опит за изкачване на връх Вихрен след подхлъзване загива 30-годишен алпинист.01 май 2018 г.\r\n52-годишната Калина Дамянова загива от измръзване в швейцарски Алпи след внезапно влошаване на времето.08 август 2017 г.\r\nЗагива българския алпинист Иван Тодоров при спускане от връх Хан Тенгри в планината Тяншан, на границата между Китай, Киргизстан и Казахстан. Тялото е намерено на 5600 метра от спасители.11 февруари 2016 г.\r\nБългарски алпинист загива при опит за изкачване на връх Елбрус, Русия. Тялото на алпиниста е намерено на 4900 метра от руски алпинист.23 септември 2014 г.\r\nЗагива алпинистът Иван Масларов-Байно след падане от скала в прохода Вратцата. 02 юли 2013 г.\r\nСъщо в прохода Вратцата загива алпинистът Георги Костов.20 октомври 2011 г.\r\nЗагива Николай Проев при опит за изкачване на планински връх Чако, намиращ се на 6704 м. на границата с Непал и Китай.19 юли 2010 г.\r\nПетър Унжиев загива от височинна болест в базов лагер в подножието на Хималайския връх- К2.26 януари 2007 г.\r\nЗагиват Иван Ненков-Гаджото, Филип Жазмати-Фил и Тихомир Стоянов след опит за зимно изкачване на Северната стена на швейцарския  връх Матерхорн.май 2004 г.\r\nВ Хималаите загива българката Мариана Масларова. Последната информация за нея е от 25 май, когато двама шерпи съобщават, че са я видели на височина 8680 м. Малко по-късно други двама руснаци съобщават, че Масларова е успяла да слезе в по-долния лагер на 7800 м, но оттогава никой не беше влизал във връзка с нея. Бразилците семейство Хелена и Пауло Пинто Коельо, които участват в една експедиция с нея, са свидетелствали пред непалските власти за това, след което е последвало издаването на смъртен акт.20 май 2004 г. \r\nВ подножието на най-високия връх на планетата изчезва българският алпинист Христо Христов. По-късно Христо Христов е бил намерен мъртъв от руснака Александър Абрамов и двама шерпи на височина 8680 метра. Според Атанасов има безспорни данни, че алпинистът е стъпил на Покрива на света (8848 м).6 ноември 2003 г.\r\nВ Словения, при изкачване на връх Триглав, загива българският алпинист Илиян Маринов. Инцидентът е станал по върховия гребен, вероятно при слизане от върха. Илиян се е подхлъзнал по ледена плоча и е паднал от другата страна на ръба от около 300 м. Местната спасителна служба е организирала спасителна акция с хеликоптер след сигнал от другите българи, които са били в района на върха. Те съобщили, че Илиян не се е върнал според очакванията. \r\nИлиян е най-младият алпинист в разширения състав на експедиция 'Еверест 2004'. На 1 август 2003 г. заедно с още 9 алпинисти, при тежки метеорологични условия той се изкачва на пик Ленин 7134 м. (Памир).29 август 1999 г. \r\nЗагива българската алпинистка София Фотева при тренировъчно изкачване на Вражите дупки край гара Лакатник.София Фотева и Николай Петков харесват нова линия на източната част на Централната стена. Стигат до траверса на 80 метра над основата на стената. Пробват се на 5-10 метра вдясно от \"Хергиани\". София изкатерва 10-15 метра и забива клин. Скалата е монолитна и е нужно да се осигурява с болтове. Турът се очертава да бъде труден. София пуска рапел на клина и двамата отлагат за друг път изкачването. София Фотева се катери по стръмната скала, но едва отделила се от земята, полита в пропастта. Тя пада от 20 метра и след минути умира в ръцете на мъжа си Николай Петков. На земята, за да осигури безопасността на София, е Милкана Русева.есента на 1998 г. \r\nЗагива българският алпинист Христо Станчев. Целта на алпиниста е покоряването на връх Манаслу - осемхилядник в Хималаите. Върхът посреща българските алпинисти враждебно. Силните ветрове ги отблъскват на два пъти. При второто слизане Христо Станчев се спъва , подхлъзва се, пропада и загива. 21 април 1984 г. \r\nВ Хималаите загива българският алпинист Христо Проданов. Предишния ден той тръгва да покорява най-високия връх на планетата - Еверест. Христо Проданов е първият български алпинист, изкачил през 1984 г. най-високия връх на планетата – Еверест. Той е тринадесетият човек в света, успял да достигне до върха без кислороден апарат по най-трудния и дълъг път – западния (непалски) склон, наричан още “Жестокия път”. След неговото изкачване, България става деветнадесетата страна, чиито представител покорява Еверест.", "date": "2018.05.16", "title": "Изчезнали и загинали български алпинисти (Справка Агенция „Фокус“)"}
{"url": "http://www.focus-news.net/news/2018/05/16/2522521/veliko-tarnovo-stopanskata-akademiya-v-svishtov-diplomira-magistrite-ot-vipusk-2017.html", "text": "Диплом за образователно-квалификационна степен „магистър” получиха на тържествени церемонии в аулата на Стопанска академия завършилите през 2017 г. икономисти, неикономисти и професионални бакалаври, обучавали се в редовна и дистанционна форми. Това съобщиха от пресцентъра на Стопанска академия \"Д. А. Ценов\" - Свищов. В рамките на три церемонии бяха връчени дипломите на магистрите, обучавали се по различните магистърски програми, водени от катедри към четирите факултета – „Финанси”, „Мениджмънт и маркетинг”, „Производствен и търговски бизнес”, „Стопанска отчетност”. \r\nПриветствия към дипломантите от името на ректора и на академичното ръководство отправиха зам.-ректорите проф. д-р Марияна Божинова, с ресор „Учебна дейност“ и доц. д-р Николай Нинов – „Студентска политика и институционални комуникации”. Те подчертаха, че дипломата, която получават възпитаниците на Стопанска академия е международно призната и им открива много възможности за успешна професионална кариера в сферата на икономиката, администрацията и управлението на фирмено, общинско и държавно ниво. Дипломантите бяха поздравени още от декани на факултети, ръководители на катедри и на магистърски програми. Приветстващите благодариха на родителите и близките на дипломантите за оказваната подкрепа през годините на обучение, и на самите магистри, за това, че са избрали именно Стопанска академия. В чест на новите магистри на свищовското висше училище прозвучаха химна на Р България, студентския химн и „Многая лета”.\r\nВ рамките на церемониите, гл. ас. д-р Юлиян Господинов – координатор към Академичен център за кариерно консултиране и връзки с обществеността, представи пред дипломантите Алумни асоциацията на Стопанска академия. Той поясни, че целта на тази асоциация е да поддържа „жива връзка” между свищовското висше училище и неговите вече над 150 000 възпитаници, част от които са учредители и членове на създадените повече от 100 алумни клуба. \r\nЕмоциите от тържествения ден и вълненията, че вече държат в ръцете си заслужената диплома на магистър, облечените в академични тоги дипломанти запечатаха чрез множество снимки с родители, приятели и преподаватели в аулата на висшето училище, пред паметника на Дарителя Димитър Ценов и при изпълняване на традиционния ритуал по хвърляне на академичните барети пред емблематичната за Свищов сграда на Ректората.", "date": "2018.05.16", "title": "Велико Търново: Стопанската академия в Свищов дипломира магистрите от випуск 2017"}
{"url": "http://www.focus-news.net/news/2018/05/16/2522532/v-sadebnata-palata-shte-se-provede-brifing-vav-vrazka-s-dosadebno-proizvodstvo-sreshtu-sluzhitel-na-stolichna-obshtina-obvineno-v-poluchavane-na-podkup.html", "text": "В Съдебната палата ще се проведе брифинг във връзка с досъдебно производство срещу служител на Столична община, обвинено в получаване на подкуп. Това съобщиха от пресцентъра на Прокуратура на Република България. Днес от 17.00 часа административният ръководител на Софийска градска прокуратура Емилия Русинова и директорът на ГДБОП Ивайло Спиридонов ще дадат брифинг за образувано досъдебно производство срещу ръководно длъжностно лице (началник-отдел) от Столична община, установено с получаване на подкуп. Брифингът ще се проведе в Зала 2 на 4 етаж на Съдебната палата.", "date": "2018.05.16", "title": "В Съдебната палата ще се проведе брифинг във връзка с досъдебно производство срещу служител на Столична община, обвинено в получаване на подкуп"}
{"url": "http://www.focus-news.net/news/2018/05/16/2522533/garantiraneto-na-pravata-i-blagosastoyanieto-na-vsichki-detsa-e-osnoven-prioritet-v-satrudnichestvoto-mezhdu-balgariya-i-unitsef.html", "text": "Правителството одобри План за изпълнение на програмата за сътрудничество между България и Фонда за деца на ООН (УНИЦЕФ) за периода 2018-2022 г. Това съобщиха от правителствената информационна служба. Основната цел на документа е да подкрепи усилията за гарантиране на правата и благосъстоянието на всички деца, включително тези в неравностойно и уязвимо положение, така че те да развиват своя пълен потенциал в едно приобщаващо и закрилящо общество. Одобрен беше и работен план за изпълнението на програмата в периода 2018-2019 г.\r\nОсновният фокус в двата документа е поставен върху ранното детско развитие, приобщаващото предучилищно и училищно образование, превенцията на насилието и защитата на жертвите, както и достъпа до правосъдие за всички деца.\r\nЧаст от очакваните резултати до 2022 г. са децата, особено тези в най-неравностойно положение, да растат в обгрижваща семейна и социална среда, да посещават училище и да се ползват от подобрени приобщаващи образователни политики, а социалните услуги, системата за закрила на детето и правораздавателната система по-ефективно да предотвратяват насилието и да защитават децата-жертви.", "date": "2018.05.16", "title": "Гарантирането на правата и благосъстоянието на всички деца е основен приоритет в сътрудничеството между България и УНИЦЕФ"}
{"url": "http://www.focus-news.net/news/2018/05/16/2522530/ditmir-bushati-rusiya-iska-da-zasili-vliyanieto-si-v-regiona.html", "text": "Министърът на външните работи на Албания Дитмир Бушати заяви, че срещата на върха ЕС-Западни Балкани в София се провежда в разгара на усилията на Русия да увеличи влиянието си в региона, предава македонската информационна агенция „Макфакс“. \r\n„Русия се противопоставя на разширяването на НАТО в региона и се стреми да потисне проевропейските реформи\", заяви Бушати за EUobserver.\r\nСъгласно думите на първия дипломат на Тирана, Москва не пропуска възможност, когато става въпрос за регионалните проблеми и че Западът би трябвало да внимава за намесата на Русия в страните, които са водачи в процеса за присъединяване към ЕС - Македония, Черна гора и Сърбия, тъй като Москва е готова да насърчи националистическото напрежение за предотвратяване на постигнатия от тях напредък. Тереза Герова", "date": "2018.05.16", "title": "Дитмир Бушати: Русия иска да засили влиянието си в региона"}
{"url": "http://www.focus-news.net/news/2018/05/16/2522534/odobreni-sa-rezultatite-ot-zasedaniya-na-saveta-na-es.html", "text": "Правителството одобри доклади за резултатите от проведени заседания на Съвета на Европейския съюз. Това съобщиха от правителствената информационна служба.\r\nНа Съвета „Общи въпроси“, състоял се на 17 април в Люксембург министрите обсъдиха компромисното предложение на Българското председателство относно изменения на Акта за избор на членове на Европейския парламент от 1976 г. Съветът реши да даде още време на държавите-членки да постигнат консенсус до края на април, за да могат промените да влязат в сила за предстоящите избори за Европейски парламент.\r\nЕвропейската комисия представи одобрения от Колежа на комисарите Пакет по политиката за разширяване на ЕС. Той включва седем доклада за напредъка в изпълнението на критериите за членство за шестте страни от Западните Балкани и за Турция. Пакетът съдържа и две препоръки за започване на предприсъединителните преговори – с Република Македония и Албания.\r\nНеформалното заседание на Съвета по околна среда се проведе на 10 и 11 април в София. Основен акцент на срещата беше дискусията, посветена на подобряване качеството на въздуха, а оттук и на качеството на живот на европейските граждани. Министрите бяха единодушни, че макар качеството на въздуха в ЕС да се подобрява, са необходими още и спешни действия в тази насока. Изтъкната беше необходимостта от по-добра координация между различните управленски нива и различните икономически сектори, които имат отношение към проблема. Беше обсъдена и ролята на социално-икономическите условия в борбата за по-чист въздух.\r\nВтората сесия от заседанието беше посветена на по-доброто регулиране, като дискусията се фокусира върху необходимостта от подобряване координацията между различните нива на управление. По-ясното и лесно приложимо законодателство, без прекомерна регулация и административна тежест, с работещи механизми за докладване, мониторинг и оценка, е визията за по-добро регулиране, около която се обединиха участниците.\r\nНеформалното заседание на министрите на заетостта и социалната политика, състояло се на 17 и 18 април в София, постави акцент върху приложението на принципите на Европейския стълб на социалните права за повишаване на уменията и знанията на работната сила и осигуряване на равни възможности за реализиране на пазара на труда. Министрите обсъдиха и изпълнението на препоръката на Съвета на ЕС за повишаване на квалификация и за създаване на нови възможности за трудова реализация на по-възрастното поколение.\r\nПрез втория ден на заседанието бяха представени добрите практики и постигнатите от България резултати при реализирането на Европейската гаранция за младежта. Министрите по заетостта и социалната политика обмениха опит в преодоляването на предизвикателствата, свързани с професионалната реализация на младежите и продължително безработните.", "date": "2018.05.16", "title": "Одобрени са резултатите от заседания на Съвета на ЕС"}
{"url": "http://www.focus-news.net/news/2018/05/16/2522529/burgas-obshtinata-organizira-bogata-programa-za-otbelyazvaneto-na-denya-na-balgarskiya-sport-na-17-may.html", "text": "Ежегодно Община Бургас организира различни спортни мероприятия, с които да отбележи 17 май - Ден на българския спорт. Това съобщиха от пресцентъра на Община Бургас. Тази година програмата съвпада с откриването на редица спортни инициативи. На пл. \"Тройката\" ще се проведе мащабен празник на здравето и спорта - SPORT FEST! Идеята на SPORT FEST е да представи различни възможности за спорт и да насочи посетителите към най-правилния за тях. Подготвена е програма, включваща демонстрации и игри по шахмат, фехтовални дуели, сърф и яхт тренажор, голф тренажор, уроци по акробатика, йога, демонстрации на бойни спортове, тенис, баскетбол, канадска борба, стрийт фитнес и много други, в които всеки може да се включи и да печели награди. Част от програмата е турнир от националния шампионат по стрийт фитнес с подкрепата на легендата Йордан Йовчев. В SPORT FEST ще се представят много изложители със здравословни и био продукти, хранителни добавки и напитки, спортни стоки, ефикасни техники и услуги, замерване на здравни показатели. На www.sportfest.bg и FB страницата Festivali.bg може да следите програмата по дни и да научите повече за събитието. SPORT FEST има и благотворителен характер, като съвместно с Holiday Heroes ще се проведат много интересни демонстрации, в които всеки е поканен да се включи през дните от 17 до 20 май.\r\nДо 24 май в акваторията на Бургаския залив ще се проведе най-значимото спортно събитие, заложено в календара на Община Бургас за 2018 година - Европейско първенство по ветроходство на олимпийския клас 470, със съорганизатор Яхт клуб \"Порт Бургас\". В надпреварата ще вземат участие повече от 200 състезатели от около 30 държави. Всички олимпийци, които се готвят за следващите Летни игри в Токио, ще бъдат в Бургас. Една от най-изявените състезателки е Хана Майлс, олимпийска шампионка от Рио и сребърна от Лондон. Тук ще бъдат бронзовите медалисти от Рио. Официалното откриване на първенството на 17 май от 19.00 часа на открита сцена \"Охлюва\".\r\nНа 19 май и 20 май BowHunting Bulgaria, съвместно с Община Бургас, \"Българска федерация по стрелба с лък\", СК \"Габарит\" и спортен клуб \"Белите Акули\" от гр. Бургас, ще проведат \"Втори Турнир по Стрелба с Лък за Купата на кмета на град Бургас\". Състезанието ще се проведе на футболния стадион в квартал \"Ветрен\" с начало 9.00 часа. Над петдесет стрелци и 15 клуба от градовете София, Пловдив, Стара Загора, Русе, Разград и Варна ще мерят сили в стиловете \"Компаунд\", \"Рекърв\" и \"Традиционен Лъс с поставка и без поставка\". Представители на града домакин са Данаил Грозев, Антон Чиликов, Страхил Стоянов, Никола Гърненков и Стефан Славов. Зрителите ще имат възможноста да се насладят на майсторска стрелба от дистанция 50 метра и 70 метра, с лъкове, изработени по стари традиции, до лъкове, направени с най-модерните материали и технологии. Класиралите се участници ще бъдат официално наградени на 20 май от 14.00 часа.", "date": "2018.05.16", "title": "Бургас: Общината организира богата програма за отбелязването на Деня на българския спорт на 17 май"}
{"url": "http://www.focus-news.net/news/2018/05/16/2522531/shumen-izvarsheni-sa-obuchenie-i-instruktazh-na-sektsionnite-komisii-naznacheni-za-chastichnite-izbori-za-kmet-na-s-malomir-i-na-s-milanovo.html", "text": "Извършени са обучение и инструктаж на секционните комисии, назначени за частичните избори за кмет на с. Маломир и на с. Миланово, съобщиха за Радио „Фокус“-Шумен от Общинските избирателни комисии (ОИК) във Върбица и Велики Преслав. В ОИК-Върбица досега няма постъпили жалби или сигнали за нарушения, посочи секретарят Сабри Сабриев. На 20 май в селото ще бъде разкрита една секционна комисия, в 7- членен състав. Избирателите в Маломир са над 500 души. Кандидатите за кметското място в Маломир са Алдин Албенов Чолаков, ДПС и  Деян Малинов Чолаков, ГЕРБ. Двама са кандидатите за вакантния пост и в село Миланово, общ. Велики Преслав. В частичните избори за кмет на кметство Миланово ще участват Хасан Мустафов Хасанов, ГЕРБ и Салим Хасан Ахмед, ДПС. Изборната подготовка преминава в спокойно и в срок, посочи Афизе Шабан, заместник- председател на ОИК- Велики Преслав. Секционната избирателна комисия е в състав от 9 члена. С право на глас в населеното място са 633 души.\r\nИвелина ИВАНОВА", "date": "2018.05.16", "title": "Шумен: Извършени са обучение и инструктаж на секционните комисии, назначени за частичните избори за кмет на с. Маломир и на с. Миланово"}
{"url": "http://www.focus-news.net/news/2018/05/16/2522525/premierat-boyko-borisov-vzaimniyat-angazhiment-na-es-i-zapadnite-balkani-kam-reformi-tryabva-da-prodalzhi.html", "text": "Необходимо е взаимният ангажимент на Европейския съюз и Западните Балкани към реформи да се продължи. Това посочи министър-председателят Бойко Борисов на среща с премиера на Хърватия Андрей Пленкович, съобщиха от правителствената информационна служба. Българският премиер добави, че е изключително важно да не се загуби темпото в усилията за приобщаването на региона към европейските ценности и практики и ще разчита за това и на Хърватия. \r\nТой каза също, че очаква в процеса на подкрепа за приобщаването на западнобалканските държави към европейското семейство да има приемственост, защото само така може да се надгради постигнатото до момента. „Балканите имат потенциала да станат едно от най-добрите места за живеене в Европа, ако всички обединим усилията и енергията си към изграждането на инфраструктурните проекти, за да има икономическо развитие и просперитет за народите“, заяви още министър-председателят Борисов.\r\nАндрей Пленкович потвърди, че Хърватия ще инициира следваща среща на върха ЕС - Западни Балкани през 2020 г. Желанието му е тя да направи преглед на напредъка по проектите, стартирали в резултат на инициативата на Българското председателство, и да даде по-нататъшен тласък на процесите на сближаване на страните от региона с останалите държави в Европа.", "date": "2018.05.16", "title": "Премиерът Бойко Борисов: Взаимният ангажимент на ЕС и Западните Балкани към реформи трябва да продължи"}
{"url": "http://www.focus-news.net/news/2018/05/16/2522535/", "text": "Правителството определи концесионерите на три морски плажа в област Варна – „Слънчев ден“, „Св. Св. Константин и Елена – север“ и „Св. Св. Константин и Елена - малък плаж“. Това съобщиха от правителствената информационна служба. Концесиите са за срок от 15 години.\r\nКонцесионер на плаж „Слънчев ден“ е „Амадеус – Ей Си Джи“ ООД. За срока на договора таксата за един чадър и за един шезлонг в зоната за платени плажни принадлежности трябва да е по 8 лв. Размерът на годишното концесионно плащане е 302 969 лв. без ДДС. Предвидените инвестиции за подобряване на пешеходния достъп до морския плаж и за указателни табели с допълнителна информация са в размер на 74 244 лв.\r\nКонцесионер на другите два плажа е „Св. Св. Константин и Елена Холдинг“ АД. За срока на договора той ще предлага чадърите и шезлонгите по 10 лв. в зоните за платени плажни принадлежности. Размерът на годишното концесионно възнаграждение за плаж „Св. Св. Константин и Елена – север“ е 57 768 лв. без ДДС, а за „Св. Св. Константин и Елена - малък плаж“ – 22 733 лв. без ДДС.\r\nРазмерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове.", "date": "2018.05.16", "title": "Определени са концесионери на три морски плажа"}
{"url": "http://www.focus-news.net/news/2018/05/16/2522536/yordanka-fandakova-kmet-na-sofiya-tazi-godina-stolichna-obshtina-shte-investira-v-bolnitsa-sheynovo-nad-1-mln-leva.html", "text": "Тази година Столична община ще инвестира в болница „Шейново“ над 1 млн. лева. Това каза кметът на София Йорданка Фандъкова по време на представяне на нова апаратура в болница „Шейново“, предаде репортер на Агенция \"Фокус\". „За нас от Столична Община инвестициите в общинското здравеопазване са много важни. Правим сериозни инвестиции в болнична инфраструктура. За последните 2-3 години около 3 млн. лева са инвестирани в оборудване и ремонти на общински болници. Само тук в болница „Шейново“ средствата са малко под 1 млн. лева, инвестирани в различни дейности“, допълни още тя. „Болницата се включи и в скрининговата програма, която вече от няколко години реализираме. Този обновен кабинет е изключително важен за тази програма. Освен в оборудване, Столична Община дофинансира общинските болници с около 10 млн. лева годишно. Около 500-600 хиляди лева е ресурсът, който ежегодно се превежда на болница „Шейново“, каза още кметът на София. \r\n„Скрининговата програма за рак на млечната жлеза е най-старата и се развива успешно. Освен нея, от тази година ние включихме и скрининг на простатата при мъжете, както и програмите по инвитро процедурите. Всички тези програми подпомагат финансово нашите болници. Във воденето на тази политика са изключително важни ръководствата на болниците. Много е важно как болниците оползотворяват този ресурс. За радост имаме чудесни специалисти, директорите привличат все по-качествени специалисти“, каза още Йорданка Фандъкова. „Знаете, че „Шейново“ е една от най-предпочитаните болници при бъдещите майки, както и при жените като цяло. Освен оборудването, което виждаме тук, предстои цялостно енергийно обновяване на болницата. Спестените средства за отопление и осветление от това обновяване ще са сериозни. Тези спестени средства ще остават за болниците и тя ще може да ги използва както прецени. Също така немалка част от средствата от продажба на „Общинска банка“ по мое предложение бяха насочени към здравния сектор“, допълни още тя.", "date": "2018.05.16", "title": "Йорданка Фандъкова, кмет на София: Тази година Столична община ще инвестира в болница „Шейново“ над 1 млн. лева"}
{"url": "http://www.focus-news.net/news/2018/05/16/2522539/pravitelstvoto-prie-doklad-za-sastoyanieto-na-administratsiyata-prez-2017-g.html", "text": "Министерският съвет прие Доклад за състоянието на администрацията през 2016 г. Това съобщиха от правителствената информационна служба.\r\nДокладът съдържа обобщена информация за развитието на административните структури, човешките ресурси, условията за осъществяване дейността на администрацията и достъпа до обществена информация. Тя е предоставена от 580 административни структури, прилагащи Закона за администрацията.\r\nДокладът е публикуван в рубриката „Документи” в правителствената интернет страница.", "date": "2018.05.16", "title": "Правителството прие Доклад за състоянието на администрацията през 2017 г."}
{"url": "http://www.focus-news.net/news/2018/05/16/2522541/", "text": "Правителството одобри проекта на меморандум за разбирателство относно взаимното признаване и подмяната на свидетелства за управление на МПС, издадени от министерствата на вътрешните работи на България и на Обединените арабски емирства.Това съобщиха от правителствената информационна служба.\r\nС документа се уреждат изискванията за подмяна на свидетелствата, като се регламентира взаимното признаване и подмяна на шофьорските книжки от категория „В“ с еквивалентната категория в ОАЕ.\r\nПодписването на меморандума ще облекчи около 6000 български шофьори, които пребивават на територията на ОАЕ. Те ще могат да използват своите национални свидетелства за управление на МПС, което ще им спести значителни финансови разходи за допълнителен курс и практически изпит в ОАЕ.", "date": "2018.05.16", "title": "България и ОАЕ ще признават националните свидетелства за управление на МПС"}
{"url": "http://www.focus-news.net/news/2018/05/16/2522537/odobreni-sa-pozitsiite-na-balgariya-za-uchastie-v-zasedaniya-na-saveta-na-es.html", "text": "Министерският съвет одобри позицията на България за участие във второто редовно заседание на Съвета по образование, младеж, култура и спорт на ЕС в рамките на ротационното председателство на България. Това съобщиха от правителствената информационна служба. То ще се проведе на 22 и 23 май 2018 година в Брюксел.\r\nСъветът във формат министри на образованието ще приеме актуализирана препоръка относно ключовите компетентности за учене през целия живот, препоръка относно утвърждаването на общите ценности, приобщаващото образование и европейското измерение на преподаването и заключения на тема „Към визия за европейското образователно пространство“. По точката за дебат ще бъде обсъден потенциалът на университетите за регионалния растеж и за насърчаването на предприемачески и новаторски умения.\r\nСъветът във формат „Младеж“ ще приеме заключения за ролята на младите хора в изграждането на сигурно, сплотено и хармонично общество в Европа и за ролята им за преодоляване на демографските предизвикателства в Европейския съюз. Темата за дебат е „Бъдещи приоритети на политиката на ЕС за младежта“.\r\nСъветът на министрите на културата ще приеме заключения за необходимостта от извеждането на преден план на културното наследство в политиките на ЕС и ще обсъди перспективите, свързани с дългосрочната визия за приноса на културата в ЕС след 2020 г.\r\nНа заседанието на Съвета, заседаващ във формат министри на спорта, ще се приемат заключения относно утвърждаването на общите ценности на ЕС чрез спорта. В частта за дебат в включена темата „Комерсиализация на елитния спорт и устойчивост на европейския спортен модел“.\r\nПравителството прие и позицията на България за заседанието на Съвета по външни работи (Търговия) на ЕС, което ще се проведе на 22 май 2018 г. в Брюксел.\r\nНа него ще бъдат дискутирани преговорите по споразуменията за свободна търговия на ЕС с Австралия и Нова Зеландия, въпросите, свързани с 11-ата министерска конференция на Световната търговска организация, Споразумението за икономическо партньорство между ЕС и Япония, споразуменията за свободна търговия и за защита на инвестициите между ЕС и Сингапур и др.", "date": "2018.05.16", "title": "Одобрени са позициите на България за участие в заседания на Съвета на ЕС"}
{"url": "http://www.focus-news.net/news/2018/05/16/2522542/", "text": "Министерският съвет одобри внесената от министъра на финансите информация за касовото изпълнение на държавния бюджет и на основните показатели на консолидираната фискална програма за първото тримесечие на 2018 г. Това съобщиха от правителствената информационна служба. Тя е изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет.\r\nПо данни от месечните отчети салдото по КФП на касова основа към месец март е положително в размер на 592,7 млн. лв. (0,6% от прогнозния БВП) и се формира от излишък по националния бюджет в размер на 880,2 млн. лв. и дефицит по европейските средства в размер на 287,6 млн. лева. Основните фактори за формиране превишението на приходите над разходите към месец март са добрите параметри по изпълнението на данъчните и осигурителните приходи по националния бюджет.\r\nПостъпилите приходи и помощи по КФП са в размер на 9 218,8 млн. лв. или 24,1% от годишните разчети. Съпоставени със същия период на предходната година, данъчните и неданъчните приходи нарастват с 621,1 млн. лв. (7,3%), докато постъпленията от помощи са по-ниски.\r\nОбщата сума на данъчните постъпления, вкл. приходите от осигурителни вноски, възлиза на 7 828,6 млн. лв., което представлява 25,1% от планираните за годината приходи. Съпоставено с данните към месец март 2017 г., данъчните постъпления нарастват номинално със 7,4% (539,8 млн. лева). Приходите от преки данъци са в размер на 1 453,2 млн. лв. или 25,2% от предвидените в разчетите за годината, като спрямо същия период на предходната година нарастват със 122,4 млн. лева (9,2%). Приходите от косвени данъци са в размер на 3 829,3 млн. лв., което е 25,3% от разчетите за годината. Съпоставено с данните към март 2017 г., постъпленията в групата нарастват със 115,3 млн. лв. (3,1%). Постъпленията от ДДС са в размер на 2 561,3 млн. лв. или 26,2% от планираните. Размерът на невъзстановения ДДС към 31.03.2018 г. е 70,8 млн. лева. Приходите от акцизи възлизат на 1 195,6 млн. лв. (23,2% от разчетените за годината). Постъпленията от мита са 63,8 млн. лв. или 33,5% от разчета за годината. Постъпленията от други данъци (вкл. имуществени данъци и др. данъци по ЗКПО) са в размер на 330,0 млн. лв. или 30,1% изпълнение на годишните разчети. Приходите от социално и здравноосигурителни вноски са 2 216,1 млн. лв., което представлява 24,3% от разчетените за годината. Съпоставено със същия период на предходната година, приходите от осигурителни вноски нарастват номинално с 14,6% (282,2 млн. лева).\r\nНеданъчните приходи са в размер на 1 254,1 млн. лв., което представлява 26,7% изпълнение на годишните разчети.\r\nПриходите от помощи са в размер на 136,2 млн. лева. \r\nРазходите по КФП (вкл. вноската на България в бюджета на ЕС) към март 2018 г. възлизат на 8 626,2 млн. лв., което е 21,9% от годишните разчети. За сравнение, разходите по КФП за същия период на 2017 г. бяха в размер на 7 780,6 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите спрямо същия период на 2017 г. е основно поради по-високия размер на социалните плащания, свързан с базов ефект при разходите за пенсии от увеличението им от юли 2017 г. и увеличението на две стъпки през 2017 г. на размера на минималната пенсия (от юли и октомври), по-високи разходи за персонал (основно поради увеличението на възнагражденията на педагогическия персонал в системата на средното образование) и нарастването на капиталовите разходи (основно по сметките за средства от ЕС).\r\nНелихвените разходи са в размер на 7 939,6 млн. лв., което представлява 21,3% от годишните разчети. Текущите нелихвени разходи към март 2018 г. са в размер на 7 378,6 млн. лв. (23,7% от разчета за годината), капиталовите разходи (вкл. нетния прираст на държавния резерв) възлизат на 554,1 млн. лв. (9% от разчетите към ЗДБРБ за 2018 г.). Предоставените текущи и капиталови трансфери за чужбина са в размер на 6,9 млн. лв. Лихвените плащания са в размер на 378,4 млн. лв. или 52,4% от планираните за 2018 година.\r\nЧастта от вноската на България в бюджета на ЕС, изплатена към 31.03.2018 г. от централния бюджет, възлиза на 308,2 млн. лв., което е в изпълнение на действащото към момента законодателство в областта на собствените ресурси на ЕС.\r\nРазмерът на фискалния резерв  към 31.03.2018 г. е 10,1 млрд. лв., в т.ч. 9,5 млрд. лв. депозити на фискалния резерв в БНБ и банки и 0,6 млрд. лв. вземания от фондовете на Европейския съюз за сертифицирани разходи, аванси и други.", "date": "2018.05.16", "title": "Салдото по КФП към края на първото тримесечие е положително в размер на 592,7 млн. лв."}
{"url": "http://www.focus-news.net/news/2018/05/16/2522528/vitsepremierat-valeri-simeonov-predstavi-zakonodatelnite-si-initsiativi-pred-pg-na-volya-obzor.html", "text": "Вицепремиерът Валери Симеонов проведе среща с парламентарната група на \"Воля\" в Народното събрание. Срещата бе част от поредицата срещи на вицепремиера с парламентарните групи, които целят да ги запознaят с подготвените от него промени в Закона за хазарта, Закона за здравето, свързани с тютюнопушенето, Закона за устройството на територията, Закона за местните данъци и такси и Закона за водите. Симеонов заяви, че е получил принципно съгласие от „Воля“ за всички законопроекти, но предстоят да бъдат прецизирани някои тестове. Той коментира най-много промените в Закона за хазарта. По думите му атаките срещу тази му законодателна инициатива са очаквани особено от тези, които са пряко засегнати. Той обясни, че такава широка подкрепа към внесен законопроект, не е получавал досега от интелектуалните и професионални среди. Във връзка с идеята за 20% ДДС върху хазарта, Валери Симеонов посочи, че такова нещо не присъства в законопреокта му, но подкрепя всяко предложение за увеличаване на данъка върху хазарта. Вицепремиерът Симеонов посочи, че до момента хазартните оператори нямат един процент данък. „Плащат една такса от 15% по Закона за хазарта. Такса“, подчерта Симеонов и уточни, че най-вероятно при обсъждането на законопроекта на комисии, ще поиска налагане на съответните данъци. Вицепремиерът определи срещата си с Марешки като добра. Подобно бе мнението и на председателя на „Воля“ Веселин Марешки. Според него обаче е странно, че от управляващите са поискали мнението им за определени теми. По думите му не е роля на опозицията да решава законодателните неща на въпроса, а да бъде коректив на предложенията на управляващите. Марешки заяви, че „Воля“ не приема на 100% допускането на тютюнев дим, където и да е в закрити помещения и че няма да подкрепят така внесените текстове и в Закона за хазарта. Според него не е само въпросът за рекламата на хазарта.Агенция \"Фокус\" припомня: На 10 май 2018 г. заместник министър-председателят по икономическата и демографската политика Валери Симеонов проведе срещи с ръководствата на парламентарните групи на ГЕРБ и „БСП за България“, за да ги запознае с промените в Закона за хазарта, Закона за здравето, свързани с тютюнопушенето, Закона за устройството на територията, Закона за местните данъци и такси и Закона за водите. Единно мнение в подкрепа на Закона за хазарта изразиха и двете парламентарни групи след срещата си с вицепремиера. Първата среща Валери Симеонов проведе с най-голямата парламентарно представена партия - ГЕРБ. След срещата председателят на групата и заместник-председател на ГЕРБ Цветан Цветанов заяви, че Законът за хазарта ще получи политическа подкрепа, тъй като в момента подрастващите и хората с по-нисък социален статус се подават на манипулациите в медиите във връзка с хазартните игри. От ГЕРБ заявиха, че все още нямат изготвена позиция по Закона за устройство на територията, а по Закона за водите в частта за язовирите имат готовност да дадат своята подкрепа. „По Закона за местните данъци и такси Менда Стоянова и Христиан Митев ще поработят, за да можем от 1 януари 2019 година евентуално да направим и промените, които да обхванат този сектор“, каза още Цветан Цветанов. ГЕРБ бяха категорични, че няма да подкрепят Закона за здравето, свързан с тютюнопушенето. От своя страна вицепремиерът Валери Симеонов коментира, че уважава мнението на ГЕРБ да не подкрепят законопроекта за тютюнопушенето. Той посочи, че именно ГЕРБ са вносителите на сега действащия законопроект и според него е нормално да имат различни позиции по някои въпроси. Вицепремиерът отговори отрицателно на въпроса склонен ли е да оттегли законодателните промени за тютюнопушенето след като ГЕРБ не ги подкрепя. Симеонов бе оптимист по отношение на Закона за хазарта, защото има категорична позиция на политиците и обществото в негова подкрепа. Вицепремиерът коментира, че фактите ще покажат дали коалицията е стабилна или не. По темата за тютюнопушенето мнението на БСП бе различно. Лидерът на БСП Корнелия Нинова обяви, че партията ѝ няма единна позиция по този проект и депутатите ще гласуват по съвест. Нинова определи като добър проекта за промени в Закона за хазарта и посочи, че предстои останалите законопроекти на Валери Симеонов да бъдат обсъдени от парламентарната група. Според Нинова ситуацията в държавата е странна, тъй като управляващи партии търсят плаващи мнозинства, а не се излиза с обща програма на кабинета. Нинова обяви, че се е ангажирала пред Валери Симеонов да разговаря с ДПС за законопроектите му. Тя изтъкна обаче, че това не променя позицията на БСП за оставката на кабинета.\r\nДеница КИТАНОВА", "date": "2018.05.16", "title": "Вицепремиерът Валери Симеонов представи законодателните си инициативи пред ПГ на „Воля“ (ОБЗОР)"}
{"url": "http://www.focus-news.net/news/2018/05/16/2522543/sport-yuventus-vodi-pregovori-s-dzhenoa-za-zamestnik-na-bufon.html", "text": "Ювентус води преговори с Дженоа за трансфер на вратаря Матия Перин, след като стана ясно, че легендата Джанлуиджи Буфон слага край на професионалната си кариера.  \r\nПо информация на италианското издание Gazzetta dello sport, клубът е постигнал споразумение със самия играч. Договорът с него ще бъде сключен за срок от пет години, а заплатата, предвидена за Перин, е 2,5 милиона евро годишно. Сумата за трансфера обаче все още не е съгласувана. \r\nПрез настоящия сезон 25-годишният вратар има 37 мача, в които пропусна 41 гола.", "date": "2018.05.16", "title": "Спорт: Ювентус води преговори с Дженоа за заместник на Буфон"}
{"url": "http://www.focus-news.net/news/2018/05/16/2522545/", "text": "Министърът на здравеопазването Кирил Ананиев ще води българската делегация за участие в 71-ата сесия на Световната здравна асамблея, която ще се проведе в периода 21-26 май в Женева. Това съобщиха от правителствената информационна служба.\r\nОсновната тема за дискусиите ще бъде фокусирана върху темата „Здраве за всички: ангажирайте се с универсално здравно покритие“, по която министърът на здравеопазването ще направи изказване от името на Българското председателство на Съвета на ЕС. Акцент ще бъде поставен върху универсалното здравно покритие като споделена цел на държавите-членки на СЗО в стремежа им никой да не бъде оставен на заден план и да се осигури равен достъп на всички до интегрирани висококачествени здравни услуги.\r\nФокусът ще бъде върху стратегическите приоритети на СЗО по пътя на трансформацията й чрез разумни инвестиции в най-неотложните здравни предизвикателства.\r\nСред темите за разглеждане от дневния ред за Асамблеята се открояват и тези, посветени на мобилното здравеопазване, укрепването на механизма за интегрирани здравни услуги, ориентирани към хората, глобалната стратегия и план за действие относно застаряването и здравето, глобалния недостиг и достъп до лекарства и ваксини, майчино, кърмаческо и детско хранене. Последните две теми са особено важни за страната ни, тъй като съвпадат със здравните приоритети на Българското председателство на Съвета на ЕС и България постигна значителни резултати в задълбочаване на конструктивния диалог сред страните-членки на ЕС по тези актуални въпроси.", "date": "2018.05.16", "title": "Министър Ананиев ще води българската делегация на 71-ата сесия на Световната здравна асамблея"}
{"url": "http://www.focus-news.net/news/2018/05/16/2522540/blagoevgrad-teatralniyat-festival-tara-ra-bumbiya-dnes-predstavya-velikdensko-vino-i-shtastliviyat-beket.html", "text": "Театър „Възраждане“ излиза днес от 19.00 часа на Голяма сцена на ДТ „Никола Вапцаров“ с постановката „Великденско вино“. Това съобщиха от Община Благоевград. В рамките на фестивала „Тара-ра-бумбия“ от 21.30 часа в Младежки дом ще бъде представен един алтернативен театрален спектакъл, вдъхновен от пиесата „О, щастливи дни“ на Самюел Бекет – „Щастливият Бекет“. \r\nПиесата, на Константин Илиев  и режисьора Весела Василева „Великденско вино“,  е с няколко номинации АСКЕЕР 2017 и Голямата награда за цялостен принос към театралното изкуство „АСКЕЕР 2017“. \r\nКакто в криминалния роман (по Цв. Тодоров) пред очите на публиката ще се разгърнат едновременно две истории: едната завършена – тази на престъплението, и едната незавършена – тази на разкриването на престъплението. Само че сега престъпникът и разследващият са едно и също лице. Кои са героите и къде е истината, зрителите ще могат да разбера от 19.00 часа. \r\nРежисьорът Марий Росен играе на сцената заедно с Ана Вълчанова, Петя Боюкова, Константин Тимошенко в „Щастливият Бекет“ от 21.30 часа в Младежки дом. Макар да е вдъхновено от пиесата на Самюъл Бекет “О, щастливи дни!”, в представлението се ползват само няколко цитата от нея. Основната част от текста ще бъде написан от зрителите.", "date": "2018.05.16", "title": "Благоевград: Театралният фестивал „Тара-ра-бумбия“ днес представя „Великденско вино“ и „Щастливият Бекет“"}
{"url": "http://www.focus-news.net/news/2018/05/16/2522548/", "text": "Министерският съвет прие Наредба за изискванията за определяне на финансово-икономическите елементи на концесията. Изискването за това е на Закона за концесиите. Това съобщиха от правителствената информационна служба.\r\nФинансово-икономическите елементи на концесията за строителство и на концесията за услуги са: стойност и прогнозна стойност на концесията, икономически баланс и разпределение на рисковете, приходи на концесионера, плащания от концедента, концесионно възнаграждение и срок на концесията.\r\nФинансово-икономическите елементи на концесията за ползване са: концесионно възнаграждение, срок на концесията и инвестиционна програма за осигуряване поддържането на обекта на концесията в експлоатационна годност.\r\nС наредбата се определят и редът за изготвяне на плановете за действие за държавните концесии и на плановете за действие за общинските концесии, условията и редът за извършване от министъра на финансите на предварителната оценка относно спазване на фискалните правила и ограничения по Закона за публичните финанси на проектите за държавни концесии с плащания от концедентите, преди включването им в плана за действие за държавните концесии, методът за изчисляване на прогнозната стойност на концесиите за строителство и за услуги, минималните изисквания към финансово-икономическия анализ и др.", "date": "2018.05.16", "title": "Приета беше Наредба за изискванията за определяне на финансово-икономическите елементи на концесията"}
{"url": "http://www.focus-news.net/news/2018/05/16/2522550/", "text": "Правителството одобри промени в Устройствения правилник на Министерството на отбраната, с които се уреждат функциите на директора на Щаба на отбраната. Това съобщиха от правителствената информационна служба. Позицията е въведена поради идентифицираната необходимост дейността в Щаба на отбраната като стратегически военен щаб да се координира от нарочно определено длъжностно лице.\r\nЗадачите му са свързани с организиране изпълнението на нормативните и административните актове на министъра и на заповедите, разпорежданията и указанията на началника на отбраната в административните звена от Щаба на отбраната; координация на изготвянето и актуализирането на нормативните и административните актове, регламентиращи устройството и дейността на щаба; координация на участието на административните звена в подготовката и провеждането на стратегически или периодични прегледи на отбраната и въоръжените сили и т. н.\r\nДруго изменение в Устройствения правилник, произтичащо от последните промени в ЗОВС, отменя изискването министърът на отбраната да определя със заповед условията и реда за оценяване на постоянния секретар на отбраната. Тъй като постоянният секретар на отбраната е най-висшият държавен служител в МО, спрямо него ще се прилага общият режим на Закона за държавния служител.", "date": "2018.05.16", "title": "В Устройствения правилник на МО са уредени функциите на директора на Щаба на отбраната"}
{"url": "http://www.focus-news.net/news/2018/05/16/2522551/varna-4-163-chetvartoklasnitsi-ot-oblastta-sa-se-yavili-na-natsionalnoto-vanshno-otsenyavane-po-chovekat-i-obshtestvoto.html", "text": "4 163 четвъртокласници от Варна и областта са се явили днес на националното външно оценяване  по „Човекът и обществото”. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. На изпита не са се явили 132 ученици, допълни Венцеслава Генова. „Няма регистрирани проблеми при протичане на изпита“, посочи Венцеслава Генова.\r\nПоредицата от изпити, които ежегодно се провеждат за всички ученици от четвърти клас през този месец, започна на 10 май с националното външно оценяване по български език и литература. Учениците ще бъдат оценявани върху диктовка и текст за четене с разбиране, към който има 11 задачи. На 14 май се проведе изпитът по математика, днес – по „Човекът и обществото”, а утре предстои изпитът  по „Човекът и природата“. И по трите предмета тестът включва 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами.  На всеки от изпитите четвъртокласниците ще имат на разположение един учебен час за работа върху задачите. Продължителността на всеки изпит за децата със специални образователни потребности е два учебни часа. Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива – на училищно, на регионално и на национално. С резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище.\r\nМарияна ВАЛЕНТИНОВА", "date": "2018.05.16", "title": "Варна: 4 163 четвъртокласници от областта са се явили на националното външно оценяване  по „Човекът и обществото”"}
{"url": "http://www.focus-news.net/news/2018/05/16/2522544/premierat-boyko-borisov-se-sreshtna-s-predsedatelya-na-ep-antonio-tayani.html", "text": "Премиерът Бойко Борисов се срещна с председателя на Европейския парламент Антонио Таяни, който е в София за Срещата на върха ЕС-Западни Балкани. Това съобщиха от правителствената информационна служба.\r\nБорисов посочи, че присъствието на Таяни е голямо уважение както за България, така и за страните, които ще са във фокуса на обсъжданията от европейските лидери днес и утре. Той каза, че разчита на подкрепата на Европейския парламент темата за развитието на страните от региона да остане сред приоритетните политики и след края на Българското председателство на Съвета на ЕС.\r\nПредседателят на ЕП поздрави българския премиер за успешното провеждане на председателството и приветства работата на България за фокусиране на вниманието върху Западните Балкани. Антонио Таяни потвърди ангажимента на парламента да подкрепя европейската перспектива на държавите, да насърчава диалога между тях и провеждането на необходимите реформи.", "date": "2018.05.16", "title": "Премиерът Бойко Борисов се срещна с председателя на ЕП Антонио Таяни"}
{"url": "http://www.focus-news.net/news/2018/05/16/2522538/beliyat-dom-vse-oshte-se-nadyavame-che-sreshtata-mezhdu-donald-tramp-i-kim-chen-un-shte-se-sastoi.html", "text": "Белият дом „все още се надява\", че срещата на върха между държавния глава на САЩ Доналд Тръмп и севернокорейския лидер Ким Чен-ун ще се състои, въпреки заплахата на Пхенян да я отмени, предава AFP.\r\n„Все още се надяваме, че срещата ще се състои и ние ще продължим по този път\", заяви говорителят на Белия дом Сара Сандърс пред телевизионния канал. „В същото време... ние бяхме подготвени, че това може да са трудни преговори\", допълни Сандърс.Тереза Герова", "date": "2018.05.16", "title": "Белият дом: Все още се надяваме, че срещата между Доналд Тръмп и Ким Чен-ун ще се състои"}
{"url": "http://www.focus-news.net/news/2018/05/16/2522547/vtoriyat-mobilen-paket-na-ek-sred-osnovnite-temi-predi-sreshtata-mezhdu-evropeyskite-lideri-obzor.html", "text": "В зала „Изток“ парламентарната група на ГЕРБ проведе заседание с лидера на групата на Европейската народна партия в Европейския парламент Манфред Вебер. След заседанието Вебер заяви, че със своите 219 евродепутати ЕНП ще подкрепи предложенията на ГЕРБ по пакета за мобилност. По думите му не трябва да се използват мерки, наказващи българските превозвачи. Той заяви, че е изненадан и от позицията на българските социалисти. Председателят на групата на ЕНП изрази задоволството си от провеждането и организацията на европредседателството ни. От своя страна председателят на ПГ на ГЕРБ Цветан Цветанов заяви, че Манфред Вебер винаги е защитавал интересите на Европа, респективно тези на България. Междувременно парламентарните групи излязоха с декларации по темата. От БСП разкритиукуваха управляващите, че са загубили една година да защитят интересите на българските превозвачи. Според тях едва ли австрийското председателство на Съвета на ЕС ще ги защити тези интереси по-добре. От опозицията поискаха и изслушване на премиера Борисов в пленарна зала по темата. „Очакват се утре масови протести на българските превозвачи. Става въпрос за над 100 хил. български домакинства“, каза заместник-председателят на ПГ на „БСП за България“ Драгомир Стойнев от парламентарната трибуна и определи ситуацията в бранша като тежка. В декларация от ГЕРБ обърнаха внимание, че БСП експлоатира тази тема от една седмица. Управляващите посочиха, че на 17 май 2018 г. няма да има протест на българските превозвачи, а мирно шествие в подкрепа на правителството. Темата за пакета за мобилност бе повдигната и на среща при премиера Бойко Борисов в Министерски съвет, в която участваха и представители на синдикалните организации. В изявление пред медиите министърът на транспорта Ивайло Московски заяви, че липсва анализ на цялото въздействие на законодателния проект за мобилност. Той припомни, че Пакетът за мобилност за първи път е бил внесен от Европейската комисия на 31 май 2017 г. Министър Московски заяви, че след тази дата в едноседмичен срок страната ни  е реагирала  с решение на Министерски съвет, което е внесено по негово  предложение, и правителството веднага е декларирало своята позиция официално в Европейския съвет. По думите му тази позиция на 100% защитава интересите на българските превозвачи. Президентът на КНСБ Пламен Димитров посочи, че синдикатите ще настояват за промяна в Пакета за мобилност и в заплатите, и в условията, при които работят българските превозвачи. \r\nДеница КИТАНОВА", "date": "2018.05.16", "title": "Вторият мобилен пакет на ЕК - сред основните теми преди срещата между европейските лидери (ОБЗОР)"}
{"url": "http://www.focus-news.net/news/2018/05/16/2522553/kyustendil-obshtinata-razyasnyava-razdelnoto-sabirane-na-otpadatsi-ot-opakovki-s-informatsionni-broshuri.html", "text": "Община Кюстендил разяснява разделното събиране на отпадъци от опаковки с информационни брошури. Това каза пред Радио „Фокус” – Кюстендил зам.-кметът на Община Кюстендил Росица Плачкова. Брошурите са част от реализиран проект от страна на Общината, насочен към повишаване информираността на населението в региона по отношение на разделното събиране. Брошурата дава информация местата за изхвърляна не различни видове отпадъци, сред които отпадъци от харния стъкло и пластмаса. Представени са различните видове контейнери. Посочени са и отпадъци, които не бива да бъдат изхвърляни з контейнерите за разделно събиране. В брошурата е упоменато, че за кражби от контейнери и замърсяването и с общ и строителен отпадък, гражданите могат да сигнализират на горещия телефон на Община Кюстендил.\r\nВенцеслав ИЛЧЕВ", "date": "2018.05.16", "title": "Кюстендил: Общината разяснява разделното събиране на отпадъци от опаковки с информационни брошури"}
{"url": "http://www.focus-news.net/news/2018/05/16/2522554/", "text": "Министерският съвет одобри проект на закон за изменение и допълнение на Закона за защита от шума в околната среда. Това съобщиха от правителствената информационна служба. Той има за цел да осигури опазване здравето на населението от вредното въздействие на шума, предизвикан от дейността на търговски и производствени обекти, разкрити в жилищни сгради и сгради със смесено предназначение, зони и територии, предназначени за жилищно строителство, рекреационни зони и територии, както и зони със смесено предназначение.\r\nВ тази връзка се предлага издаването на становище от регионалните здравни инспекции до общинските и районни администрации, относно осигуряването на акустичен комфорт на живущите само за търговски и производствени обекти, разкрити в жилищни сгради и/или в сгради със смесено предназначение, в които част от сградата е предвидена за жилищно строителство.\r\nСъс законопроекта се създава правно основание за издаване от Министерския съвет на наредба, която ще определи изискванията за осигуряване на нормална акустична обстановка в жилищни и обществени сгради и в зони и територии, предназначени за жилищно строителство, рекреационни зони и територии и зони и територии със смесено предназначение, както и изискванията към използването на озвучителни средства, която ще регламентира ясно условията за осигуряване на нормална акустична среда в урбанизираните територии, подлежащи на здравна защита, през различните части на денонощието.\r\nСъс законопроекта се въвеждат ограничения в определени часови пояси за озвучаване на открити площи в зони и територии, предназначени за жилищно строителство, рекреационни зони и територии и зони със смесено предназначение, озвучаването на открити площи от пътни превозни средства и плавателни средства предназначени за спорт, туризъм и развлечения и водноатракционни услуги. Предвидени са и съответните изключения от тези ограничения. Въвежда се изискването озвучаването на гореописаните открити площи да става само с озвучителни средства с монтирани автоматични регулатори, контролиращи нивото на звука, така, че да не се допуска ниво на шум над нормативно определените гранични стойности.\r\nДопълват се контролните правомощия на министъра на вътрешните работи и определените от него длъжностни лица по отношение на озвучаването на открити площи в тези зони. При осъществяване на контролните си правомощия определените от министъра на вътрешните работи лица ще могат да издават разпореждания по чл. 64 от Закона за МВР и да налагат административни наказания по реда на този закон.\r\nПредвижда се и завишаване на определените в закона глоби и имуществени санкции с цел превенция, възпиране на нарушителите и създаване на условия за живот без шум над допустимите граници в околната среда.\r\nОчакваният резултат от приемане на предложените изменения и допълнения на закона е осигуряване на акустичен комфорт, подобряване качеството на жизнената среда и повишаване на ефективността и качеството на контрола. Ще се създадат допълнителни възможности за превенция и опазване на общественото здраве.", "date": "2018.05.16", "title": "Предлагани промени в Закона за защита от шума в околната среда целят повишаване качеството на жизнената среда"}
{"url": "http://www.focus-news.net/news/2018/05/16/2522557/", "text": "Правителството одобри проект на закон за киберсигурност, което е изцяло нова правна рамка в областта. Това съобщиха от правителствената информационна служба. Чрез нея се създават условия за изграждане на ефективна система за превенция и борба с кибератаките и за ограничаване на мащаба, честотата и въздействието на инцидентите в киберпространството. \r\nС приемането на закона ще бъде установена цялостна система на координация и взаимодействие между институциите в областта на киберсигурността и правила за докладване на инциденти, които засягат административните органи, операторите на съществени услуги и доставчиците на цифрови услуги на национално равнище и между държавите членки на Европейския съюз. Проектът урежда организацията, управлението и контрола на киберсигурността, определянето на компетентните органи, техните функции и правомощие. Текстовете регламентират дейностите за постигане на високо общо ниво на сигурност на мрежите и информационните системи като основен стълб на киберсигурността и за подобряване на функционирането на вътрешния пазар.\r\nПредвижда се създаването на Национално единно звено за контакт. Регламентирани са управлението и организацията на националната система за киберсигурност, Националния координатор по киберсигурност, секторните екипи за реакция при инциденти в киберсигурността (ЕРИКС), както и национален ЕРИКС, създаден от председателя на Държавната агенция „Електронно управление“. Ще бъде разработена Национална стратегия за киберсигурност и ще бъде създаден нов орган – Съвет по киберсигурност, като консултативен орган към Министерския съвет. Националният координатор по киберсигурност ще бъде определян от министър-председателя.\r\nПроектозаконът хармонизира националното законодателство с европейското и въвежда изискванията на Директива (ЕС) 2016/1148 относно мерки за високо общо ниво на сигурност на мрежите и информационните системи в Съюза.", "date": "2018.05.16", "title": "Правителството предлага изцяло нова правна рамка в областта на киберсигурността"}
{"url": "http://www.focus-news.net/news/2018/05/16/2522546/", "text": "Правителството одобри промени в Правилника за прилагане на Закона за трудовата миграция и трудовата мобилност. Това съобщиха от правителствената информационна служба. С тях се въвеждат изисквания на Директива (ЕС) 2016/801, която регламентира условията за влизане и пребиваване на граждани на трети държави в България с цел провеждане на научно изследване, следване, стаж, доброволческа дейност, ученически обмен или образователни проекти.\r\nС новите текстове се осъвременяват и уреждат процедурите за заетост на територията на България без разрешение за работа на научните работници и на стажантите от трети държави, както и на лицата от български произход. Включва се и процедура за достъп до българския пазар на труда за чужденци, жертви на трафик на хора. Допълнително се регламентира предвидената в закона ускорена процедура за предоставяне на решение за достъп до пазара на труда за сезонен работник-гражданин на трета държава, който поне веднъж е работил в България като такъв през последните 5 години. Уреждат се и процедурите за случаите, когато сезонният работник продължава да работи при същия или друг работодател след изтичане на срока на регистрацията на краткосрочната му сезонна заетост.", "date": "2018.05.16", "title": "Одобрени са промени в Правилника за прилагане на Закона за трудовата миграция и трудовата мобилност"}
{"url": "http://www.focus-news.net/news/2018/05/16/2522555/", "text": "България и Република Македония ще си сътрудничат в пилотен проект за интеграция на енергийните пазари между държава-член на ЕС и договаряща се страна по Договора за създаване на Енергийната общност. Това съобщиха от правителствената информационна служба. Това е предвидено в проекта на меморандум между българското Министерство на енергетиката и македонското Министерство на икономиката за обединение на електроенергийните пазари „ден напред“, който правителството одобри. \r\nМеморандумът цели създаването на равнопоставена правна и регулаторна основа за обединяването на пазарите на електроенергия „ден напред“ между двете държави при недискриминационни и справедливи условия.\r\nПодписването на меморандума е елемент от общите усилия за свързаност в енергийния сектор, създаване на работни места и развитие на конкурентен и интегриран енергиен пазар в региона, изцяло в синхрон с последователната политика на България за гарантиране на устойчиви и достъпни енергийни доставки за Югоизточна Европа.", "date": "2018.05.16", "title": "България и Република Македония предприемат стъпка за обединяване на пазарите на електроенергия"}
{"url": "http://www.focus-news.net/news/2018/05/16/2522558/arminfo-parlamentat-na-balgariya-v-blizko-vreme-shte-ratifitsira-ramkovoto-sporazumenie-armeniya-es.html", "text": "Българския посланик в Армения Мария Павлова Цоцоркова-Каймакчиева заяви, че страната ѝ поздравява Армения за формирането на новото правителство с министър-председател Никол Пашинян, предава АрмИнфо.\r\n„Като страната, председателстваща в Съвета на ЕС, България желае успех на Армения в реформите по изграждане на демократично и процъфтяващо общество“, заяви посланикът. Тя допълни, че Българското председателство подкрепя по-нататъшното задълбочаване на сътрудничеството със страните от Източното партньорство на ЕС.\r\nЩо се отнася до Армения, то ние приветстваме готовността на новото правителство на Армения да запази взаимоотношенията с ЕС чрез детайлно прилагане на споразумението за всеобхващащо и разширено партньорство“, допълни Цоцоркова- Каймакчиева.\r\n„Във връзка с това се радвам да съобщя, че парламентът на България скоро ще ратифицира рамковото споразумение Армения-ЕС“, заключи дипломатът. Виктор Турмаков", "date": "2018.05.16", "title": "АрмИнфо: Парламентът на България в близко време ще ратифицира рамковото споразумение Армения-ЕС"}
{"url": "http://www.focus-news.net/news/2018/05/16/2522559/kyustendil-zapochna-podnovyavaneto-na-peshehodnata-markirovka-v-grada.html", "text": "Започна подновяването на пешеходната маркировка в Кюстендил, предаде репортер на Радио „Фокус” – Кюстендил. Екипите на Общинско предприятие „Чистота” са ангажирани с дейността по опресняване на хоризонталната маркировка. Пешеходните пътеки се боядисват с бяла боя. Поставят се и задължителните надписи „Погледни”. В момента екипите работят по най-натоварената улица в града – „Цар Освободител”, след което опресняването на маркировката ще продължи и по останалите пътни артерии в Кюстендил.\r\nВенцеслав ИЛЧЕВ", "date": "2018.05.16", "title": "Кюстендил: Започна подновяването на пешеходната маркировка в града"}
{"url": "http://www.focus-news.net/news/2018/05/16/2522562/", "text": "Държавата ще субсидира обучението на 45 781 студенти в 37 държавни висши училища, от тях 38 578 са за образователно-квалификационни степени след средно образование. Това съобщиха от правителствената информационна служба. Правителството утвърди броя на приеманите за обучение студенти и докторанти във висшите училища и научните организации в България през учебната 2018-2019 година.\r\nПрез тази година се очаква 56 737 младежи да завършат средно образование. Броят на приеманите за обучение студенти и докторанти е посочен по висши училища, професионални направления, специалности от регулираните професии и по форми на обучение. Съобразен е с оценката на учебната и научната дейност на висшите училища, с данните за реализацията на завършилите студенти и докторанти и с приоритетите за обществено-икономическото развитие на страната.\r\nМаксималният брой студенти е определен въз основа на реализирания през миналата година субсидиран от държавата прием и при спазване методиката за определяне на коефициент на висше училище по професионални направления.\r\nРазрешен е прием в три новооткрити професионални направления в две висши училища. Това са професионалните направления „Педагогика“ и „Информатика и компютърни науки“ в Техническия университет - София, и „Комуникационна и компютърна техника“ във Висшето военноморско училище „Н. Й. Вапцаров“.\r\nЗа следващата учебна година се допуска допълнителен прием в осем професионални направления: „Математика“, „Физически науки“, „Химически науки“, „Химически технологии“, „Енергетика“, „Материали и материалознание“, „Педагогика на обучението по...“ и „Религия и теология“. Това са направления с намаляващ брой студенти, но важни за развитието на отделни сектори на икономиката и обществото.\r\nОпределени са 2000 места за наши сънародници от чужбина, които ще се обучават в бакалавърски и магистърски програми в български висши училища. Четиридесет са местата за докторанти. Българската държава ще осигури отново и 150 места за обучение на граждани на Република Македония. Приемът е съобразен с предложенията на организации на българските общности в чужбина и българските дипломатически представителства, както и с желанията на кандидат-студентите при проведената информационна кампания в Албания, Косово, Република Македония, Молдова, Украйна и Сърбия.\r\nС решението се утвърждава и приемът на студенти срещу заплащане в държавните висши училища. Предвидени са 10 706 места, от които 6731 след средно образование. Частните университети ще приемат 14 335 студенти, от които 9345 след средно образование.\r\nМестата за новите докторанти ще бъдат общо 2742. За държавните висши училища те са 2278, за частните - 154, а за научните организации - 310.\r\nВ периода на съгласуване на проекта Министерският съвет прие постановление, с което се отлага влизането в сила на Наредбата за единните държавни изисквания за придобиване на висше образование по специалността „Право“ и професионална квалификация „юрист“. Във връзка с това за учебната 2018-2019 г. се определя прием за обучение на студенти в задочна форма по „Право“.", "date": "2018.05.16", "title": "Утвърден е приемът на студенти и докторанти във висшите училища и научните организации за учебната 2018-2019 година"}
{"url": "http://www.focus-news.net/news/2018/05/16/2522552/zdf-phenyan-othvarli-predlozhenieto-da-se-otkazhe-ot-yadreniya-si-arsenal-v-zamyana-na-ikonomicheska-pomosht.html", "text": "Пхенян отхвърля категорично предложението за отказ от ядрения си арсенал в замяна на икономическа помощ за страната. Съответното изявление бе направено от министъра на външните работи на изолираната комунистическа страна, предава германският телевизионен канал ZDF, като се позовава на севернокорейската държавна информационна агенция KCNA.\r\nПо-рано бе съобщено, че планираната среща на върха с американския президент Доналд Тръмп няма да се състои, ако САЩ продължават да настояват Северна Корея да се откаже от ядрената си програма.Тереза Герова", "date": "2018.05.16", "title": "ZDF: Пхенян отхвърли предложението да се откаже от ядрения си арсенал в замяна на икономическа помощ"}
{"url": "http://www.focus-news.net/news/2018/05/16/2522560/premierat-boyko-borisov-riskovete-na-evropa-ot-priobshtavaneto-na-zapadnite-balkani-sa-nula.html", "text": "Рисковете на Европа от приобщаването на Западните Балкани са нула. Това каза министър-председателят Бойко Борисов на пресконференция по време на Срещата на върха на Европейската народна партия (ЕНП), предаде репортер на Агенция „Фокус“.\r\n„Днес не говорим за ляво и дясно, не говорим за политически партии. Аз съм благодарен на всички партии, както и на шестимата лидери от Западните Балкани, че дойдоха тук. Това е успех на България, на българския народ и аз от името на хората благодаря за това, че до един са тук. Що се касае до Балканите – не съм вярвал, че след 15 години затишие ще е възможно отново да сложим региона на масата. Избрахме най-трудното в Европа, защото този регион в близките 20 години е генерирал много проблеми, смърт и разрушения“, каза още премиерът.\r\nБорисов уточни, че многократно е запознал колегите си с това, че става въпрос за население от 17,7 млн. души и около 100 млрд. брутен продукт. „Днес говорим дали да прегърнем този регион, който е една държава с брутен продукт колкото Словакия и с население колкото Румъния и с шест правителства. Рисковете за Европа са нула. В противен случай подобен конфликт, какъвто беше Косово, Сребреница и др., с техните хиляди жертви и още ненамерени гробове – дали е по-добре за Европа?“, коментира Борисов.\r\nЦветилена СИМЕОНОВА", "date": "2018.05.16", "title": "Премиерът Бойко Борисов: Рисковете на Европа от приобщаването на Западните Балкани са нула"}
{"url": "http://www.focus-news.net/news/2018/05/16/2522556/donald-tusk-na-sreshtata-na-varha-iskame-da-demonstrirame-che-ni-e-grizha-za-ikonomicheskoto-razvitie-na-zapadnite-balkani.html", "text": "Искаме да демонстрираме, че ни е грижа за социално-икономическото развитие на Балканския регион. Това каза председателят на Европейския съвет Доналд Туск в НДК за предстоящата среща ЕС- Западни Балкани, предаде репортер на Агенция „Фокус“. „Утре ще се срещнем със Западните Балкани за първи път от 15 години“, изтъкна той. „Това ще бъде възможност да покажем, че европейската перспектива за страните от Западните Балкани остава“, заяви Доналд Туск. „Надявам се да доближим по-близо до ЕС приятелите ни от Западните Балкани“, каза още той.\r\nБиляна ИВАНОВА", "date": "2018.05.16", "title": "Доналд Туск: На Срещата на върха искаме да демонстрираме, че ни е грижа за икономическото развитие на Западните Балкани"}
{"url": "http://www.focus-news.net/news/2018/05/16/2522564/mariyana-hristova-odmvr-veliko-tarnovo-neka-abiturientite-da-sa-otgovorni-za-svoeto-i-za-povedenieto-na-blizkite-i-priyatelite-si.html", "text": "Нека абитуриентите да са отговорни за своето и за поведението на близките и приятелите си. За това призова чрез ефира на Радио „Фокус“ – Велико Търново говорителят на Областна дирекция на МВР – Велико Търново Марияна Христова. Основната препоръка, която тя отправи към зрелостниците, е да се возят в превозни средства, шофирани от хора, които нямат празник. Освен това Марияна Христова ги посъветва и да карат внимателно, със съобразена скорост и задължително да използват обезопасителни колани. \r\n„В никакъв случай да не употребяват наркотици или алкохол и след това да сядат зад волана. Да са отговорни за собственото си поведение и за поведението на приятелите и близките си, за да може празникът им да е хубав и да не е помрачен от неприятни случки и ситуации“, допълни говорителят на полицията. Тя припомни също, че основните фактори за възникване на инциденти на пътя са каране с превишена скорост, извършване на опасни маневри и неправилно изпреварване, преминаване на червен светофар, неправилно превозване на пътници, управление от неправоспособни водачи, както и ползване на неразрешени светлинни и звукови сигнали.\r\nЛуиза ТРАНЧЕВА", "date": "2018.05.16", "title": "Марияна Христова, ОДМВР – Велико Търново:  Нека абитуриентите да са отговорни за своето и за поведението на близките и приятелите си"}
{"url": "http://www.focus-news.net/news/2018/05/16/2522565/nezavisimaya-gazeta-sofiyska-opera-i-balet-shte-provedat-gastroli-v-bolshoy-teatar.html", "text": "Софийска опера и балет ще проведе гастроли в Болшой театър, пише  \"Независимая газета\".\r\nВ близките дни на Историческата сцена ще бъде представена тетралогията на Рихард Вагнер „Пръстена на нибелунгите“ – „Златото на Рейн“ (18 май), „Валкирия“ (19 май), „Зигфрид“ (21 май) и „Гибелта на боговете“ (23 май). Виктор Турмаков", "date": "2018.05.16", "title": "\"Независимая газета\": Софийска опера и балет ще проведат гастроли в Болшой театър"}
{"url": "http://www.focus-news.net/news/2018/05/16/2522567/pleven-v-selo-grivitsa-chetiri-kashti-sa-s-napalno-otneseni-pokrivi-na-drugi-blizo-50-pokrivite-sa-postradali-na-60-70.html", "text": "Остава в сила обявеното със заповед на кмета на Община Плевен Георг Спартански бедствено положение на част от територията на общината след разразилата се снощи силна буря с дъжд и градушка и ураганен вятър. Това съобщиха от пресцентъра на Община Плевен. Бедственото положение се отнася за град Плевен и селата Гривица, Ясен и Опанец, считано от 17.30 часа на 15 май 2018 г. Със същата заповед е въведен в изпълнение Общинският план за защита на населението на територията на община Плевен, продължава работа и кризисният щаб.\r\nНанесените щети са сериозни, в Плевен има множество изкоренени дървета, засегнати са и автомобили, скъсани са жици. Един човек е с наранявания от счупени стъкла, оказано му е незабавна медицинска помощ, няма опасност за живота му.\r\nВ Гривица четири къщи са с напълно отнесени покриви, на други близо 50 покривите са пострадали на 60-70%.\r\nНавсякъде се работи без почивка за отстраняване на щетите.", "date": "2018.05.16", "title": "Плевен: В село Гривица четири къщи са с напълно отнесени покриви, на други близо 50 покривите са пострадали на 60-70%"}
{"url": "http://www.focus-news.net/news/2018/05/16/2522569/balgariya-i-sarbiya-zatvardiha-angazhimenta-si-za-izgrazhdane-na-mezhdusistemna-gazova-vrazka.html", "text": "България и Сърбия ще подпишат съвместна декларация за изграждането на газов интерконектор между двете страни. Това съобщиха от правителствената информационна служба. Правителството одобри проектодокумента и упълномощи министъра на енергетиката Теменужка Петкова да го подпише.\r\nС декларацията двете страни обявяват неотменимия си ангажимент за изпълнение на проекта, така че връзката да бъде въведена в експлоатация най-късно до месец май 2022 г. Ще бъде създадена съвместна работна група, която да контролира изграждането на интерконектора и в рамките на която да бъдат обсъждани и намирани решения на всички въпроси. С цел интегриране на проекта в съществуващата българска мрежа, българската страна декларира намерението си да определи, със съгласието на ЕК, оператора на преносна система „Булгартрансгаз\" ЕАД за организатор на проекта и оператор на бъдещия газопровод на българска територия.\r\nС декларацията двете страни се ангажират да подкрепят изцяло изпълнението на проекта. Изграждането на интерконектора България-Сърбия е изцяло в унисон с приоритетите на българското председателство на Съвета на ЕС за свързаност на Западните Балкани. Проектът съдейства за преодоляване на предизвикателствата пред диверсификацията и засилване на сигурността на газовите доставки в региона. Декларацията ще бъде подписана в рамките на Срещата на върха в София.", "date": "2018.05.16", "title": "България и Сърбия затвърдиха ангажимента си за изграждане на междусистемна газова връзка"}
{"url": "http://www.focus-news.net/news/2018/05/16/2522571/pravitelstvoto-startira-proektite-za-pridobivane-na-nova-boyna-tehnika-za-suhopatnite-voyski-i-na-nov-tip-samolet-za-vvs.html", "text": "Правителството предлага на Народното събрание да приеме проекта за инвестиционен разход „Придобиване на основна бойна техника за изграждане на батальонни бойни групи от състава на механизирана бригада“ и актуализирания проект „Придобиване на нов тип боен самолет“. Това съобщиха от правителствената информационна служба. Те са част от цялостната концепция за модернизация на въоръжените сили.\r\nИнвестиционният проект „Придобиване на основна бойна техника за изграждане на батальонни бойни групи от състава на механизирана бригада“ предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава. Времевият интервал за неговата реализация обхваща 12 години. Прогнозната стойност е в размер на 1 милиард и 464 милиона лева с ДДС.\r\nИнвестиционният проект „Придобиване на нов тип боен самолет“ предвижда придобиването на 16 самолета на два етапа. През първия етап, който е финансово осигурен с 1 милиард и 800 милиона лв. с ДДС, е предвидено да се придобият не по-малко от осем бойни самолета. С тези средства се предвижда придобиването на летателните апарати, средствата за наземно обслужване, средствата за обучение, обучението на състава, първоначалната интегрирана логистична поддръжка (за период от 3 години) и въоръжението.", "date": "2018.05.16", "title": "Правителството стартира проектите за придобиване на нова бойна техника за Сухопътните войски и на нов тип самолет за ВВС"}
{"url": "http://www.focus-news.net/news/2018/05/16/2522568/kyustendil-72-mesta-sa-opredeleni-za-razkrivane-na-punktove-za-izkupuvane-na-chereshi-v-obshtinata.html", "text": "72 места са определени за разкриване на пунктове за изкупуване на череши в община Кюстендил. Това съобщи за Радио „Фокус” – Кюстендил Мирослав Миланов, началник на отдел „Канцелария и управление на общинската собственост” към Община Кюстендил. По думите му местата са съгласувани с кметовете и кметските наместници на селата. Задължителното изискване е тези места да бъдат общинска собственост. Пунктове за изкупуване на череши няма да бъдат разкривани в частни имоти. За град Кюстендил определените за това места са девет. А останалите населени места са определени още 63 места. „Колко ще бъдат пунктовете ще може да кажем, след подаване на самите заявления от страна на фирмите. Разрешителните ще се издават от 24 май”, каза Мирослав Миланов.\r\nВенцеслав ИЛЧЕВ", "date": "2018.05.16", "title": "Кюстендил: 72 места са определени за разкриване на пунктове за изкупуване на череши в общината"}
{"url": "http://www.focus-news.net/news/2018/05/16/2522572/sergey-stanishev-pes-faktat-che-ot-15-godini-v-dnevniya-red-na-evropa-temata-za-evropeyskoto-badeshte-na-zapadnite-balkani-e-tsentralna-e-uspeh-za-balgariya-i-predsedatelstvoto-ni.html", "text": "Фактът, че от 15 години в дневния ред на Европа темата за европейското бъдеще на Западните Балкани е централна, е успех за България и българското председателство. Това каза председателят на Партията на европейските социалисти Сергей Станишев по време на пресконференция  преди координационна среща на левите премиери и партийни лидери, предаде репортер на Агенция „Фокус“. „След малко ще започнат да пристигат премиерите, в това число и от Западните Балкани трима министър-председатели са от нашето политическо семейство. Очакваме премиерите на Португалия, Гърция и Малта. Това ще бъде важна среща, въпреки че нашите позиции са публично известни“, заяви Станишев. „Всички знаем, че днес и утре са пикът на българското председателство на Съвета на ЕС“, отчете лидерът на ПЕС и припомни, че предишната подобна среща е била през 2003 г. в Солун. Той отдаде дължимото на Федерика Могерини за усилията това да стане факт, защото наред със самия процес на разширяване е много важно, че Комисията е излязла с 6 много важни инициативи във връзка със свързаността на региона, дигиталната икономика, образованието и много други неща, които са важни за хората от Западните Балкани, така и за самия ЕС. \r\nДеница КИТАНОВА", "date": "2018.05.16", "title": "Сергей Станишев, ПЕС: Фактът, че от 15 години в дневния ред на Европа темата за европейското бъдеще на Западните Балкани е централна, е успех за България и председателството ни"}
{"url": "http://www.focus-news.net/news/2018/05/16/2522549/priklyuchi-izdirvaneto-na-alpinista-boyan-petrov-obzor.html", "text": "Без успех приключи мисията по издирването и спасяването на алпиниста Боян Петров. Кирил Петров от екипа на алпиниста благодари на всички, които са рискували живота си в издирването на Боян Петров и на всички, които са подкрепили акцията. Във видео, публикувано в профила му във „Фейсбук“, Кирил Петров заяви, че операциите по търсенето на българския алпинист са прецедент и пример как три държави могат да работят заедно – Непал, България и Китай. „Това трябва да бъде пример как заедно можем да накараме нещата да се получат. Трябва да използваме този пример и за всичко останало. Всички наши институции могат да бъдат ефикасни и можем да постигнем неща, които никога досега не са били правени“, каза още Кирил Петков. По-рано той съобщи, че в днес е извършен още един последен полет до лагер 3, но отново не е бил отрита следа от Боян Петров. „За съжаление не открихме Боян, но сега можем да си тръгнем знаейки, че всичко възможно наистина беше направено“, написа той.  \r\nТърсенето на Боян Петров продължи 13 дни, след като на 6 май в посолството на Република България в Пекин постъпи информация от Тибетската алпинистка асоциация, че българският алпинист е в неизвестност от 3 май 2018 г. Боян Петров е участвал в експедиция в Хималаите заедно с още 10 души. Според получената информация неговата липса е била забелязана от участниците в експедицията в района на Шиша Пангма на около 7500 м надморска височина. Веднага след това са изпратени трима души, за да го издирват. Впоследствие българското правителство със съдействието на китайската държава организира мащабно издирване на Боян Петров, като в спасителните акции се включват над 80 спасители.", "date": "2018.05.16", "title": "Приключи издирването на алпиниста Боян Петров (ОБЗОР)"}
{"url": "http://www.focus-news.net/news/2018/05/16/2522566/donald-tusk-iskam-evropeyskite-lideri-da-prepotvardyat-che-se-pridarzhat-kam-yadrenata-sdelka-dokato-iran-se-pridarzha-kam-neya.html", "text": "Искам европейските лидери да препотвърдят, че ЕС се придържа към ядрената сделка, докато Иран се придържа към нея. Това каза председателят на Европейския съвет Доналд Туск в НДК, предаде репортер на Агенция „Фокус“. „Сделката е добра за глобалната сигурност“, заяви той. „Искам ЕК да получи зелена светлина, така че да е готова, когато европейските интереси са засегнати“, посочи Доналд Туск. „Нашето единство е най-голямата ни сила - придържаме се към своите оръжия“, изтъкна председателят на Европейския съвет. „Няма да има изключения от политиките на ЕС за алуминия и стоманата“, уточни той. „САЩ и ЕС са приятели и партньори, но тарифите на САЩ не могат да бъдат оправдани“, коментира Доналд Туск. „Трябва да върнем реалността в тази дискусия“, призова той.\r\nБиляна ИВАНОВА", "date": "2018.05.16", "title": "Доналд Туск: Искам европейските лидери да препотвърдят, че се придържат към ядрената сделка, докато Иран се придържа към нея"}
{"url": "http://www.focus-news.net/news/2018/05/16/2522573/reuters-balgarskoto-pravitelstvo-se-podgotvya-da-sazhivi-proekta-za-aets-belene.html", "text": "Българското правителство реши да поиска от парламента на вдигне забраната за развитието на АЕЦ „Белене“, докато се подготвя да привлече чуждестранни инвеститори за съживяването на проекта, предава  Reuters.\r\nКитайската държавна компания CNNC потвърди интерес в проекта. Българският министър на енергетиката Теменужка Петкова заяви, че балканската държава планира да обяви конкурс до края на годината, за да избере стратегически инвеститор за централата, за която се смята, че ще струва най-малко 10 милиарда евро. Тя покани френската компания „Фраматон“ да участва. Европейската инвестиционна банка съобщи, че ще разгледа проекта. \r\n„Ако няма интерес на пазара, ще има две възможности за проекта – продажбата на оборудването, което не може да бъде направено при добри условия  или инсталирането на един от наличните реактори в АЕЦ „Козлодуй“, заяви вицепремиерът Томислав Дончев. Виктор Турмаков", "date": "2018.05.16", "title": "Reuters: Българското правителство се подготвя да съживи проекта за АЕЦ „Белене“"}
{"url": "http://www.focus-news.net/news/2018/05/16/2522561/donald-tusk-v-novata-globalna-igra-evropa-shte-bade-osnoven-igrach-ili-pionka-blagodarenie-na-prezidenta-tramp-se-otarvahme-ot-ilyuziite.html", "text": "В новата глобална игра Европа или ще бъде един от основните играчи или ще бъде пионка. Или сме заедно, или няма въобще да ни има. Това каза председателят на Европейския съвет Доналд Туск в НДК, предаде репортер на Агенция „Фокус“. „Европа трябва да бъде благодарна на президента Доналд Тръмп, защото благодарение на него се отървахме от всички илюзии“, посочи той. „Той ни накара да осъзнаем, че ако имаме нужда от помощ, ще я намерим на края на собствената си длан“, заяви Доналд Туск. „Имаме нужда от по-голямо политическо обединение“, изтъкна той. „Няма обективна причина Европа да има комплекси спрямо, който и да е друг“, каза още председателят на Европейския съвет.\r\nБиляна ИВАНОВА", "date": "2018.05.16", "title": "Доналд Туск: В новата глобална игра Европа ще бъде основен играч или пионка- благодарение на президента Тръмп се отървахме от илюзиите"}
{"url": "http://www.focus-news.net/news/2018/05/16/2522570/premierat-boyko-borisov-evropeyskata-komisiya-varna-chast-ot-tekstovete-za-transportnite-firmi-ministar-moskovski-pishe-oproverzhenie.html", "text": "Европейската комисия върна част от текстовете за транспортните фирми, министър Московски пише опровержение. Това каза пред журналисти министър-председателят Бойко Борисов във връзка с българските предложения за промени в законодателния проект за мобилност, предаде репортер на Агенция „Фокус“.\r\n„Европейската комисия върна част от текстовете по линия на транспортните фирми - някои от тях ни удовлетворяват, други - не.  Така че в момента министърът на транспорта Ивайло Московски и екипа му пишат опровержение по някои от точките и се надявам да продължим да работим в тази посока и да имаме съответната подкрепа“, каза още Борисов.\r\nЦветилена СИМЕОНОВА", "date": "2018.05.16", "title": "Премиерът Бойко Борисов: Европейската комисия върна част от текстовете за транспортните фирми, министър Московски пише опровержение"}
{"url": "http://www.focus-news.net/news/2018/05/16/2522576/osiguryavat-se-darzhavni-garantsii-za-organizirane-na-vremenni-ekspozitsii-v-stranata-i-v-chuzhbina.html", "text": "Министерският съвет прие решение за осигуряване на държавни гаранции за организиране на временни експозиции в страната и в чужбина. Това съобщиха от правителствената информационна служба.\r\nПрез периода октомври - декември 2018 г. в Националната галерия в София ще бъде представена временна изложба, посветена на българо-френската археологическа мисия в Аполония Понтийска (на територията на Созопол), която ще включва движими културни ценности от фондовете на Музеен център – Созопол, Регионален исторически музей – Бургас, Националния исторически музей, Националния археологически институт с музей при БАН и музея „Лувър“, Франция. В съответствие със застрахователната стойност на експонатите е необходимо да бъде осигурена държавна гаранция за времето на транспортирането им.\r\nПрез месец май 2018 г. в сградата „Берлемон“ на Европейската комисия в Брюксел ще бъде представена временна изложба, в която е включен и първият Софрониев (Котленски) препис на „История славянобългарска“ на Паисий Хилендарски – ръкопис от фонда на Националната библиотека „Св. Св. Кирил и Методий“.\r\nОсигуряването на държавна гаранция на експонатите е общоприета европейска практика, която позволява реално да се намалят разходите за организиране на изложби, стимулира двустранното сътрудничество между музеите и мобилността на колекциите.", "date": "2018.05.16", "title": "Осигуряват се държавни гаранции за организиране на временни експозиции в страната и в чужбина"}
{"url": "http://www.focus-news.net/news/2018/05/16/2522563/premierat-boyko-borisov-nadyavam-se-prezidentite-vuchich-i-tachi-da-si-podadat-raka-i-da-pokazhat-che-balkanite-mogat-da-badat-ne-po-malko-tsivilizovani-ot-dvete-korei.html", "text": "Надявам се президентите Вучич и Тачи да си подадат ръка и да покажат, че Балканите могат да бъдат не по-малко цивилизовани от двете Кореи. Това каза министър-председателят Бойко Борисов на пресконференция по време на Срещата на върха на Европейската народна партия (ЕНП), предаде репортер на Агенция „Фокус“.\r\n„Голям проблем за Европа днес е Брекзит. Утре ще говорим много за това, което се случва, но от миналия съвет досега не виждам нещо да се е променило в тази посока. Истински сме разтревожени от двете споразумения – излизането на САЩ от ядреното споразумение с Иран и търговското споразумение. Жертвите и напрежението в Йерусалим също са факт и не вещаят нормализиране на отношенията в Близкия Изток. И не на последно място – ако ние не си прегърнем и обгрижим Западните Балкани и не им помогнем – да, много то тях не са готови и имат още да наваксват, тогава няма защо да се сърдим че влиянието на САЩ, Русия, Саудитска Арабия ще бъде по-голямо, отколкото това на Европа. Надявам се президентите Вучич и Тачи да си подадат ръка и да покажат, че Балканите могат да бъдат не по-малко цивилизовани от двете Кореи“, каза още Борисов.\r\nПремиерът уточни, че се организират и двустранни срещи на отделните лидери в София. „Искам да благодаря на Жозеф Дол, Антонио Таяни и Доналд Туск за това не само, че са тук, но че обиколиха всички държави от Западните Балкани и дойдоха накрая дойдоха тук в София, за да изкажат своето впечатление. В тяхно лице имам много силен партньор“, каза Борисов.\r\nЦветилена СИМЕОНОВА", "date": "2018.05.16", "title": "Премиерът Бойко Борисов: Надявам се президентите Вучич и Тачи да си подадат ръка и да покажат, че Балканите могат да бъдат не по-малко цивилизовани от двете Кореи"}
{"url": "http://www.focus-news.net/news/2018/05/16/2522579/tass-vladimir-putin-shte-provede-sreshta-s-balgarskiya-prezident-v-sochi-na-22-may.html", "text": "Руският президент Владимир Путин ще се срещне с българския си колега Румен Радев на 22 май в Сочи, предава ТАСС.\r\n„Следващата седмица има насрочена среща с българския президент“, заяви прессекретарят на Кремъл Дмитрий Песков, говорейки за програмата на Путин на 22 май. Песков допълни, че Радев ще посети Сочи. След срещата двамата президенти ще проведат пресконференция. Виктор Турмаков", "date": "2018.05.16", "title": "ТАСС: Владимир Путин ще проведе среща с българския президент в Сочи на 22 май"}
{"url": "http://www.focus-news.net/news/2018/05/16/2522577/pravitelstvoto-predlaga-na-narodnoto-sabranie-da-badat-vazobnoveni-deystviyata-po-tarsene-na-vazmozhnosti-za-izgrazhdane-na-proekta-aets-belene.html", "text": "Правителството одобри доклад на министъра на енергетиката, в който са разгледани конкретни предложения, свързани с възможностите за реализация на активите по проекта за изграждане на АЕЦ „Белене“, в това число и отделяне на активите и пасивите за проекта в отделно юридическо лице. Това съобщиха от правителствената информационна служба.\r\nИзготвянето на доклада беше възложено на министъра с решение на Народното събрание от март 2018 година. В тази връзка работна група в Министерството на енергетиката, в която са включени експерти от „Български енергиен холдинг“ ЕАД, „Национална електрическа компания“ ЕАД, „Електроенергиен системен оператор“ ЕАД, АЕЦ „Козлодуй“, Държавно предприятие „Радиоактивни отпадъци“, изготви подробен анализ. В него са разгледани възможните варианти за оползотворяване на наличното оборудване по проекта, с произтичащите от тях позитиви и негативи. Анализираните възможности са: да не се предприемат никакви действия; продажба на оборудването на трето лице; използване на оборудването за 7-и блок на АЕЦ „Козлодуй“, реализация на проекта от БЕХ/НЕК, по модела на АЕЦ „Пакш 2“ или чрез избор на стратегически инвеститор.\r\nВъв внесения на днешното правителствено заседание доклад от министъра на енергетиката като най-подходящ вариант за рационално използване на наличното оборудване за АЕЦ „Белене“ е обоснован този за възобновяване на действията по търсене на възможности за изграждане на АЕЦ „Белене“, съвместно със стратегически инвеститор, на пазарен принцип и без предоставяне на държавна гаранция. Този вариант би позволил на българската държава да възстанови извършените през годините разходи по проекта, както и да се гарантира в дългосрочен план енергийната сигурност на страната.\r\nПриетият от Министерския съвет доклад следва да бъде внесен в Народното събрание до 17 май 2018 г.", "date": "2018.05.16", "title": "Правителството предлага на Народното събрание да бъдат възобновени действията по търсене на възможности за изграждане на проекта АЕЦ „Белене“"}
{"url": "http://www.focus-news.net/news/2018/05/16/2522580/pernik-den-na-sporta-shte-se-provede-v-grada-na-17-may.html", "text": "Ден на спорта събира любители на забавлението и силните емоции в Перник. За поредна година Община Перник организира различни спортни прояви за малки и големи. Това съобщиха от Общината. Събитието ще се проведе на 17 май, четвъртък. II-ри ученически велопоход ще стартира в 10:30 ч. от кв. Изток и ще завърши пред Двореца на културата в центъра на града, където в 11:00 ч. ще започне и официалната част, включваща демонстрации на Мажоретен състав при VI СУ \"Св. Св. Кирил и Методий\" и СК по художествена гимнастика \"Виктория\". Централният градски парк пък ще стане арена за игри на открито, наречени \"Бързи и яростни\", които ще започнат в 12:00 ч.", "date": "2018.05.16", "title": "Перник: Ден на спорта ще се проведе в града на 17 май"}
{"url": "http://www.focus-news.net/news/2018/05/16/2522574/pravitelstvoto-predlaga-proektat-aets-belene-da-bade-realiziran-na-pazaren-printsip-obzor.html", "text": "Министерският съвет ще внесе предложение до Народното събрание за реализацията на проекта АЕЦ „Белене“ чрез избор на стратегически инвеститор, без предоставяне на държавна гаранция и без сключване на дългосрочни договори за купуване на ел. енергия, като се отделят активите и пасивите на НЕК в отделно дружество. Това обяви министърът на енергетиката Теменужка Петкова след седмичното правителствено заседание. От думите й стана ясно, че до края на годината ще бъде подготвена нормативно такава процедура, за да се види доколко е реален инвеститорският интерес, който се заявява в рамките на последната година. Според нея това е един от най-положителните варианти. Вицепрмиерът Томислав Дончев допълни от своя страна, че проектът АЕЦ „Белене“ или ще бъде реализиран като пазарен, или няма да бъде реализиран. Той обясни, че решението на правителството не е спонтанно и е абсолютно изрядно от техническа гледна точка, като предвижда, при получаването на мандат от Народното събрание, да бъде тестван пазара и да се види как той реагира на една такава възможност. По думите му държавата би могла да бъде съдружник с някакъв дял, с който че ще може да контролира дейността, за да се гарантира сигурността на гражданите. Той уточни, че е нелепо това решение да бъде вкарвано в координатната система на някакви геополитически емоции – изток или запад. Според Дончев при добро стечение на обстоятелствата раздвижване на площадката на АЕЦ „Белене“ би могло да има около 2020 г. Той уточни също, че око няма интерес от пазара, вариантите за проекта са два – или продажба на оборудването, което няма как да стане при изгодни условия, или друг инсталиране на един от реакторите на площадката на „Козлодуй“.\r\nПо-рано през деня в интервю за сутрешния блок „Добро утро, България“ на Радио „Фокус“ Валентин Николов, народен представител от ПГ на ГЕРБ и заместник-председател на Комисията по енергетика, коментира, че съществува парламентарно мнозинство за изграждането на ядрена мощност независимо от нейната локация.", "date": "2018.05.16", "title": "Правителството предлага проектът АЕЦ “Белене“ да бъде реализиран на пазарен принцип (ОБЗОР)"}
{"url": "http://www.focus-news.net/news/2018/05/16/2522578/sergey-stanishev-pes-ne-odobryavame-izteglyaneto-na-sasht-ot-sporazumenieto-s-iran.html", "text": "Ние не одобряваме изтеглянето на САЩ от споразумението с Иран, осъждаме и насилието в сектора „Газа“. Това каза председателят на Партията на европейските социалисти Сергей Станишев по време на пресконференция преди координационна среща на левите премиери и партийни лидери, предаде репортер на Агенция „Фокус“.  „В нашата среща, както и на вечерята, която ще предстои, ще обсъждаме други теми, които са актуални в света“, отчете Станишев. Той посочи, че основната тема са Западните Балкани и европейската им перспектива. „България може да се гордее, че като нова страна член в ЕС, се превръщаме в регионален лидер, който е способен да помага на другите по този път. Това е успех за България и всички българи“, каза Станишев. Той изрази надежда през юни ЕС да стартира преговорите с Македония и Албания.\r\nДеница КИТАНОВА", "date": "2018.05.16", "title": "Сергей Станишев, ПЕС: Не одобряваме изтеглянето на САЩ от споразумението с Иран"}
{"url": "http://www.focus-news.net/news/2018/05/16/2522583/afp-sarbiya-e-zadarzhala-litse-izdirvano-ot-fbr-za-kiberprestapleniya.html", "text": "Сръбската полиция съобщи, че е арестувала лице, издирвано от ФБР по подозрение, че е част от група кибер-престъпници, наричащи се „Тъмните властелини“. Арестът на 38-годишния сърбин, идентифициран единствено с инициалите С.С. е извършена като част от международна операция, проведена от ФБР, предава  AFP.\r\nЦелта на операцията е идентифицирането и ареста на хакерите, използвали името „Тъмните властелини“, които са извършвали престъпления от юни 2016 г. насам. „Те са крали информация и лични данни от американски граждани, включително собственост, чувствителни здравни застраховки и данни за лечение“, съобщава сръбската полиция. \r\nПолицията съобщава, че арестуванията е обвинен „в незаконен достъп до защитени компютри, компютърни мрежи и изнудване“.  Виктор Турмаков", "date": "2018.05.16", "title": "AFP: Сърбия е задържала лице, издирвано от ФБР за киберпрестъпления"}
{"url": "http://www.focus-news.net/news/2018/05/16/2522582/kmetat-na-plovdiv-ivan-totev-kitayskata-firma-kontsesioner-na-letishte-plovdiv-ima-seriozno-otnoshenie-kam-negovoto-razvitie.html", "text": "Китайската фирма-концесионер на летище „Пловдив“ има сериозно отношение към неговото развитие. Това каза пред журналисти кметът на града Иван Тотев, предаде репортер на Радио-„Фокус“-Пловдив. „Освен развитие на карго зона задължително в плановете и приоритетите им е развитие на транспортните връзки, които ще бъдат с пътници. Това е много важно за нас“, каза Иван Тотев. По думите му на вчерашната среща е присъствал и главният мениджър на летище Франкфурт-Хан и са коментирали възможността за разширение на полетите и възможността за изграждане на карго зона. \r\n„Увеличение на пистите е част от концесията на китайската фирма. Вчера казаха, че тази писта не им върши работа. Пистата трябва да бъде увеличена и те го планират това. Голямо желание има за жп връзка на летището с релсовия път, който е на около 500-600 метра от там, където преминава линията Пловдив-Асеновград“, каза Иван Тотев. Той коментира, че вече няма никакъв проблем да се стартира автобусна линия от автогарата, която е на Централна гара до летище „Пловдив“. „Вече имаме автогара, която има всичките лицензи,  да направим връзка с жп транспорта, което е там, така че по Централна гара в Пловдив започваме нова междуградска линия“, коментира Иван Тотев. По думите му ще се мине през тръжна процедура.  Кметът заяви, че четирите линии, които се изпълняват в момента до Лондон, Брюксел, Франкфурт-Хан и Бергамо ще се запазят.\r\nВесела КРЪСТЕВА", "date": "2018.05.16", "title": "Кметът на Пловдив Иван Тотев: Китайската фирма-концесионер на летище „Пловдив“ има сериозно отношение към неговото развитие"}
{"url": "http://www.focus-news.net/news/2018/05/16/2522585/yambol-rayonnata-prokuratura-razporedi-proverka-dali-ot-patsientite-na-zdravno-zavedenie-v-grada-e-sabirana-zastrahovatelna-taksa-ot-30-lv.html", "text": "Районна прокуратура – Ямбол се самосезира по журналистически материали и разпореди проверка, която да установи събирана ли е застрахователна такса от пациенти на здравно заведение в град Ямбол и, ако това се е случвало, дали е било правомерно. Това съобщиха от Апелативна прокуратура-Бургас. Проверката ще бъде извършена от служители на ОДМВР – Ямбол в срок от 30 дни.\r\nЩе бъдат взети сведения от ръководствата на здравното  заведение и на застрахователното дружество, които да установят извършвана ли е застрахователна дейност в здравното заведение, от кога, разполага ли застрахователното дружество с офис в болничното заведение, сключен ли е договор между двете дружества за такива услуги, от кого са сключвани застраховките, постъпвали ли са в здравното заведение парични средства   от пациенти по застраховка „Застраховка при заболяване по време на болнично лечение“, ако са постъпили в какъв размер. Ще бъдат изискани всички документи съотносими  с целта на проверката и ще бъдат снети сведения от всички заинтересовани лица.\r\nСлед приключване на проверката, събраните материали трябва да бъдат предоставени на наблюдаващия прокурор, за да предприеме той последващи действия.", "date": "2018.05.16", "title": "Ямбол: Районната прокуратура разпореди проверка дали  от пациентите на здравно заведение в града е събирана застрахователна такса от 30 лв."}
{"url": "http://www.focus-news.net/news/2018/05/16/2522587/xinhua-ispanskiyat-i-balgarskiyat-premieri-sa-pritesneni-ot-reshenieto-na-sasht-za-iranskoto-yadreno-sporazumenie.html", "text": "Българският министър-председател Бойко Борисов и гостуващият в страната негов испански колега Мариано Рахой изразиха своята загриженост за бъдещето на Иранското ядрено споразумение и Брекзит, предава  Xinhua.\r\n„Притеснява ни нестабилността в Близкия изток, както и излизането на САЩ от ядреното споразумение с Иран, което не е добър знак“, заяви Рахой. Той допълни, че ЕС иска да играе конструктивна роля в това отношение. \r\nБорисов заяви, че решението на президента на САЩ Доналд Тръмп да напусне споразумението ще доведе до трусове. „Развитието на положението в страни като Иран, Сирия, Ирак, Либия, Йемен и Афганистан в последствие причинява проблеми за Европа“, заяви Борисов. „Именно от войните там последва мигрантската криза“, допълни той. Виктор Турмаков", "date": "2018.05.16", "title": "Xinhua: Испанският и българският премиери са притеснени от решението на САЩ за иранското ядрено споразумение"}
{"url": "http://www.focus-news.net/news/2018/05/16/2522590/sport-anet-kontaveyt-se-klasira-na-treti-krag-na-tenis-turnira-v-rim.html", "text": "Рускинята Светлана Кузнецова отстъпи пред естонката Анет Контавейт от Естония с   5:7, 5:7. В мач от втори кръг на турнира в Рим.\r\nВ другия мач от кръга Британката Джоана Конта победи Су Сувей от Тайван с  6:0, 6:4. Виктор Турмаков", "date": "2018.05.16", "title": "Спорт : Анет Контавейт се класира на трети кръг на тенис-турнира в Рим"}
{"url": "http://www.focus-news.net/news/2018/05/16/2522586/dzhakomo-filibek-pes-bsp-izvarshi-tragichna-greshka-kato-se-protivopostavi-na-istanbulskata-konventsiya-no-shansovete-na-sergey-stanishev-za-lider-na-pes-sa-visoki.html", "text": "БСП извърши трагична грешка като се противопостави на Истанбулската конвенция, но шансовете на Сергей Станишев за лидер на ПЕС са високи. Това каза Джакомо Филибек, заместник-генерален секретар на Партията на европейските социалисти (ПЕС) по време на пресконференция преди координационна среща на левите премиери и партийни лидери, предаде репортер на Агенция „Фокус“.  Попитан дали Сергей Станишев има перспектива като кандидат за президент на ПЕС за още един мандат, предвид извършеното от БСП по въпроса за Истанбулската конвеция, Филибек отговори: „Отговорът е твърде къс. Г-н Станишев винаги е имал много ясна позиция против консервативните сили, които се обявяват против Истанбулската конвенция. БСП според нас извършва трагична грешка като застава против международен закон, който е за защита на жените от домашно насилие. В случая партията е в малцинство от една и позицията на г-н Станишев е много ясна.  Шансовете му са много високи“. Джакомо Филибек добави, че въпросът не се отнася до Сергей Станишев до такава степен, до каквато се отнася до БСП. „Що се отнася до неговата работа в ПЕС, е направил много не само за включването на Западните Балкани, но и по ред въпроси“, заяви Филибек. \r\nДеница КИТАНОВА", "date": "2018.05.16", "title": "Джакомо Филибек, ПЕС: БСП извърши трагична грешка като се противопостави на Истанбулската конвенция, но шансовете на Сергей Станишев за лидер на ПЕС са високи"}
{"url": "http://www.focus-news.net/news/2018/05/16/2522588/sergey-stanishev-pes-po-mobilniya-paket-reshavashta-rolya-ima-pravitelstvoto-no-predlozheniyata-v-nego-imat-harakter-na-protektsionizam-v-polza-na-edni-darzhavi-sreshtu-transportniya-ni-sektor.html", "text": "По мобилния пакет решаваща роля има правителството, но предложенията в него имат характер на протекционизъм в полза на едни държави срещу транспортния ни сектор. Това каза председателят на Партията на европейските социалисти Сергей Станишев по време на пресконференция преди координационна среща на левите премиери и партийни лидери и във връзка с Втория мобилен пакет, предаде репортер на Агенция „Фокус“.  „Разделението не е толкова на политически семейства, колкото на национални групи. Това, което ние се опитваме да постигнем да има справедлив баланс, защото такъв беше постигнат например при трудните преговори между страните-членки в институциите по отношение на директивата за командированите“, заяви Станишев. По думите му това ще се търси и в разговорите за транспортния сектор. „Част от предложенията носят характер на протекционизъм в полза на някои държави срещу българския транспортен сектор, което е неприемливо“, допълни Станишев. Той обърна внимание, че в крайна сметка решаващата роля за постигане на резултат в законодателството в това число, има правителството. Станишев отчете, че най-силните решения се взимат от Съвета на ЕС.\r\nДеница КИТАНОВА", "date": "2018.05.16", "title": "Сергей Станишев, ПЕС: По мобилния пакет решаваща роля има правителството, но предложенията в него имат характер на протекционизъм в полза на едни държави срещу транспортния ни сектор"}
{"url": "http://www.focus-news.net/news/2018/05/16/2522591/georg-spartanski-kmet-na-pleven-veroyatno-utre-shte-otmenim-obyavenoto-chastichno-bedstveno-polozhenie-v-obshtinata-obstanovkata-postepenno-se-normalizira.html", "text": "Още е в сила обявеното частично бедствено положение, не сме отменяли нищо. Това каза за Агенция „Фокус“ кметът на Плевен Георг Спартански във връзка с щетите от проливните дъждове и силния вятър. „С министъра на вътрешните работи и гл. комисар Николай Николов досега бяхме в Плевен, а сега сме на обход в село Гривица, където има много пострадали къщи, покриви основно, помлени дървета, стопански  постройки. Оттук нататък предстои работа, защото не може да чакаме неволята. Вече градът в Плевен е абсолютно разчистен от дървета и клони по улиците, транспортът върви нормално, възстановихме електрическото захранване на тролейбусните мрежи. Работата по разчистване не е спряла. Вероятно утре като направим заседание на кризисния щаб, ще направим преценка на обстановката и ако са отпаднали причините за обявяване на бедственото положение, ще го отменим“, коментира Спартански. Той уточни, че това решение няма да го вземе сам, а съвместно със специализираните служби и всички ангажирани институции. \r\n„Пострадали физически хора няма. Има пострадали къщи. Назначил съм със заповед комисия, която в момента е на терен и прави оглед и след това оценка на щетите. Хората и сами вече са започнали неотложни ремонтни работи, разчистване, подмяна на керемиди, покриви. Има и къщи, които въобще нямат керемиди. Ако има хора, които се нуждаят от временен подслон, такъв ще им бъде осигурен“, допълни кметът на Плевен и добави, че до този момент няма такива заявления. „Предстои да има заседание на Общинския съвет, който евентуално да вземе решение на първо време с финансови средства от резерва на общинския бюджет, да подпомогне пострадалите. Останалите средства евентуално ще се търсят след оценка на щетите. Няма нито една мародерска проява. Обратното, има солидарност и готовност за съдействие“, каза още Георг Спартански.\r\nЦветелин ДИМИТРОВ", "date": "2018.05.16", "title": "Георг Спартански, кмет на Плевен: Вероятно утре ще отменим обявеното частично бедствено положение в общината, обстановката постепенно се нормализира"}
{"url": "http://www.focus-news.net/news/2018/05/16/2522581/sergey-stanishev-pes-za-edna-godina-upravlenie-zoran-zaev-vidimo-promenya-makedoniya-i-sluzhi-na-obshtestvoto-a-ne-na-politicheskite-si-interesi.html", "text": "За една година управление Зоран Заев видимо променя Македония и служи на обществото, а не на политическите си интереси. Това каза председателят на Партията на европейските социалисти Сергей Станишев по време на пресконференция  преди координационна среща на левите премиери и партийни лидери, предаде репортер на Агенция „Фокус“. Станишев отчете като позитив и подписването на ратификацията на договора за добросъседство. По думите му този договор е бил протакан 10 години, заради национализма и липсата на политическа воля.   „Искам категорично да подкрепя и усилията на правителството на Зоран Заев и правителството на г-н Ципрас за намиране на решение, достойно и за двете страни за решаване на прословутия езиков спор, който се точи вече 30 години. Аз знам, че има и националистически атаки срещу тях, има немалко съпротива, но това се нарича лидерство. То трябва да бъде подкрепено и окуражено за благото на целия регион“, заяви Станишев.  Според него Западните Балкани имат много да наваксват, но ЕС трябва да покаже ясен ангажимент и програма за действие, които да ускорят процеса. По думите му перспективата и ясният политически ангажимент към Западните Балкани са много важни за ЕС. Станишев посочи, че е важно да се разбере политическият контекст за цяла Европа, не само за региона. „Раните от войните от 90-те години са много пресни, много лесно могат да бъдат отворени“, каза Станишев и допълни, че има много сили както вътрешни, така и външни, които биха желали да разиграват геополитически игри на територията на Западните Балкани. „В редица страни от ЕС имат немалко скептицизъм, имат опасения за този процес“, посочи Станишев. \r\nДеница КИТАНОВА", "date": "2018.05.16", "title": "Сергей Станишев, ПЕС: За една година управление Зоран Заев видимо променя Македония и служи на обществото, а не на политическите си интереси"}
{"url": "http://www.focus-news.net/news/2018/05/16/2522593/shumen-vazstanoveno-e-dvizhenieto-po-pat-ii-73-shumen-karnobat-v-rayona-na-radko-dimitrievo-pri-km-8.html", "text": "Възстановено е движението по път II-73 Шумен - Карнобат в района на Радко Димитриево, при км 8. Това съобщиха от пресцентъра на Агенция \"Пътна инфраструктура\".\r\nТрафикът временно се осъществяваше в една лента поради катастрофа.", "date": "2018.05.16", "title": "Шумен: Възстановено е движението по път II-73 Шумен - Карнобат в района на Радко Димитриево, при км 8"}
{"url": "http://www.focus-news.net/news/2018/05/16/2522589/veliko-tarnovo-predstavyane-na-antologiyata-shtedrost-shte-se-provede-v-svishtov.html", "text": "Представяне на антологията „Щедрост“ ще се проведе в Свищов. То ще се случи в Художествена галерия „Николай Павлович“ и ще започне в 17.00 часа, съобщиха от пресцентъра на Община Свищов. В книгата на автора и съставител Иван Антонов са включени както негови творби, така и творби на поети и писатели от  Русия, към които той е направил лични посвещения. По покана на Иван Антонов, културните деятели от Русия са в Свищов, за официалното представяне на антологията. Гостите от град Воскресенск, които са част от руския културен елит, бяха приети с радост от кмета на Свищов, който заедно със зам.-кмета Анелия Димитрова и директора на дирекция „Култура и културно наследство“ Росен Маринов ги приветстваха в Гербовата зала на Общината. Заместник-кметът Анелия Димитрова разказа на гостите за всички онези неща, които правят Свищов център на духовенство и просвета, и с които всички жители му се гордеят. Домакините и гостите поговориха за общите неща между двата славянски народа и дружбата датираща вече повече от 140 години. Руската делегация беше силно впечатлена от гостоприемството и богатото културно наследство на Свищов, и поднесе книги и подаръци, в знак на добра воля. Общинското ръководство също бе подготвило тематични дарове, които гостите да отнесат в родината си, като скъп спомен от гостуването им в Свищов.", "date": "2018.05.16", "title": "Велико Търново: Представяне на антологията „Щедрост“ ще се проведе в Свищов"}
{"url": "http://www.focus-news.net/news/2018/05/16/2522575/zhozef-dol-enp-balgarskiyat-premier-boyko-borisov-mozhe-da-pomogne-na-es-za-priobshtavaneto-na-zapadnite-balkani-zashtoto-nikoy-ne-poznava-regiona-po-dobre-ot-nego.html", "text": "Българският премиер Бойко Борисов може да помогне на ЕС за приобщаването на Западните Балкани, защото никой не познава региона по-добре от него. Това каза председателят на Европейската народна партия (ЕНП) Жозеф Дол на пресконференция по време на Срещата на върха на ЕНП, предаде репортер на Агенция „Фокус“.\r\n„Скъпи приятелю, Бойко, ние сме тук в София във връзка с Българското председателство и трябва да кажа, че никога няма да забравя вашата партия заради работата, която вършите. Мога да кажа, че това председателство ще бъде много голям успех. Политическото семейство на ЕНП е във вашата столица днес, тук сме за да подкрепим нашия приятел. Но също така да говорим и за това, което не се знае от Европа достатъчно добре - Западните Балкани“, каза още Дол.\r\nПредседателят на ЕНП коментира, че Балканите имат обща история, общ географски регион и в общ интерес е той да бъде сигурен и проспериращ. „Балканите винаги са били приоритет за ЕНП – те са в границите на Европа и искам да повторя това многократно. Моите приятели от много страни не познават този географски регион – а отговорността за това, което става на Балканите, е отговорност и на Европа. Трябва да приветстваме свършеното от Бойко Борисов. Той трябва ясно да говори пред всички лидери на партиите на ЕНП, както направи днес. Важно е да се споменат различните влияния, за да видим какво се случва. Когато пътувам из различните балкански страни, повтарям че ние трябва да се борим с корупцията и да работим за приобщаването на Западните Балкани. България и нейният премиер могат много да ни помогнат, защото никой не познава по-добре от него проблемите, които съществуват в този регион“, каза още той и посочи, че трябва да се работи в този регион за бъдещите поколения, за да може да се предприеме един по-прост подход, който да позволи на Балканите да станат част от Европа и да следват нейния път. \r\n„Помогнете ни да възстановим демократично правовия ред и справедливостта и правосъдието в този регион в името на младите хора. Трябва да сме сигурни, че те ще останат на Балканите в бъдеще и за това трябва да работим. А това, скъпи приятелю, не е лесна задача, но трябва да успеем“, каза още Дол.\r\nЦветилена СИМЕОНОВА", "date": "2018.05.16", "title": "Жозеф Дол, ЕНП: Българският премиер Бойко Борисов може да помогне на ЕС за приобщаването на Западните Балкани, защото никой не познава региона по-добре от него"}
{"url": "http://www.focus-news.net/news/2018/05/16/2522584/premierat-i-lider-na-gerb-boyko-borisov-razgovarya-s-predsedatelya-na-nova-demokratsiya-kiriakos-mitsotakis.html", "text": "Министър-председателят и лидер на ПП ГЕРБ Бойко Борисов разговаря с председателя на гръцката партия „Нова демокрация“ Кириакос Мицотакис за евроатлантическата перспектива на страните от Западните Балкани. Мицотакис е в София за срещата на Европейската народна партия. Това съобщиха от пресцентъра на ПП ГЕРБ.\r\nТой поздрави българския премиер за инициативата му за приобщаването на държавите от региона и за провеждането на Срещата на върха утре. „Срещата ЕС – Западни Балкани е от изключителна важност и Гърция винаги ще помага, както го е и правила, на други страни по пътя им към Европа“, заяви Мицотакис. \r\nДвамата бяха единодушни, че с реализирането на инфраструктурните проекти в региона ще се начертае и пътна карта за добросъседство между страните.", "date": "2018.05.16", "title": "Премиерът и лидер на ГЕРБ  Бойко Борисов разговаря с председателя на „Нова демокрация“ Кириакос Мицотакис"}
{"url": "http://www.focus-news.net/news/2018/05/16/2522596/alsat-m-makedoniya-balgarskiyat-vanshen-ministar-ochakva-do-2025-g-dve-novi-strani-chlenki-na-es.html", "text": "Външният министър на България Екатерина Захариева изрази надежда, че две страни от Западните Балкани ще станат членки на ЕС до 2025 г., предава скопският телевизионен канал  „Алсат-М“.\r\nЗахариева, която е и заместник министър-председател на България, участва в конференция на Европейския икономически и социален комитет в София, където бе поискана интеграцията на Западните Балкани да остане основен приоритет за ЕС.\r\n„Надявам се да видя как две страни от Западните Балкани ще станат членки на ЕС до 2025 г.“, заяви  Захариева, като подчерта ролята на гражданското общество в социално-икономическото развитие на Западните Балкани. Виктор Турмаков", "date": "2018.05.16", "title": "„Алсат-М“ (Македония): Българският външен министър очаква до 2025 г. две нови страни членки на ЕС"}
{"url": "http://www.focus-news.net/news/2018/05/16/2522595/blagoevgrad-romanat-na-moya-zhivot-i-filmat-monolog-za-stefan-danailov-byaha-predstaveni-v-grada.html", "text": "Журналистът Георги Тошев представи книгата и документалният филм за Стефан Данилов в ДТ „Никола Вапцаров“ пред благоевградската публика.  Продукцията е със заглавие „Монолог“ и е режисиран от Георги Тошев, който е и съсценарист, заедно с Ема Константинова. Това съобщиха от Община Благоевград. Филмът, посветен на 75-годишнината на Данаилов, представя днешния ден на известния актьор и припомня някои от най-известните му роли в киното, сред които кадри от „Понеделник сутрин“, „Инспекторът и нощта“, „Търновската царица“ и много други. \r\nВключени са още кадри и фотографии от личния архив на Стефан Данаилов и от фонда на Българската национална филмотека /БНФ/. Сред тях са ценни документални кадри, заснети през 60-те и 70-те години по време на снимките на \"На всеки километър\", \"Иван Кондарев\" и други филми, превърнали се в класика. \r\n„Романът на моя живот“  е от  първо лице и разказва забавни случки от детските пакости и истории от снимачните площадки и неизвестни досега подробности от живота на най-емблематичната ни кино звезда. От страниците Стефан Данаилов припомня срещите си с редица лидери от близкото минало и настоящето, а не на последно място отбелязва какво му носи преподаването и студентите като вдъхновение.", "date": "2018.05.16", "title": "Благоевград: „Романът на моя живот“ и филмът „Монолог“ за Стефан Данаилов бяха представени в града"}
{"url": "http://www.focus-news.net/news/2018/05/16/2522599/the-hill-donald-tusk-za-donald-tramp-s-takiva-priyateli-koy-se-nuzhdae-ot-vragove.html", "text": "Председателят на Европейския съвет Доналд Туск разкритикува президента на САЩ Доналд Тръмп за отношението му към Европа, заявявайки, че Европа не може да запазва повече дипломатическа солидарност със САЩ, пише The Hill.\r\n „Наблюдавайки последните решения на Тръмп някой може да се помисли, че с приятели като него нямаме нужда от врагове. Но честно, ЕС трябва да е благодарен. Благодарение на него се отървахме от илюзии“, заяви Туск.  „Разбираме, че ако се нуждаем от протегната ръка за помощ, ще я открием да започва от собствените ни рамене“, допълни той.\r\nПо-рано Тръмп извади САЩ от иранското ядрено споразумение, въпреки предупрежденията от Германия, Франция и Великобритания. Тръмп също така наложи вносни мита върху Европа. Той често критикува европейските партньори в НАТО, че разходите им за отбрана са ниски.  Виктор Турмаков", "date": "2018.05.16", "title": "The Hill: Доналд Туск за Доналд Тръмп: „С такива приятели кой се нуждае от врагове“"}
{"url": "http://www.focus-news.net/news/2018/05/16/2522600/stara-zagora-1392-ma-abiturienti-izprashta-gradat.html", "text": "Общо 1392-ма абитуриенти от 19 училища изпраща Стара Загора тази година. Това съобщиха от Община Стара Загора. Няма да има абитуриенти единствено в Средно училище „Христо Смирненски“. В сравнение с предходни години все повече старозагорски младежи и девойки тръгват по пътя на новия живот. През 2107 г. те са били 1318, а през 2016 г. 1305. \r\nТрадиционно най-много са абитуриентите от ГПЧЕ „Ромен Ролан“ , а най-малко от Професионалната гимназия по строителство и дървообработване „Инж. Недьо Ранчев“. \r\n„Днес Вие тръгвате по пътя на живота, който е пълен с предизвикателства. Следвайте го с вяра и упоритост! \r\nНикога не забравяйте своите учители и съученици. Запазете спомен за хубавите моменти, изживени заедно и помнете научените уроци. Те ще ви дават сили и кураж при срещите с непознатото и неизвестното, които Ви предстоят! \r\nНикога не се предавайте! Приемайте предизвикателствата, преодолявайте трудностите, реализирайте мечтите си!  Не спирайте да търсите, не преставайте да вярвате!!!  \r\nВие сте бъдещето на Стара Загора! Гордеем се с Вас! Учете, усъвършенствайте се и се върнете отново в Стара Загора. Ние Ви чакаме!“, се казва в посланието на кмета Живко Тодоров към абитуриентите. \r\nТържествата започват на 18 май, а стартът на купона дават абитуриентите от СУ „Христо Ботев“, които ще празнуват в ресторант „Кипарис“, където вече се веселиха и завършващите Вечерното средно училище „Захарий Стоянов“.  Последните балове са на 26 май, в парк хотел „Стара Загора“, където ще празнуват възпитаниците на СУ „Железник“  и СУ „Васил Левски“, а ресторант „Верея“ ще приюти абитуриентите от Професионалната гимназия по електротехника и технологии „Г.С. Раковски“. \r\nНа 23 май в ресторант „Кипарис“ ще се съберат младежите и девойките от  Професионалната гимназия по строителство и дървообработване „Инж. Недьо Ранчев“. \r\nСедем училища ще празнуват навръх 24-ти май Ден на славянската писменост и българската култура. Тогава в парк хотел „Стара Загора“ ще се съберат на купон възпитаниците на  СУ „Иван Вазов“ и на Националното училище за музикални и сценични изкуства „Христина Морфова“. В Бални зали „Тера“ ще бъде тържеството на 230 абитуриенти от ГПЧЕ „Ромен  Ролан“. Младежите и девойките завършващи Професионалната гимназия по електроника „Джон Атанасов“ и Професионалната гимназия по хранене и облекло „Райна Княгиня“ ще купонясват в ресторант „Мериан палас“ , а колегите им от Търговска гимназия „Княз Симеон Търновски“ ще бъдат в ресторант „Верея“. Ресторант „Зеления хълм“ ще приюти възпитаниците на Частно средно училище „Нов век“. \r\nНа 25 май са баловете на шест старозагорски училища. В „Парк хотел Стара Загора“ ще се съберат на тържество абитуриентите от СУ „Максим Горки“, от Професионалната гимназия по строителство, архитектура и геодезия „Лубор Байер“ и Професионалната гимназия по механотехника и транспорт „Никола Йонков Вапцаров“. В ресторант „Верея“ ще празнуват възпитаниците на Националната професионална гимназия по ветеринарна медицина „Иван Павлов“.  В ресторант „Мериан палас“  пък ще е купонът на абитуриентите от Профилирана природоматематическа гимназия „Гео Милев“ и Спортно училище „Тодор Каблешков“.", "date": "2018.05.16", "title": "Стара Загора: 1392-ма абитуриенти изпраща градът"}
{"url": "http://www.focus-news.net/news/2018/05/16/2522603/ministar-nikolina-angelkova-obsht-balgaro-makedonski-turisticheski-produkt-shte-privlicha-poveche-posetiteli-kam-balkanite.html", "text": "Македония е много важен туристически пазар и стратегически партньор за България. През 2017 г. над 545 хил. македонски туристи са посетили страната ни и този интерес не спада. Това заяви министърът на туризма Николина Ангелкова по време на среща с македонския министър на икономиката Крешник Бектеши, съобщиха от пресцентъра на министерството. Тя изрази задоволство, че разговорът се провежда в самото навечерие на срещата на върха ЕС-Западни Балкани, която ще насърчи интеграцията на още страни от региона към европейската идея. \r\nМинистър Ангелкова очерта значението на туризма като структуроопределящ фактор за българската икономика, който бе издигнат от правителството в приоритетен отрасъл. Секторът е важен фактор за устойчив стопански напредък, каза тя и припомни, че през февруари тази година в София се проведе среща на министрите на туризма от страните членки на ЕС под надслов „Туризъм и икономически растеж“. Форумът от клас „А“ е част от календара на Българското председателство на Съвета на ЕС. На него бяха обсъдени възможностите за привличане на повече туристи към Балканите с трансгранични маршрути и услуги. \r\nПредлагаме работна група между България и Македония да създаде съвместен туристически продукт, който да насърчи интереса на туристи от далечни пазари като Китай, Индия, Япония, Южна Корея, САЩ и др. към региона и да залегне в бъдещ общ балкански туристически маршрут. Групата ще предложи и конкретни туристически обекти от двете страни, които да се включат в маршрута, съобщи министър Ангелкова. Тя изказа готовност още през септември в Скопие или Охрид да се проведе среща на местните власти и бранша от двете държави, които да направят контакт помежду си и на бизнес ниво да очертаят общото трасе.\r\nМинистър Крешник Бектеши изцяло подкрепи идеята и приветства предложението на министър Ангелкова да се създаде двустранна работна група с експерти по маркетинг и международно сътрудничество, които да започнат работа веднага. На среща през септември се очаква те да представят примерна карта с обектите, както и видеоматериали за тях. Двете страни се обединиха около идеята да се изготви план за общите действия и през септември той да бъде подписан.", "date": "2018.05.16", "title": "Министър Николина Ангелкова: Общ българо-македонски туристически продукт ще привлича повече посетители към Балканите"}
{"url": "http://www.focus-news.net/news/2018/05/16/2522604/yambol-shte-bade-fantastichno-shou-obyavi-mik-boks-ot-yuraya-hiyp-vav-video-obrashtenie-za-kontserta-na-grupata-v-grada.html", "text": "Легендарният китарист и основател на култовата група „Юрая Хийп“ Мик Бокс изпрати видеообръщение до българските фенове по повод предстоящия концерт в Ямбол. Това съобщиха от пресцентъра на Община Ямбол. „...Ние идваме при вас на втори юни в Ямбол, на централния градски площад. Желая ви много рокендрол! Ще бъде фантастично шоу. Струва си да бъдете с нас, защото шоуто ще бъде невероятно!“, заявява Мик Бокс във видеото. „Юрая Хийп“ е в отлична форма, само за тази година са предвидени 160 концерта в целия свят, част от които вече са преминали и то при огромен успех, споделиха от мениджмънта на групата. С концерта си в Ямбол бандата фактически стартира, след кратка почивка, турнетата си за второто полугодие на 2018 г. Изявата е поместена на първо място в календара със събития на сайта на „Юрая Хийп“ - http://www.uriah-heep.com/newa/livedates.php.\r\nСъщевременно меломаните с нетърпение очакват новия албум на рок колосите - „Living The Dream”. Очаква се той да бъде представен и пуснат за продажби през септември тази година.\r\nКонцертът в Ямбол е по повод празника на града и е с вход свободен за феновете като подарък от общината за жителите и гостите на града. Допълнителна информация за събитието - на: www.yambol.bg . Видеобръщението на Мик Бокс може да бъде видяно и в Youtube: https://www.youtube.com/watch?v=3R9GvvTo3kM.", "date": "2018.05.16", "title": "Ямбол: „Ще бъде фантастично шоу!“, обяви Мик Бокс от „Юрая Хийп“ във видео обръщение за концерта на групата в града"}
{"url": "http://www.focus-news.net/news/2018/05/16/2522597/sergey-stanishev-pes-es-mozhe-da-vazstanovi-doverieto-ot-strana-na-grazhdanite-samo-prevrashtayki-se-otnovo-v-sotsialen-sayuz.html", "text": "ЕС може да възстанови доверието от страна на гражданите само превръщайки се отново в социален съюз. Това каза председателят на Партията на европейските социалисти Сергей Станишев по време на пресконференция  преди координационна среща на левите премиери и партийни лидери, предаде репортер на Агенция „Фокус“. „Основен акцент в нашата кампания ще бъде битката с неравенствата, които се задълбочават, разграждат обществата и подкопават доверието в Европа“, коментира Станишев. В отговор на въпрос защо е дошъл на срещата ЕС – Западни Балкани, за да помага или пречи на премиера Бойко Борисов, Станишев поясни, че в момента трябва да си свърши работата като президент на ПЕС. „Нашето семейство да покаже ясна позиция по отношение на европейската перспектива по отношение на Западните Балкани. Исторически именно социалистите в Европа винаги са подкрепяли процеса на разширяване, в това число за България“, допълни Станишев.\r\nДеница КИТАНОВА", "date": "2018.05.16", "title": "Сергей Станишев, ПЕС: ЕС може да възстанови доверието от страна на гражданите само превръщайки се отново в социален съюз"}
{"url": "http://www.focus-news.net/news/2018/05/16/2522605/zapochna-koordinatsionnata-sreshta-na-levite-premieri-i-partiyni-lideri-v-galeriya-kvadrat-500.html", "text": "Започна координационната среща на левите премиери и партийни лидери в галерия „Квадрат 500“, предаде репортер на Агенция „Фокус“. Срещата се провежда в галерия „Квадрат 500“ и неин домакин е президентът на Партията на европейските социалисти (ПЕС) Сергей Станишев. Първите гости, които Станишев посрещна бяха лидерът на БСП Корнелия Нинова и премиерът на Македония Зоран Заев. В координационната среща участват още премиерът на Гърция Алексис Ципрас, на  Португалия Антонио Коста, на Малта Джозеф Мускат, на Черна гора – Душко Маркович, президентът на Групата социалисти  и демократи в ЕП Удо Булман, министърът по европейски въпроси на Люксембург Жан Аселборн и двамата заместник-генерални секретари на ПЕС Джакомо Филибек и Йонек Полет. \r\nДеница КИТАНОВА", "date": "2018.05.16", "title": "Започна координационната среща на левите премиери и партийни лидери в галерия „Квадрат 500“"}
{"url": "http://www.focus-news.net/news/2018/05/16/2522602/krasimir-uzunov-sreshtata-es-zapadni-balkani-tryabva-da-otgovori-na-ochakvaneto-che-ideyata-za-obedinena-evropa-e-zhiva-i-sled-brekzit.html", "text": "Срещата ЕС-Западни Балкани е натоварена с прекалено много очаквания. Тя трябва да отговори на това, че идеята за обединена Европа е жива и след излизането на Великобритания. Това каза президентът на Агенция и Радио „Фокус“ Красимир Узунов за срещата на високо равнище ЕС-Западни Балкани в предаването „Нещо повече“ по БНР. „Има очаквания и от Западна Европа да се демонстрира активност в периферията на Западните Балкани, която е изключително тежка, обременена с история и с конфликти“, посочи той. „Блоково приемане на страните в ЕС няма как да стане. Всички тези държави имат различна степен на развитие и са стигнали до различно ниво на отношения, както помежду си, така и като обществени отношения в тях“, коментира Красимир Узунов. Според него при бърз прием на Западните Балкани рисковете за Европа наистина са по-малко. „Задълбочаването на кризата на Балканите, търсенето на влияние, особено като челен сблъсък между Русия и САЩ, на Турция, на Китай като икономическо влияние, ще води до генериране на все по-големи проблеми и разделение по различни линии“, изтъкна той. „Това ще създава взривоопасна обстановка, от която трябва да се пазим“, заяви Красимир Узунов.", "date": "2018.05.16", "title": "Красимир Узунов: Срещата ЕС-Западни Балкани трябва да отговори на очакването, че идеята за обединена Европа е жива и след Брекзит"}
{"url": "http://www.focus-news.net/news/2018/05/16/2522607/nikolay-nikolaev-rspbzn-burgas-veche-sa-vzeti-prevantivni-merki-za-obezpechavane-na-abiturientskite-balove.html", "text": "Вече са взети превантивни мерки за обезпечаване на абитуриентските балове от страна на пожарната. Това каза за Радио „Фокус“-Бургас гл. инспектор Николай Николаев, началник на РС „Пожарна безопасност и защита на населението“ – Бургас. По думите му ГД „Пожарна безопасност и защита на населението“ е разпоредила да се влезе в контакт с всички училища, където има завършващи ученици. Да се разбере къде ще се празнуват балове и къде ще се организират събития. Да се направят проверки там, като се обърне внимание на тези, които организират събитията от страна на училищата, за да се предприемат мерки за недопускане на пожари и да се обърне внимание на евакуацията при възникнал такъв.\r\n„В нашата област, местата, където се празнуват балове са в к.к. Слънчев бряг. Те са в друга районна служба на нашата структура и там отговарят други наши колеги. На територията на Бургас извършваме и сме извършили вече проверки в по-големите заведения. Досега не сме констатирали нарушение“, каза още Николаев. Той добави още, че наблягат на мерките за пожарна безопасност от гледна точка на евакуацията. Да са освободени пътищата за евакуиране и в случай на възникнал на пожар, да могат максимално бързо да  се предвижат към изхода.\r\nСпоред думите му следи се още дали има налични пожарогасители, дали са изправни и има ли пожарни кранове, които да се използват в случай на пожар. Да се обърне внимание и в кухнята, за да се провери дали и там има необходимите пожарогасители, персоналът дали знае как да работи с тях и дали има организация от тяхна страна. „Такива проверки правим на територията на община Бургас, не само по баловете. Последно ги бяхме проверили преди коледните и новогодишни празници“, допълни той.\r\nДеница ДИМИТРОВА", "date": "2018.05.16", "title": "Николай Николаев, РСПБЗН – Бургас: Вече са взети превантивни мерки за обезпечаване на абитуриентските балове"}
{"url": "http://www.focus-news.net/news/2018/05/16/2522601/ministar-valentin-radev-poseti-postradalite-ot-buryata-grad-pleven-i-selo-grivitsa.html", "text": "Министърът на вътрешните работи проведе среща в Община Плевен, на която присъстваха областният управител Мирослав Петров, директорът на ГД „Пожарна безопасност и защита на населението“ главен комисар Николай Николов, и директорът на ОДМВР старши комисар Красимир Начев. Това съобщиха от пресцентъра на МВР.\r\n„Целта ни е да направим организация, която да помогне оптимално за възстановяване на щетите в имотите на хората. Предприети са действия за съдействие на пострадалите собственици и пълна мобилизация на екипите за отстраняване на щетите. Усилията на местната власт досега са дали резултат. Благодарение на редовната санитарна сеч, няма трагични последици, няма засегнат човешки живот. Снощи градът беше блокиран, но екипите и гражданите бързо са се организирали за заличаване на последствията. Свидетели сме, че провеждането на планирана профилактика е предотвратило по-сериозни щети. Надявам се ситуацията да е практичен пример за кметове, които не са отделили средства за такива дейности, да са мотивирани да го направят“, заяви министър Радев и благодари на служителите на пожарната за бързата реакция. \r\n„Чух от кмета и виждам, че всички хора са се сплотили и са си помагали, но би било добре хората да са още по-грижливи към собствеността си и да отделят средства и за застраховки, а тези, които са държавни и общинска собственост, там отговорността е на държавата. Ще запозная министър – председателя с обстановката и какво конкретно е състоянието и на частния и на сградния фонд, който е общинска и държавна собственост“, допълни вътрешният министър.  \r\nНа 245 сигнала са реагирали колегите ни в Плевен. Благодаря на полицейските служители за добрата организация, в резултат на която не е допуснато нито едно посегателство върху имот, заяви директорът на ГДПБЗН гл. комисар Николай Николов. \r\nМинистър Радев се запозна на място и с обстановката в село Гривица. Той още веднъж потвърди, че държавата ще направи всичко възможно, за да подпомогне най-засегнатите социално слаби семейства. Това ще се случи след като се извърши оглед от специалисти на място и се опишат нанесените щети, както и проверка за наличието на застраховки,  и след прецизна оценка на Междуведомствената комисията за възстановяване и подпомагане към Министерски съвет. Той припомни, че комисията разполага с определен годишен бюджет и има определен лимит.  Това, което виждаме на място е впечатляващо, навсякъде са организирани хората, които работят и помагат, заедно да отстранят поне първите последствия от нанесените щети, допълни още вътрешният министър. На място ще останат и полицейски дежурни екипи, които ще продължат да охраняват пострадалите от бурята къщи в селото.", "date": "2018.05.16", "title": "Министър Валентин Радев посети пострадалите от бурята град Плевен и село Гривица"}
{"url": "http://www.focus-news.net/news/2018/05/16/2522598/glaven-komisar-nikolay-nikolov-darzhavata-shte-pomogne-na-byala-slatina-da-se-spravi-s-porazheniyata-ot-uragana.html", "text": "Директорът на ГД \"Пожарна безопасност и защита на населението\" главен комисар Николай Николов направи оглед на пораженията нанесени вчера от ураганен вятър, дъжд и унищожителна градушка в Бяла Слатина. Това съобщиха от пресцентъра на МВР. Той се срещна с общинското ръководство и общинските съветници и подчерта, че най-важното в момента е възстановяването на нормалния живот на хората. \"Нужно е Общинският съвет в Бяла Слатина да заяви финансови средства по определен ред, и след разглеждането им от правителството, да бъде отпуснато финансиране. Убеден съм, че подкрепа ще има\", подчерта главен комисар Николов и допълни, че местната власт в града има готовност със собствени средства да подпомогне социално слабите жители, пострадали от бедствието. \r\nОт Бяла Слатина главен комисар Николов отпътува за Плевен, където докладва на министъра на вътрешните работи за обстановката в града и направиха оглед на щетите в Плевен.", "date": "2018.05.16", "title": "Главен комисар Николай Николов: Държавата ще помогне на Бяла Слатина да се справи с пораженията от урагана"}
{"url": "http://www.focus-news.net/news/2018/05/16/2522594/afp-senatskata-komisiya-odobri-dzhina-haspel-za-direktor-na-tsru.html", "text": "Сенатската комисия по разузнаване одобри агента-ветеран Джина Хаспел за директор на ЦРУ, въпреки това, че е провеждала изтезания в началото на хилядолетието, предава  AFP.\r\nКомисията в Сената по разузнаването гласува с 10 срещу 5 гласа за номинацията на Хаспел. Остава и целият състав на горната камара на американския законодателен орган да гласува за номинацията ѝ, но в момента това се смята за формалност.\r\n„Джина Хаспел е най-квалифицираното лице, което президентът Доналд Тръмп можеше да избере да води ЦРУ и най-подготвения кандидат за 70-те години история на агенцията“, заяви председателят на комисията Ричард Бър. „Тя е действала морално, етично и в рамките на закона по време на своята 30-годишна кариера и е точния човек, който да води агенцията в несигурното и предизвикателно бъдеще“, допълни той.  Виктор Турмаков", "date": "2018.05.16", "title": "AFP: Сенатската комисия одобри Джина Хаспел за директор на ЦРУ"}
{"url": "http://www.focus-news.net/news/2018/05/16/2522592/ognyan-zlatev-predstavitelstvo-na-evropeyskata-komisiya-v-balgariya-liderite-ot-regiona-ne-biva-da-ostavyat-i-sleda-ot-samnenie-za-tyahnata-strategicheska-orientatsiya.html", "text": "Наш общ интерес е да работим в тясно сътрудничество със страните от Западните Балкани, за да гарантираме сигурността и икономическия просперитет на гражданите ни, коментира ръководителят на Представителството на Европейската комисия в България Огнян Златев при участието си в дискусия в Софийския университет. Това съобщиха от пресцентъра на Представителството на Европейската комисия в България.\r\nОгнян Златев цитира председателя на Комисията Жан-Клод Юнкер, че \"Инвестирайки в стабилността и просперитета на Западните Балкани означава да инвестираме в бъдещето на собствения ни Съюз\". \r\nОгнян Златев допълни, че Европейският проект за мир няма да бъде завършен без шестте партньори от региона. Техните правителства обаче трябва да прегърнат идеята за реформи и истински да ги поставят високо в политическия дневен ред. Реформите са важни – не защото ги изисква ЕС, а защото са в интерес на гражданите на Западните Балкани, посочи Златев.", "date": "2018.05.16", "title": "Огнян Златев, Представителство на Европейската комисия в България: Лидерите от региона не бива да оставят и следа от съмнение за тяхната стратегическа ориентация"}
{"url": "http://www.focus-news.net/news/2018/05/16/2522609/yohanes-han-ako-nyama-aresti-na-golemi-ribi-pregovorite-mezhdu-es-i-albaniya-shte-badat-prekasnati.html", "text": "Европейския комисар по разширяването на Йоханес Хан  заяви, че ако няма арести на политици в Албания, които са замесени в престъпна дейност, тогава и ЕС ще прекрати преговорите с Албания , предаде  „Макфакс“.\r\n„Мога да прихващам скептицизъм, но в същото време не казвам, че Албания и Македония са готови за присъединяване. Но необходимите реформи могат да бъдат постигнати най-добре по време на процеса на присъединяване“,  подчерта Хан, добавяйки, че що се отнася до законите, те във всички шест държави в региона са на нивото на законодателството на държавите-членки на Съюза. \r\n„Но в преговорите обръщаме внимание на това как се прилагат тези закони и дали големите риби, които са в политиката, са подходящо приготвени“, намекна европейският комисар. Виктор Турмаков", "date": "2018.05.16", "title": "Йоханес Хан: Ако няма арести на „големи риби“, преговорите между ЕС и Албания ще бъдат прекъснати"}
{"url": "http://www.focus-news.net/news/2018/05/16/2522611/kyustendil-s-normalna-intenzivnost-e-trafikat-po-avtomagistrala-struma-i-graven-pat-e-79-v-oblastta.html", "text": "В участъкa Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма” и главен път Е-79 в Кюстендилска област, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.16", "title": "Кюстендил: С  нормална интензивност е трафикът по автомагистрала „Струма” и гравен път Е-79 в областта"}
{"url": "http://www.focus-news.net/news/2018/05/16/2522608/prokuror-emiliya-rusinova-obrazuvano-e-dosadebno-proizvodstvo-sreshtu-direktor-na-direktsiya-ot-stolichna-obshtina-rayon-poduyane-za-vzimane-na-podkup-v-obsht-razmer-ot-15-000-leva.html", "text": "Образувано е досъдебно производство срещу директор на дирекция от Столична Община, район „Подуяне“ за взимане на подкуп в общ размер от 15 000 лева. Това каза ръководителят на Софийска градска прокуратура Емилия Русинова на брифинг за образувано досъдебно производство срещу ръководно лице (началник-отдел) от Столична Община, установено с получаване на подкуп, предаде репортер на Агенция „Фокус“. „Обвиняемата е получила сумата, за да наруши свои съдебни задължения. Поръчката се развива в срок от няколко месеца. Размера на паричната сума, получена вчера е 10 000 лева. Обвиняемата за същата обществена поръчка е получила 5000 лева, тоест общо 15 000 лева. Сумата е получена от представител на дружество, което е спечелило обществената поръчка. Срещу задържаната ще бъде повдигнато обвинение. Наказанието, което е предвидено в НК, е до 8 години лишаване от свобода и глоба от 10 000 лева“, каза още тя. „По делото са налични доказателства за други обществени поръчки, че длъжностното лице е получавало парични суми, но предвид краткия период от време, анализа и повдигането на тези обвинения ще бъдат в следващите дни. Дори в делото има доказателства за това, че в една обществена поръчка като подарък е получена парична сума, за да заведе свои подчинение на почивка в хотел. Установени са по делото контакти на това длъжностно лице с представители на дружествата, които са спечелили обществените поръчки. Комуникацията между нея и тези представители е доста активна. На длъжностно лице ще бъде задържано за срок от 72 часа, предстои внасяне на делото в съда. Преценката на наблюдаващия прокурор ще изхожда от обстоятелствата, че лицето отглежда непълнолетно дете“, каза още Русинова. \r\nЦветелин ДИМИТРОВ", "date": "2018.05.16", "title": "Прокурор Емилия Русинова: Образувано е досъдебно производство срещу директор на дирекция от Столична община, район „Подуяне“ за взимане на подкуп в общ размер от 15 000 лева"}
{"url": "http://www.focus-news.net/news/2018/05/16/2522612/gl-komisar-ivaylo-spiridonov-gdbop-signalat-za-koruptsionnite-deystviya-v-rayon-poduyane-e-poluchen-v-nachaloto-na-mesets-oktomvri-2017-g.html", "text": "Сигналът за корупционните действия беше получен в началото на месец октомври миналата година. Това каза директорът на ГДБОП гл. комисар Ивайло Спиридонов на брифинг за образувано досъдебно производство срещу ръководно лице (началник-отдел) от Столична община, установено с получаване на подкуп, предаде репортер на Агенция „Фокус“. „До момента е работено оперативно. В момента, в който имаше събрани доказателства, ни беше възложена проверка. Интересното е, че в общи линии развалихме една взаимно изгодна сделка“, допълни още той. „Може би някои от вас са очаквали, че има белязани пари, но няма такива. Участващите в сделката не са били наясно, че сделката им се следи. Въпросната госпожа работи в Община „Подуяне“, а сделката стана в кв. \"Овча купел\". По случая бяха използвани целия набор от възможностите на СРС-та. Тепърва ще работим по фактите, установени чрез тях, но това, което беше нужно за образуване на досъдебното производство, е налице. Във вчерашния ден нещата се случиха главоломно и организирахме бърза акция по задържане на лицата“, каза още Спиридонов. \r\nЦветелин ДИМИТРОВ", "date": "2018.05.16", "title": "Гл. комисар Ивайло Спиридонов, ГДБОП: Сигналът за корупционните действия в район \"Подуяне\" е получен в началото на месец октомври 2017 г."}
{"url": "http://www.focus-news.net/news/2018/05/16/2522613/sport-novak-dzhokovich-pobedi-niloloz-basilashvili-na-vtori-krag-na-turnira-v-rim.html", "text": "Сърбинът Новак Джокович във втори кръг на турнира в Рим победи грузинеца Николоз Басилашвили с резултата 6:4, 6:2.\r\nНа трети кръг испанецът Пабло Кареньо Буста победи американеца Стийв Джонсън с 6:4, 2:6, 6:4. Виктор Турмаков", "date": "2018.05.16", "title": "Спорт: Новак Джокович победи Нилолоз Басилашвили на втори кръг на турнира в Рим"}
{"url": "http://www.focus-news.net/news/2018/05/16/2522615/prezidentat-rumen-radev-obshtestvoto-mozhe-da-plati-mnogo-visoka-tsena-ako-obektivnostta-otsastva-v-mediite-i-te-se-vazpriemat-predimno-kato-iztochnik-na-propaganda-ili-reklama.html", "text": "Обществените медии носят отговорност пред гражданите за утвърждаването на професионалните стандарти в журналистиката и акцентирането върху социалнозначими теми в свят на все по-голяма концентрация на медии и финанси. Това беше общата позиция на държавния глава Румен Радев и на генералния директор на Европейския съюз за радио и телевизия, Ноел Къран, които се срещнаха на Дондуков 2, съобщиха от прессекретариата на държавния глава. В срещата участваха генералният директор на БНР Александър Велев и генералният директор на БНТ Константин Каменаров. Ноел Къран е на посещение в България за участие в срещата на обществените радио и телевизионни медии от Югоизточна Европа. \r\nСвободният достъп до достоверна и актуална информация е важен за всяко гражданското общество. Обществото може да плати много висока цена, ако плурализмът в медиите отсъства и липсва доверие в тяхната обективност, а те се възприемат предимно като източник на пропаганда или реклама, беше подчертано на срещата. Алтернатива на електронните медии и изданията, които следват собствен подход за отразяване на събитията на основата на корпоративна или политическа принадлежност, могат да бъдат само обществените медии, отбеляза Ноел Къран. \r\nКато основно предизвикателство пред обществените медии в България бяха посочени неадекватното финансиране, което не им позволява да бъдат конкурентоспособни на пазара на труда, нито да инвестират в съвременни технологии. Президентът Радев посочи и необходимостта от усъвършенстване на медийното законодателство в България за повишаване на прозрачността в собствеността на медиите, тяхното финансиране, както и на критериите за формиране на субсидията за обществените медии.", "date": "2018.05.16", "title": "Президентът Румен Радев: Обществото може да плати много висока цена, ако обективността отсъства в медиите и те се възприемат предимно като източник на пропаганда или реклама"}
{"url": "http://www.focus-news.net/news/2018/05/16/2522606/mkd-makedoniya-zaev-shte-provede-sreshti-s-emanyuel-makron-i-aleksis-tsipras.html", "text": "Срещата между премиерите на Гърция и Македония, Алексис Ципрас и Зоран Заев, която е предвидено за утре в 10.30 часа ще се проведе в кулоарите на срещата на върха ЕС-Западни Балкани  и се счита за стъпка към окончателно решение на спора за името, коментира македонската електронна медия   „МКД“.\r\nПървият шанс за среща между Заев и Ципрас е този следобед на срещата на върха на Групата на Социалистическата партия, тъй като вечерята, организирана от ЕС, е само за членове на ЕС.\r\nУчудващо е, че в София не пристигна гръцкият външен министър Никос Кодзиас, който досега поддържаше постоянна връзка с  македонския си колега  Никола Димитров при всяка възможност. Никой от гръцката делегация не обяснява защо министърът не е пристигнал.\r\nПреди утрешната си среща с Ципрас Заев ще проведе среща с френския президент Емануел Макрон тази вечер.\r\nПреди срещата на високо равнище между ЕС и Западните Балкани министър Никола Димитров София заяви, че е възможно „чудо“ в преговорите за името с Гърция и поиска началото на преговорите за ЕС.\r\n„Ще бъде чудо, ако успеем да разрешим спора за името с Гърция, но чудесата са възможни. А днес на всички са ни необходими чудеса „, заяви Димитров  заедно с българския и хърватския премиер Бойко Борисов и Андрей Пленкович и неговия български колега Екатерина Захариева. Виктор Турмаков", "date": "2018.05.16", "title": "„МКД“ (Македония): Заев ще проведе срещи с Еманюел Макрон и Алексис Ципрас"}
{"url": "http://www.focus-news.net/news/2018/05/16/2522610/blagoevgrad-chetvartak-vecher-predlaga-na-zritelite-na-tara-ra-bumbiya-razdelyam-dvoyki-po-domovete-i-loshi-detsa.html", "text": "Седмата фестивална вечер от шестото издание на Международния фестивал за млад театър „Тара-ра-бумбия“ ще предложи на жители и гости на Благоевград два спектакъла. Това съобщиха от пресцентъра на Община Благоевград. „Разделям двойки по домовете“ започва от 19:00 часа на Голяма сцена на ДТ „Никола Вапцаров“. Постановката на Младежки театър „Николай Бинев“ с автор Тристан Птижирар е история за двама влюбени, които се срещат отново след 7 години по един необичаен начин. Номинираният за награда „Молиер“ в категория „Най-добър жив франкофонски автор“ през 2015 автор събира на една сцена Искра Донова, Михаил Билалов и Николай Луканов. \r\nОт 21.30 часа театър „Реплика“  ще представи на Камерна сцена на ДТ „Никола Вапцаров“ спектакъла по едноименната творба на румънският драматург Михаела Михайлов – „Лоши деца“. Преводът е на Лора Ненковска. Представлението е построено от документални интервюта, които екипът е събирал от родители, учители и ученици от няколко столични училища. Спектакълът изследва насилието в училище като болест на обществото. Затова се стреми да въвлече активно зрителя в историята, като от наблюдател го превърне в съучастник, използвайки средствата на документалния театър. Режисьор на спектакъла е Благой Бойчев, сценографията е на Маргарита Данчева, музика- Ованес Торосян. В ролите на сцената излизат Боряна Пенева и Ваня Богданова.", "date": "2018.05.16", "title": "Благоевград: Четвъртък вечер предлага на зрителите на „Тара-ра-бумбия“ „Разделям двойки по домовете“ и „Лоши деца“"}
{"url": "http://www.focus-news.net/news/2018/05/16/2522617/pregled-na-mezhdunarodnite-novini-do-18-chasa-agentsiya-fokus.html", "text": "Председателят на Европейския съвет Доналд Туск разкритикува президента на САЩ Доналд Тръмп за отношението му към Европа, заявявайки, че Европа не може да запазва повече дипломатическа солидарност със САЩ, пише The Hill.\r\n „Наблюдавайки последните решения на Тръмп някой може да се помисли, че с приятели като него нямаме нужда от врагове. Но честно, ЕС трябва да е благодарен. Благодарение на него се отървахме от илюзии“, заяви Туск.  „Разбираме, че ако се нуждаем от протегната ръка за помощ, ще я открием да започва от собствените ни рамене“, допълни той.\r\nПо-рано Тръмп извади САЩ от иранското ядрено споразумение, въпреки предупрежденията от Германия, Франция и Великобритания. Тръмп също така наложи вносни мита върху Европа. Той често критикува европейските партньори в НАТО, че разходите им за отбрана са ниски. \r\n*** Сръбската полиция съобщи, че е арестувала лице, издирвано от ФБР по подозрение, че е част от група кибер-престъпници, наричащи се „Тъмните властелини“. Арестът на 38-годишния сърбин, идентифициран единствено с инициалите С.С. е извършена като част от международна операция, проведена от ФБР.\r\nЦелта на операцията е идентифицирането и ареста на хакерите, използвали името „Тъмните властелини“, които са извършвали престъпления от юни 2016 г. насам. „Те са крали информация и лични данни от американски граждани, включително собственост, чувствителни здравни застраховки и данни за лечение“, съобщава сръбската полиция. \r\nПолицията съобщава, че арестуванията е обвинен „в незаконен достъп до защитени компютри, компютърни мрежи и изнудване“. \r\n*** Палестинската автономия съобщи за оттеглянето на посланиците си от четири държави от Европейския съюз, които изпратиха свои представители на церемонията по откриването на американското посолство в Ерусалим.\r\nЧетирите засегнати страни са Австрия, Унгария, Чешката република и Румъния, заявиха от външнополитическото ведомство в Рамала.\r\n*** Белият дом „все още се надява\", че срещата на върха между държавния глава на САЩ Доналд Тръмп и севернокорейския лидер Ким Чен-ун ще се състои, въпреки заплахата на Пхенян да я отмени.\r\n„Все още се надяваме, че срещата ще се състои и ние ще продължим по този път\", заяви говорителят на Белия дом Сара Сандърс пред телевизионния канал. „В същото време... ние бяхме подготвени, че това може да са трудни преговори\", допълни Сандърс.\r\n***  Сенатската комисия по разузнаване одобри агента-ветеран Джина Хаспел за директор на ЦРУ, въпреки това, че е провеждала изтезания в началото на хилядолетието.\r\nКомисията в Сената по разузнаването гласува с 10 срещу 5 гласа за номинацията на Хаспел. Остава и целият състав на горната камара на американския законодателен орган да гласува за номинацията ѝ, но в момента това се смята за формалност.\r\n„Джина Хаспел е най-квалифицираното лице, което президентът Доналд Тръмп можеше да избере да води ЦРУ и най-подготвения кандидат за 70-те години история на агенцията“, заяви председателят на комисията Ричард Бър. „Тя е действала морално, етично и в рамките на закона по време на своята 30-годишна кариера и е точния човек, който да води агенцията в несигурното и предизвикателно бъдеще“, допълни той.", "date": "2018.05.16", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/05/16/2522614/kolyo-kolev-sotsiolog-balgarskite-grazhdani-ne-zhelayat-predsrochni-izbori.html", "text": "Българските граждани не желаят предсрочни избори - правителството се стабилизира благодарение на високите очаквания за ползи от европредседателството. Това каза за дневния блок на Радио „Фокус“ Кольо Колев, директор на Социологическа агенция „Медиана“, като общ извод от последното проведено социологическо проучване на европейските политически нагласи. Резултатите според него показват още, че въпреки познатия скептицизъм към управляващите, както и песимизма за бъдещето на страната ни, гражданите декларират не само подкрепа за управляващите, но и смаляваща се дистанция между двете основни политически сили в управление и опозиция – ГЕРБ (25,8% подкрепа) и БСП (23,6% подкрепа). \r\n„В последните месеци се наблюдаваше тенденция за намаляване разликата между ГЕРБ и БСП, но в момента този процес е стопиран, като разликата между двете основни политически партии е 3,2%. Само 26% от анкетираните искат предсрочни избори, докато цели 46% смятат, че е по-добре управляващите да продължат мандата си. За стабилизацията в управлението допринася и умерената позиция на България по случая „Скрипал“. Значение вероятно имат обаче и постъпките за премахване мораториума за построяването на АЕЦ „Белене“, коментира Кольо Колев. \r\nСоциологът уточни, че другите две политически формации, които могат да бъдат спокойни при евентуални предсрочни или редовни избори, са ДПС и „Обединени патриоти“. Според него възможни претенденти за участие при формирането на бъдещ парламент са също „Воля“ и АБВ, за които гласуваната в момента подкрепа според проучването е съответно 2 и 4 %.", "date": "2018.05.16", "title": "Кольо Колев, социолог: Българските граждани не желаят предсрочни избори"}
{"url": "http://www.focus-news.net/news/2018/05/16/2522618/blagoevgrad-osaditelni-prisadi-poluchiha-shofyori-prichinili-ptp-pri-koeto-sa-zaginali-dvama-studenti.html", "text": "Вчера, 15 май 2018 г., по обвинителен акт на Окръжна прокуратура – Благоевград съдът е признал за виновни подсъдимите М.З. (на 28 години) и П.Д. (на 42 години) за допуснато от тях пътно-транспортно произшествие, при условията на независимо съпричиняване, довело до смъртта на двама студенти. Това съобщиха от пресцентъра на Апелативна прокуратура - София.\r\nОколо 23.00 ч. на 2 септември 2015 г., на третокласен път III-198 ГКПП – Златарево – гр. Петрич, М.З. управлявал лек автомобил „Фолксваген” след употреба на наркотично вещество – кокаин. Движел се в посока с. Първомай – гр. Петрич с превишена скорост от 120 км./ч., при максимално разрешена скорост от 90 км./ч. Заедно с него в колата се возили двама студенти. \r\nВ близост до ханче „Сондата“ лекият автомобил се ударил в задната част на движещия се пред него товарен автомобил „Камаз“, управляван от П.Д. \r\nВ хода разследването е било установено, че камионът бил технически неизправен, а именно с неработещи задни габаритни и стоп светлини, светлина за осветяване на задната табела с регистрационен номер, както и с липсващи светроотразители. \r\nПри възникналото в резултат от действията на шофьорите ПТП загинали двама студенти, пътували в лекия автомобил. \r\nНа двамата водачи са наложени ефективни наказания. М.З. е осъден да изтърпи наказание „лишаване от свобода“ за срок от четири години при първоначален „общ“ режим. Той е лишен от правото да управлява моторно превозно средство за срок от пет години. Осъдителната присъда за П.Д. е три години „лишаване от свобода“ и забрана да шофира за пет години. \r\nПрисъдата подлежи на обжалване и протест пред Софийския апелативен съд.", "date": "2018.05.16", "title": "Благоевград: Осъдителни присъди получиха шофьори, причинили ПТП, при което са загинали двама студенти"}
{"url": "http://www.focus-news.net/news/2018/05/16/2522619/darzhavniyat-glava-rumen-radev-shte-se-sreshtne-s-prezidentite-na-konfederatsiyata-na-evropeyskiya-biznes-na-17-may.html", "text": "На 17 май, четвъртък, от 14.00 часа президентът Румен Радев ще разговаря на „Дондуков“ 2 с президентите на Конфедерацията на европейския бизнес (BusinessEurope). Това съобщиха от прессекретариата на държавния глава.", "date": "2018.05.16", "title": "Държавният  глава Румен Радев ще се срещне с президентите на Конфедерацията на европейския бизнес на 17 май"}
{"url": "http://www.focus-news.net/news/2018/05/16/2522620/premierat-boyko-borisov-shte-e-domakin-na-sreshtata-na-varha-es-zapadni-balkani.html", "text": "Министър-председателят Бойко Борисов ще е домакин на Срещата на върха между лидерите на ЕС и на страните от Западните Балкани. Това съобщиха от правителствената информационна служба. Форумът, който ще се проведе утре, 17 май, в НДК е най-голямото събитие в рамките на Българското председателство на Съвета на ЕС и на неговия основен приоритет – европейска перспектива и свързаност на Западните Балкани.\r\nПремиерът Борисов официално ще посрещне държавните и правителствените ръководители, участващи в срещата, в 9,15 часа. Председателят на Европейския съвет Доналд Туск, който ще ръководи Срещата на върха, ще представлява Европейския съюз заедно с председателя на Европейската комисия Жан-Клод Юнкер. Във форума ще участват също върховният представител на Съюза по въпросите на външните работи и политиката на сигурност Федерика Могерини, комисарят по европейската политика за съседство и преговорите за разширяване Йоханес Хан и председателят на Европейския парламент Антонио Таяни.\r\nОсновна тема на основна тема на обсъжданията ще бъде свързаността – по отношение на транспорт, енергетика, цифрова инфраструктура, образование и др. Целта е да бъдат подобрени връзките както между Западните Балкани и ЕС, така и между страните от региона.\r\nСлед приключване на пленарните сесии, от 15 часа, Бойко Борисов, Доналд Туск и Жан-Клод Юнкер ще дадат пресконференция. \r\nОт 16,00 ч. в НДК ще се проведе Световен икономически форум (Давоски форум) с тема „Стратегически диалог за Западните Балкани“. В него ще вземат участие и президентът на Световния икономически форум Бьорге Бренде, ръководителят на ЕБВР Сума Чакрабарти и изпълнителният директор на Световната банка Кристалина Георгиева и ще бъдат представени ангажиментите на финансовите институции към проектите на Балканите.\r\nПрез утрешния ден е планирана и двустранна среща на министър-председателя Борисов с премиера на Обединеното кралство Тереза Мей.", "date": "2018.05.16", "title": "Премиерът Бойко Борисов ще е домакин на Срещата на върха ЕС - Западни Балкани"}
{"url": "http://www.focus-news.net/news/2018/05/16/2522623/sport-grigor-dimitrov-otpadna-na-vtori-krag-na-turnira-v-rim.html", "text": "Българинът Григор Димитров отстъпи пред японеца Кей Нишикори на втори кръг от турнира „Мастърс“ в Рим с резултат 7-6, 5-7, 4-6. \r\nНа трети кръг Нишикори ще се изправи срещу германеца Филип Колшрайбер, който елиминира в два сета американеца Джак Сок. Виктор Турмаков", "date": "2018.05.16", "title": "Спорт: Григор Димитров отпадна на втори кръг на турнира в Рим"}
{"url": "http://www.focus-news.net/news/2018/05/16/2522621/alsat-m-makedoniya-edi-rama-zayavi-che-mechtae-za-obedinenie-na-albantsite-no-v-es.html", "text": "Албанският министър-председател Еди Рама заяви, че мечтае за обединение на всички албанци, но не във „Велика Албания“, а в Европейския съюз и че Съюзът трябва да поеме стратегическа отговорност за Западните Балкани, предава скопският телевизионен канал  „Алсат-М“.\r\nРама заяви, че негово конституционно задължение е да защитава всички албанци, но добави, че вярва, че на албанците, независимо къде живеят, никога не им е било по-добре от сега.\r\n„В Косово те имат своя собствена държава. В Македония те са част от истинска революция по отношение на промяната на подхода към албанския език и албанския народ. В южната част на Сърбия се надявам, че ще им бъдат предоставени необходимите условия, предвид факта, че сърбите в Косово се третират много добре“, заяви Рама. Виктор Турмаков", "date": "2018.05.16", "title": "„Алсат-М“ (Македония): Еди Рама заяви, че мечтае за обединение на албанците, „но в ЕС“"}
{"url": "http://www.focus-news.net/news/2018/05/16/2522626/zam-predsedatelyat-na-komisiyata-po-transport-i-turizam-kam-sos-kaloyan-pargov-094-096-lv-na-kilometar-e-razumno-reshenie-za-minimalna-dnevna-tarifa-za-taksimetrov-prevoz.html", "text": "0,94-0,96 лв. на километър е разумно решение за минимална дневна тарифа на таксиметровия превоз. Това каза заместник-председателят на комисията по транспорт и туризъм към Столичния общински съвет (СОС) от БСП Калоян Паргов. На днешното й заседание беше представен доклад, изготвен от \"Грант Торнтон\" ООД, относно \"Анализ на себестойността на километър пробег на база данни, предоставени от браншовите организации на таксиметровите шофьори и фирми за таксиметрови превози\". Това съобщиха от пресцентъра на БСП - София.\r\n\"След 4 години, в които Столична община се чувстваше над закона и не изпълняваше изискванията му, според които трябваше да има минимална дневна тарифа за превоз на таксиметровите шофьори, най-накрая дойде времето да го направи, коментира Калоян Паргов. - С колегите от групата на БСП силно приветстваме това! Според представения ни анализ, има един диапазон от 0,89 до 1,13 лв. на километър, в който е възможно да бъде позиционирана минималната дневна тарифа. Нашето мнение е, че трябва да изберем среден вариант, който да е около 0,94-0,96 лв. Това би било разумно решение, въпреки че исканията на повечето превозвачи са тарифата да бъде фиксирана на 1,00 лев. Ние обаче трябва да мислим и за ползвателите на услугата. Те, все пак, трябва да могат да си я позволят\".\r\nКалоян Паргов настоя на заседанието на комисията по Транспорт и туризъм да бъдат разгледани проблемите в \"Орландовци\", \"Малашевци\", \"Бенковски\" и \"Панчарево\", където през уикенда имаше протести на гражданите. За тях обаче не остана време.\r\n\"На заседанието на комисията присъстваха представители от гражданските комитети, които организираха протестите през уикенда\", коментира лидерът на БСП - София. \"За съжаление, не стигна времето за тях. А и управляващите някак бързо избягаха от заседанието. Надявам се следващия път да има достатъчно време, за да разгледаме проблемите на гражданите. А исканията им са напълно справедливи. И кметът Фандъкова няма как да продължава да си затваря очите пред тези десетки проблеми на хората от крайните квартали, които ги тормозят всекидневно. Поех ангажимент пред гражданите да им помогна и няма да се откажа, докато не започнем да търсим начин да разрешаваме проблемите им\", заяви той.", "date": "2018.05.16", "title": "Зам.-председателят на комисията по транспорт и туризъм към СОС Калоян Паргов: 0,94-0,96 лв. на километър е разумно решение за минимална дневна тарифа за таксиметров превоз"}
{"url": "http://www.focus-news.net/news/2018/05/16/2522616/chosun-ilbo-yaponskite-medii-sa-prenebregnati-pri-razdavaneto-na-pokani-za-otrazyavaneto-na-zatvaryaneto-na-severnokoreyskiya-yadren-poligon.html", "text": "Япония е пренебрегната от Северна Корея при разпращането на поканите до международната преса за затварянето на ядрения полигон в Пунгиери в провинция Хамьонг, което ще се проведе по-късно този месец, пише „Чосун Илбо“.\r\nСеверна Корея съобщи, че ще покани медии от пет държави, защото няма достатъчно място за други на полигона. Ще бъдат поканени медии от Великобритания, Южна Корея, САЩ, Китай и Русия. Това доведе до спекулации, че Пхенян нарочно иска да изолира Япония от бъдещите преговори за пълното си ядрено разоръжаване. \r\nПо-рано Япония заяви, че Северна Корея трябва да премахне и програмата си за балистични ракети среден и къс обхват – нещо, от което никоя друга държава не се притеснява. По-рано севернокорейският вестник „Родонг Синмун“ заяви, че японският министър председател Шиндзо Абе „ще се опита с обичайните си жалки номера да удължи обречения си политически живот, но че ще изложи противната си особа пред света“.\r\nСъщевременно японският вестник „Санкей Шимбун“ написа, че Северна Корея със затварянето на ядрения си полигон „се опитва да представи поредния театър пред света“.  Виктор Турмаков", "date": "2018.05.16", "title": "„Чосун Илбо“ : Японските медии са пренебрегнати при раздаването на покани за отразяването на затварянето на севернокорейския ядрен полигон"}
{"url": "http://www.focus-news.net/news/2018/05/16/2522628/sliven-vremenno-e-ogranicheno-dvizhenieto-v-izprevarvashtata-lenta-pri-km-246-ot-am-trakiya-v-posoka-sofiya-poradi-katastrofa.html", "text": "Временно е ограничено движението в изпреварващата лента, при км 246 от АМ \"Тракия\", в посока София, поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява в активната и аварийната лента и се контролира от \"Пътна полиция\". От АПИ призовават шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.16", "title": "Сливен: Временно е ограничено движението в изпреварващата лента, при км 246 от АМ \"Тракия\", в посока София, поради катастрофа"}
{"url": "http://www.focus-news.net/news/2018/05/16/2522624/blagoevgrad-modul-pamet-v-tara-ra-bumbiya-predstavya-antigona-30-godini-po-kasno.html", "text": "Модул „Памет“, който е основна част от Международния фестивал за млад театър – „Тара-ра-бумбия“ в Благоевград. Това съобщиха от пресцентъра на Община Благоевград. В тазгодишното издание ще бъде представена една постановка, покорила сцената преди 30 години. Жители и гости на Благоевград ще могат да си спомнят „Антигона“ на 17 май (четвъртък), от 15.00 часа. На Камерна сцена на Драматичен театър „Никола Вапцаров“ ще се срещне отново екипът, реализирал първата постановка. Всички заедно ще сведат глава в  памет  на един от легендарните актьори на благоевградския театър Николай Кимчев. \r\n„През април в Ню Йорк известният български режисьор Ставри Карамфилов казва „…Представете си…30 години след…“Антигона“ по Софокъл на Вапцаровска сцена!...Подобни театрални случвания, без дори само да подозираме, неусетно, но решително и завинаги дамгосва колективната ни творческа и публична Памет. Затова и с годините моята сърдечна Благодарност към всички, честно съпричастваствали за съзидаването на „Едип“ и „Антигона“ - двете части от епичната Софоклова трилогия, - расте и пребъдва!...“, посочват още от Общината.", "date": "2018.05.16", "title": "Благоевград: Модул „Памет“ в „Тара-ра-бумбия“ представя „Антигона“- 30 години по-късно"}
{"url": "http://www.focus-news.net/news/2018/05/16/2522631/aktsenti-v-sutreshniya-blok-dobro-utro-balgariya-na-radio-fokus-na-17-may.html", "text": "Бедствено положение в община Бяла Слатина и частично бедствено положение за град Плевен и три села в общината беше обявено след силната буря придружена с градушка. Подробности за ситуацията и за оценката на щетите ще разберем от кмета на Плевен Георг Спартански и зам. областния управител на Враца Мирослав Комитски. \r\nЗапочва най-голямото събитие в рамките на Българското председателство на Съвета на ЕС и на неговия основен приоритет – европейска перспектива и свързаност на Западните Балкани, срещата на високо ниво ЕС-Западни Балкани. Какво да очакваме, лидерите на ЕС ще подкрепят ли европейската перспектива на Западните Балкани? Тези и още теми ще коментираме с Андрей Ковачев, евродепутат Европейската народна партия/ГЕРБ. \r\nНа 17 май се отбелязва Спасовден, познат още като Възнесение Господне. В българската традиция няма нищо по-голямо от хляба, затова този ден е и празник на хлебарите и сладкарите. За празника, но и за проблемите в бранша, ще разговаряме с председателя на Управителния съвет на Федерацията на хлебопроизводителите и сладкарите Мариана Кукушева. \r\nСпоред народните схващания на Спасовден Господ прибира душите на всички покойници, които е пуснал на свобода сред хората на Велики четвъртък. Повече за големия църковен празник ще научим от репортаж на колегата от Радио „Фокус“-Пирин – Натали Стефанова. \r\nЗа поредна година Община Кюстендил организира разнообразни събития, посветени на Международния ден на предизвикателството. За една от инициативите, които ще се проведат в Кюстендил ще разкаже колегата от Радио „Фокус” – Кюстендил Венцеслав Илчев. \r\nИзложба на народната носия от Видинско, Кулско и Белоградчишко ще бъде открита на Международния ден на музеите - 18 май. Повече за събитието ще разберем от репортаж на Анна Лозанова от Радио „Фокус“ – Видин.\r\nТези и още теми - в „Добро утро, България“ по Радио „Фокус“, от 06.00 до 10.00 часа на 17 май, с водещ Елеонора Чолакова.", "date": "2018.05.16", "title": "Акценти в сутрешния блок „Добро утро, България“ на Радио „Фокус“ на 17 май"}
{"url": "http://www.focus-news.net/news/2018/05/16/2522625/plyus-info-makedoniya-spored-sebastian-kurts-sreshtata-na-visoko-ravnishte-v-sofiya-shte-vnese-nova-dinamika-po-patya-na-zapadnite-balkani-kam-es.html", "text": "Австрийският канцлер Себастиан Курц заяви, че очаква срещата на 17 май на високо равнище ЕС-Западни Балкани в София да внесе нова динамика в процеса на сближаване на страните от региона към Европейския съюз, предава македонската медия  „Плюс Инфо“.\r\n„ Надяваме се, че подходът на Сърбия към ЕС ще продължи в положителна посока. Вучич повдигна редица реформи и има положителна икономическа тенденция. Искаме да видим същото и в други държави в Западните Балкани. Трябва да имаме страни, които водят, а Сърбия със сигурност е държава, която е заложена на карта“, заяви Вучич след срещата си с президента на Сърбия Александър Вучич.\r\nТой изрази задоволство, че сръбският президент има положителна роля в региона, като добави, че целта на ЕС е да приветства новите членове на Западните Балкани през 2025 г. Виктор Турмаков", "date": "2018.05.16", "title": "„Плюс Инфо“ (Македония): Според Себастиан Курц срещата на високо равнище в София ще внесе нова динамика по пътя на Западните Балкани към ЕС"}
{"url": "http://www.focus-news.net/news/2018/05/16/2522632/blagoevgrad-rayonnata-prokuratura-e-vnesla-obvinitelen-akt-sreshto-kmetski-namestnik-na-s-lisiya-i-s-buchino-za-dokumentno-prestaplenie-po-programa-za-sotsialno-podpomagane.html", "text": "Районна прокуратура – Благоевград е внесла обвинителен акт срещу С.Н., който в качеството си на кметски наместник на с. Лисия и с. Бучино извършил документно престъпление – по чл. 310, ал. 1, вр. чл. 309, ал. 1, вр. чл. 26, ал. 1 от НК. Това съобщиха от пресцентъра на Апелативна прокуратура - София.\r\nНа 25 януари 2016 г. и на в февруари 2016 г. подсъдимият Н. сам съставил списъци на лицата, получили хранителни продукти, област Благоевград, община Благоевград, с. Лисия по „Оперативна програма за храни и/или основно материално подпомагане на най-нуждаещи се лица“. Той придал на документите вид, че са подписани от Ц.М. и Г.С. и ги употребил пред Дирекция „Социално подпомагане“ – Благоевград. По този начин той удостоверил получаването на хранителни продукти от въпросните лица – брашно, спагети, компоти, конфитюр и леща по линия на програмата за подпомагане. \r\nПредстои делото срещу С.Н. да продължи в съда.", "date": "2018.05.16", "title": "Благоевград: Районната прокуратура е внесла обвинителен акт срещо кметски наместник на с. Лисия и с. Бучино за документно престъпление по програма за социално подпомагане"}
{"url": "http://www.focus-news.net/news/2018/05/16/2522627/alsat-m-makedoniya-spored-makedonskiya-vanshen-ministar-reshenieto-na-spora-za-imeto-shte-bade-chudo-no-chudesa-se-sluchvat.html", "text": "Външният министър на Македония Никола Димитров заяви, че решението на спора за името ще бъде чудо, но добави, че чудесата все още се случват. Посланието на Димитров е част от панелния дебат в навечерието на срещата на високо равнище между ЕС и Западните Балкани в София. Според министъра ще бъде трагично за страната тази година, която се смята за историческа, ако  преговорите за членство не започнат, предава скопският телевизионен канал  „Алсат-М“.\r\n\"Не мисля, че хората от Западна Европа са уплашени от гражданите на държавите, които искат да влязат в ЕС, но са загрижени за това какво ще се случи, когато станат членки, дали ще прехвърлят своите проблеми в ЕС? Първото нещо, което трябва да направим,  е да покажем, че можем да решим проблемите между нас и да живеем в този а не в миналия век“, на свой ред заяви по време на обсъжданията българският министър на външните работи Екатерина Захариева.\r\nТя допълни, че до 2025 г. две балкански страни могат да станат част от ЕС. Виктор Турмаков", "date": "2018.05.16", "title": "„Алсат-М“ (Македония): Според македонския външен министър решението на спора за името ще бъде чудо, „но чудеса се случват“"}
{"url": "http://www.focus-news.net/news/2018/05/16/2522629/blagoevgrad-ivo-dimchev-predstavya-parviya-si-album-skulpturi-po-vreme-na-festivala-tara-ra-bumbiya.html", "text": "След премиера във виенския \"Фолкстеатър\" и представяне на фестивала „One Dance Week“ през миналата година, Иво Димчев идва и в Благоевград. Той ще представи първия си албум \"Скулптури\" на 18 май от 21:30 часа в Голямата зала на ДТ \"Н.Вапцаров\", в рамките на фестивала \"Тара-ра-бумбия\". Това съобщиха от пресцентъра на Община Благоевград.\r\nХореограф и пърформанс артист със световно признание, Иво Димчев става все по-популярен с музиката си, първоначално композирана за различни представления през годините и записана с нов аранжимент. Албумът съдържа 12 парчета, в които оперната школовка на гласа на Димчев среща меланхолията на артисти като Anthony and the Johnstons и електронната музика. \"За мен пеенето и творчеството с музика е било винаги орнамент към по-сериозната ми работа като режисьор и хореограф. Драматургията досега е била основна част от работата и експериментирането с различни теми и формати – театрални и сценични. Музиката винаги е освежавала спектаклите ми. Но реших в един момент да изкарам песните от контекста на спектаклите и да разбера дали те могат да съществуват самостоятелно. Оказа се, че се чувстват доста комфортно\", споделя артистът. \r\nБилети се предлагат на касата на Драматичен театър „Никола Вапцаров“. Жители и гости на Благоевград ще станат част от един световен спектакъл на изкуството..", "date": "2018.05.16", "title": "Благоевград: Иво Димчев представя първия си албум \"Скулптури\" по време на фестивала „Тара-ра-бумбия“"}
{"url": "http://www.focus-news.net/news/2018/05/16/2522633/kolyo-kolev-sotsiolog-lipsva-yarka-alternativa-na-segashnite-partii-koyato-balgarskite-grazhdani-veche-tarsyat.html", "text": "Липсва ярка алтернатива на сегашните партии, която българските граждани вече търсят. Това каза за дневния блок на Радио „Фокус“ Кольо Колев, директор на Социологическа агенция „Медиана“, като общ извод от последното проведено социологическо проучване на европейските политически нагласи. Той уточни, че според получените данни от запитването, повече българи биха подкрепили на следващите избори хипотетична партия на президента Румен Радев или на Слави Трифонов, отколкото ГЕРБ или БСП. \r\n„Резултатите са стряскащи – за партия, оглавявана от Слави Трифонов, биха гласували 30%, а за партия на Румен Радев – 37%. Това ясно показва, че има търсене на алтернатива, затова и БСП, и ГЕРБ, не бива да се успокояват от стабилните данни. Те се дължат на два фактора: А) няма на терена на политическия пазар алтернатива, и Б) не сме в предизборна ситуация. Отдолу видимо има търсене на нещо различно в политически план, а обикновено, когато има търсене, се появява и предлагане“, коментира Кольо Колев. Той допълни, че наред със скептицизма и съмнението, сред българските граждани се наблюдава и надежда за управлението у нас. Социологът предупреди обаче, че действащите партии трябва да бъдат нащрек, не толкова за новопоявяващи се политически актьори, колкото да завоюват доверието на избирателите, и вляво, и вдясно.", "date": "2018.05.16", "title": "Кольо Колев, социолог: Липсва ярка алтернатива на сегашните партии, която българските граждани вече търсят"}
{"url": "http://www.focus-news.net/news/2018/05/16/2522636/sofiya-vavezhda-se-vremenna-organizatsiya-na-dvizhenieto-za-izvarshvane-na-tekushti-remonti-po-liniya-na-tramvay-20.html", "text": "Въвежда се временна организация на движението за извършване на текущи ремонти по линия на трамвай 20 в София. Това съобщиха от пресцентъра на Столична община. \r\nНа 19 май 2018 г. (събота) и 20 май 2018 г. (неделя) във връзка с извършване на ремонти и профилактика на релсовия път се въвежда временна организация на движението, съответно: \r\nОт 04:30 до 16:00 часа на 19 май 2018 г. (събота): \r\n- Трамвайна линия № 20 ще се движи от депо „Искър“ до трамвайно обръщателно колело „Гео Милев“; \r\n- Разкрива се временна автобусна линия № 20-ТМ с маршрут: от автостанция „Гео Милев“ по ул. “Иван Димитров – Куклата”, надясно по бул. “Шипченски проход”, надясно по бул. “Михай Еминеску”, по бул. “Ситняково” до ж.п. гара „Подуене“, наляво по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и направо по бул. “Ситняково” по маршрута до автостанция „Гео Милев“. \r\nАвтобусите ще спират: \r\n-\tна съществуащите автобусни спирки по маршрута; \r\n-\tна трамвайните спирки по бул. “Шипченски проход” и двупосочно на трамвайните спирки с кодове 1821 и 1822 “Ул. Алеко Константинов” на бул. “Мадрид”. \r\nСлед 16:00 часа на 19 май 2018 год. (събота) временната автобусна линия № 20-ТМ се закрива и се възстановява движението по трамвайна линия № 20 по постоянния маршрут. \r\nОт 16:00 часа на 19 май 2017 год. (събота) до 18:00 часа на 20 май 2018 г. (неделя): \r\nТрамвайна линия № 22 ще се движи от ж.к. „Красна поляна“ до трамвайно обръщателно колело „Гео Милев“. \r\nРазкрива се временна автобусна линия № 22-ТМ с маршрут: от автостанция „Изток“ (начална спирка на автобусни линии №№  90, 117 и 118) по ул. “Летоструй”, надясно по бул. “Ботевградско шосе” до ж.п. гара „Подуене“, направо по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и наляво по бул. “Ботевградско шосе” по маршрута до автостанция „Изток“. \r\nАвтобусите ще спират на съществуващите автобусни спирки по маршрута и двупосочно на трамвайните спирки с кодове 1821 и 1822 “Ул. Алеко Константинов” на бул. “Мадрид”. \r\nСлед 18:00 часа на 20 май 2018 г. (неделя) временната автобусна линия № 22-ТМ се закрива и се възстановява движението по трамвайна линия № 22 по постоянния маршрут.", "date": "2018.05.16", "title": "София: Въвежда се временна организация на движението за извършване на текущи ремонти по линия на трамвай 20"}
{"url": "http://www.focus-news.net/news/2018/05/16/2522634/stara-zagora-obshtina-kazanlak-predvizhda-66-000-lv-za-rekonstruktsiya-na-sportnite-ploshtadki-na-dve-uchilishta.html", "text": "Община Казанлък отделя много средства за обновяване на материалната база в сферата на образованието, каза за Радио „Фокус“ зам.- кметът Цветолина Цветкова. Тя поясни, че в момента се изпълнява проект за обновяване на образователната инфраструктура по Оперативна програма „Региони в растеж“ в размер на 9 504 532 лв. Той включва саниране, подмяна на горивна база, вътрешно и външно боядисване, подмяна на самото оборудване в три детски градини в Казанлък и пет училища в селата Хаджидимитрово, Овощник, Ръжена, и в градовете Крън и Шипка. В ход са и дейности по саниране на най – голямото училище в Казанлък – Средно училище „Екзарх Антим Първи“. Финансирането е от Национален Доверителен Екофонд в размер на 800 000 лв. и 169 000 лв. собствено участие. В началото на учебната година бяха приложени мерки за енергийна ефективност в Детска градина „Теменуга“ в размер на 250 000 лв., както и 10 000 лв. са отделени за спортни съоръжения в градината. Предстои със средства от общинския бюджет в летните месеци да бъде извършено саниране и на Детска градина „Мечо Пух“. \r\nВ Казанлък вече функционира и Националният център по природни науки към Профилирана природо – математическа гимназия „Никола Обрешков“, който се счита за най – модерният по рода си на Балканския полуостров. Има обзаведени два кабинета по информационни технологии, по биология, химия, физика, с много идеи на учителите, които преподават там. Средства се отделят и за Центъра за подкрепа на личностното развитие на децата и учениците – Детския комплекс . 25 000 лева е дофинансирането от страна на Община Казанлък. Общината дофинансира маломерните и слети паралелки, близо 13 000 лева се отделят за малките населени места – Бузовград, Шейново и Шипка. Отделят се средства за лагер „Паниците“ край Калофер. В този смисъл Цветолина Цветкова поясни, че Община Казанлък е една от малкото, която може да се похвали с място, където могат да почиват и да играят деца и ученици през летните месеци. \r\nПродължава да действа Общинската програма за закрила на деца с изявени дарби, като в нея са предвидени 30 000 лв. за подпомагане на изявени ученици. В момента 7 ученици получават едногодишна стипендия в размер на 130 лв. ежемесечно.\r\nСпеиално място Общината отрежда на развиието на спортната база по училищата. От тази година започва подобряване на състоянието на спортните площадки. Предвидени са 66 0 лв. за реконструкция на спортната площадка на Основно училище „Никола Вапцаров“ и Гимназия „Петко Стайнов“.\r\nСлавяна ГАЙДАРОВА", "date": "2018.05.16", "title": "Стара Загора: Община Казанлък предвижда 66 000 лв. за реконструкция на спортните площадки  на две училища"}
{"url": "http://www.focus-news.net/news/2018/05/16/2522622/predsedatelyat-na-bsp-korneliya-ninova-shte-postavi-vaprosa-za-paketa-za-mobilnost-pred-levite-pravitelstveni-lideri-ot-evropa.html", "text": "Започна срещата на левите лидери и министър-председатели от ЕС и Западните Балкани в София. Това съобщиха от пресцентъра на БСП. Присъстват премиерите на Португалия - Антонио Коста; Гърция - Алексис Ципрас; Малта - Джоузеф Мускат; на Република Македония - Зоран Заев. Пред тях председателят на БСП Корнелия Нинова ще говори за европейската интеграция на Западните Балкани, кохезионната политика в рамките на следващия програмен период, социалният стълб, с оглед европейския бюджет за 2021 - 2027 и ще постави въпроса за пакета за мобилност, засягащ превозвачите.", "date": "2018.05.16", "title": "Председателят на БСП Корнелия Нинова ще постави въпроса за \"Пакета за мобилност\" пред левите правителствени лидери от Европа"}
{"url": "http://www.focus-news.net/news/2018/05/16/2522637/stara-zagora-za-parvi-pat-za-denya-na-slavyanskata-pismenost-obshtina-kazanlak-shte-prisadi-priz-uchitel-na-godinata.html", "text": "Община Казанлък е „пионер“ по отношение на дуалното обучение, каза за Радио „Фокус“ зам.-кметът Цветолина Цветкова по повод проектите, които се изпълняват в общината по различни програми. Тя поясни, че Професионална гимназия „Иван Хаджиенов“ е първата в страната, въвела дуалната форма на обучение, като началото е поставено по проект ДОМИНО. В момента в тази форма се обучават седем паралелки, като три от тях са по този проект и прилагат Швйцарската система на обучение, а останалите са със средства на училището, като Община Казанлък играе ролята на мост между бизнеса и училищата. Предстои разширяване на тази форма на обучение. \r\nЦветкова поясни, че Община Казанлък участва с проект по Оперативна програма „Наука и образование за интелигентен растеж“ в размер на 215 000 лв. - „Дъга на толерантността“. Целта е ефективен образователен процес за учениците от етническите малцинства от училищата в селата Горно Черковище, Ръжена, Кънчево, Копринка, Хаджидимитрово, Шейново. \r\n„Правим всичко възможно да мотивираме ученици и учители, така че резултатите да бъдат максимално високи“, каза Цветкова. В тази връзка за 24 май Община Казанлък е обявила три конкурса . Единият е „Най – добрият клас“, който ще се проведе за втора поредна година. В него ще бъде излъчен по един клас в начален, основен и среден етап на образование. Наградата е екскурзия с цел посещение на исторически и природни забележителности. Другият конкурс е „Млад книгоиздател“, като в училищата се създават екипи, които собственоръчно изработват книги от български автори и на 24 май, когато е празничното шествие, всяко училище ще покаже своята книга. Инициативата е също продлжение от миналата година. \r\nЗа първи път Община Казанлък ще присъди приз „Учител на годината“ в три направления – предучилищно, основно и средно образование. Ще бъдат присъдени още наградите „Млад и успешен кадър“ и „Цялостен принос в сферата на образованието“.\r\nНа територията на община Казанлък упражняват дейност 31 образователни институции, като 22 са общинските , 3 са държави и 1 училище е с национално значение, 13 детски градини с филиали почти във всяко село, 1 Център за подкрепа на личностното развитие на децата и учениците и най – новата ни придобивка – Технически колеж със специалност „Машинно инженерство“, където вече се обучават 70 студенти.\r\nСлавяна ГАЙДАРОВА", "date": "2018.05.16", "title": "Стара Загора: За първи път за Деня на славянската писменост Община Казанлък ще присъди приз „Учител на годината“"}
{"url": "http://www.focus-news.net/news/2018/05/16/2522640/predstoyashti-sabitiya-v-stranata-za-17-may-agentsiya-fokus.html", "text": "***\r\nОт 9.15 часа в НДК ще се проведе среща на върха между лидерите на ЕС и на Западните Балкани. В 15.00 часа ще се състои пресконференция. \r\n***\r\nОт 16.00 часа в НДК ще се проведе Световен икономически форум (Давоски форум) с тема „Стратегически диалог за Западните Балкани“. В него ще вземат участие и президентът на Световния икономически форум Бьорге Бренде, ръководителят на ЕБВР Сума Чакрабарти и изпълнителният директор на Световната банка Кристалина Георгиева и ще бъдат представени ангажиментите на финансовите институции към проектите на Балканите.\r\n***\r\nОт 14.00 часа на „Дондуков“ 2  държавният глава Румен Радев ще разговаря с президентите на Конфедерацията на европейския бизнес (BusinessEurope).\r\n***\r\nОт 09.00 часа ще започне редовното заседание на Народното събрание.\r\n***\r\nОт 08.00 часа в Световния ден за борба с хипертонията специалисти от Военномедицинска академия ще преглеждат безплатно пациенти с проблеми с кръвното налягане. \r\n***\r\nОт 09.00 часа епископ Тихон в съслужение със софийския протосингел архимандрит Василий и столично духовенство ще отслужи празнина св. Литургия в храм „Св. Никола Софийски“ по повод храмовия празник.\r\n***\r\nОт 9.00 часа в Нов български университет, Библиотека, Семинарна зала, ще се проведе семинар “Привилегията да сме информирани: Новите продукти на \"Brill”, „American Physical Society“, „Bloomsbury“, „Elsevier“ и „De Gruyter“.\r\n***\r\nОт 9.30 часа 9 състав на Специализирания наказателен съд ще заседава по делото срещу Дамян Д. и Стелан П., обвинени в организиране и ръководене на организирана престъпна група. \r\n***\r\nОт 9.30 часа 18 състав на Специализирания наказателен съд ще заседава по делото срещу Красимир К., Славчо А. и Галина А., обвинени в организиране и ръководене на организирана престъпна група.\r\n***\r\nОт 10.00 часа в многофункционален спортен комплекс „Спортна София „Зона Б-5“, по инициатива на кмета на район „Възраждане“-СО Савина Савова, ще се проведе спортен празник „Възраждане спортува 2018. Спортът срещу агресията”.\r\n***\r\nОт 10.00 часа 12 състав на Специализирания наказателен съд ще заседава по делото срещу Гриша Г., Данаил Г., Емилия Ст. и др., обвинени в организиране и ръководене на организирана престъпна група.\r\n***\r\nОт 10.00 часа 7 състав на Специализирания наказателен съд ще заседава по делото срещу Иван И., Христо Г., Ани С. и др., обвинени в организиране и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще заседава по делото срещу Мелиад Ф., Хасан Е. и Хадж Х, обвинени в тероризъм. \r\n***\r\nОт 10.00 часа 15 състав на Специализирания наказателен съд ще заседава по делото срещу Ангел Р., Красимир Ст., Пламен К. и др., обвинени в организиране и ръководене на организирана престъпна група.\r\n***\r\nОт 10.00 часа до 17.00 часа по бул. „Цариградско шосе“ при отбивката към бул. \"Брюксел\" в лентите в посока София ще премине протестно шествие на тежкотоварни камиони и автобуси. При 4-ти км ще бъдат паркирани товарни автомобили, а след отбивката за кв. \"Дървеница\" до отбивката за бул.\"Ситняково\" ще бъде наредена протестна колона от автобуси. От 13.00 ч. до 17.00 ч. ще бъде проведено протестно шествие със сборен пункт пл. \"Македония\", по маршрута от ул. \"Алабин\" към Съдебната палата, вдясно по бул. \"Витоша\" до парковото пространство пред НДК, където протестиращите ще държат речи.\r\n***\r\nОт 10.00 часа 1-ви въззивен състав на Софийския градски съд ще заседава за мярката за неотклонение на Борислав Миланов, обвинен за бутнатото дете в Южния парк.\r\n***\r\nОт 10.00 часа ще започне заседанието на Столичния общински съвет.\r\n***\r\nОт 10.00 часа в сградата на Комисията за енергийно и водно регулиране (КЕВР), бул. \"Княз Дондуков\" № 8-10, ет. 4 ще се проведе обществено обсъждане на проект на Наредба за изменение и допълнение на Наредба № 1 за регулиране на цените на електрическата енергия.\r\n***\r\nОт 10.30 часа в сградата на Комисията за енергийно и водно регулиране (КЕВР), бул. \"Княз Дондуков\" № 8-10, ет. 4 ще се проведе обществено обсъждане на проект на Наредба за изменение и допълнение на Наредба № 5 за регулиране на цените на топлинната енергия\r\n***\r\nОт 11.00 часа в конферентната зала на БСК (София, ул. Алабин 16-20, ет.1) ще се проведе церемонията по връчване на наградите на БСК за принос към развитието на българската икономика „ИН-5“.\r\n***\r\nОт 11.00 часа 17 състав на Специализирания наказателен съд ще заседава по делото срещу Добрин Д., Николай И. и др., обвинени в организиране и ръководене на организирана престъпна група.\r\n***\r\nОт 11.00 часа в Национален пресклуб БТА ще се проведе пресконференция на тема: „ЕС трябва да спре да финансира корупцията на Балканите!“, в която ще участват Риболовен клуб “Балканка” гр. София, Наташа Црънкович – участник в кампания за опазване на реките в Босна и Херцеговина, Любомир Пейчич – риболовец и активист за опазване на реките в Сърбия.\r\n***\r\nОт 12.00 часа в Министерство на образованието и науката ще се проведе пресконференция на тема „Как се създава нация от мечтатели и иноватори“.\r\n***\r\nОт 12.00 часа министърът на земеделието, храните и горите Румен Порожанов  ще открие новата административна сграда на Общинска служба по земеделие „Източна“. Тя се намира в гр. София, в.з. Малинова долина, ул. „Бистришко шосе“ № 26. На събитието ще бъдат предоставени данни за хода на кампанията по директни плащания 2018 г. \r\n***\r\nОт 12.00 часа в SOHO (ул. „Искър“ 4), зала SoHall на ет.1, ще се проведе пресконференция на тема „Постиженията в онкохематологията: от обричаща диагноза до нов живот“, поставяща началото на 6-месечна информационна кампания за злокачествените заболявания на кръвта.\r\n***\r\nОт 13.00 до 14.00 часа пред Войнишкия мемориал пред НДК музикалните състави на БНР продължават протестните си действия с митинг-концерт. Протестът е с искане за увеличение на възнагражденията и се организира от Федерация „Култура“ на КТ „Подкрепа“.\r\n***\r\nОт 13.00 часа заместник-министърът на икономиката Александър Манолев ще открие седма годишна кръгла маса Bulgarian ICT Watch, която ще се проведе в зала Универсум на ул. „Винсент ван Гог“ 7. \r\n***\r\nОт 13.00 часа в International Business School, зала Универсум, улица \"Винсент ван Гог\" 7, . ще бъде проведена седма годишна кръгла маса Bulgarian ICT Watch.\r\n***\r\nОт 13.30 часа 1 състав на Специализирания наказателен съд ще заседава по делото срещу Иван Сл., Янко К. и др., обвинени в организиране и ръководене на организирана престъпна група.\r\n***\r\nОт 13.30 часа 11 състав на Специализирания наказателен съд ще заседава по делото срещу Виктор М., комулиране на наказанията. \r\n***\r\nОт 14.00 часа в галерия „Академия“, ул. „Шипка“ 1, по случай 80-годишнината от създаването на Колекцията с визуално изкуство на Британски съвет ще се проведе публична лекция на Емма Декстър, Директор Визуални изкуства на Британски съвет.\r\n***\r\nОт 15.00 часа 20-и състав на Софийския градски съд ще заседава по искане за условно предсрочно освобождаване от Джок Полфрийман.\r\n***\r\nОт 15.00 часа 8 състав на Специализирания наказателен съд ще заседава по делото срещу Виктор М., комулиране на наказанията. \r\n***\r\nОт 15.00 часа 7 състав на Специализирания наказателен съд ще заседава по делото срещу Ивайло И., комулиране на наказанията.\r\n***\r\nОт 15.00 часа 11 състав на Специализирания наказателен съд ще заседава по делото срещу Маджар К., Венелин К., Мирослав К., обвинени в организиране и ръководене на организирана престъпна група.\r\n***\r\nОт 16.00 часа 7 състав на Специализирания наказателен съд ще заседава по делото срещу Бойко Б., Емил Б., Емил Д. и др., произнасяне за връщане на веществени доказателства. \r\n***\r\nОт 16.00 часа в Националната библиотека “Св. св. Кирил и Методий” ще се състои демонстрацията на печат на Гутенбергова преса върху ръчно изроботена хартия по метода на нейния откривател Цай Лун.\r\n***\r\nОт 16.00 часа в Гьоте-институт България, ул. „Будапеща“ 1, поредната дискусия от поредицата „Културни панели“ среща политици, активисти, артисти и граждани, които ще обсъждат какво означава „добър живот“ и каква е ролята на политиката, културата и града.\r\n***\r\nОт 18.00 часа в офиса на Алианц Банк България на бул. „Цар Освободител“ 8 ще се проведе церемония по награждаване на победителите в конкурса „Идеен проект за визия на банков офис“.\r\n***\r\nОт 18.00 часа Регионалният исторически музей ще представи изложбата \"В зората на европейската цивилизация: Слатина-София на 8 хиляди години\".\r\n***\r\nОт 18.00 часа в офиса на Алианц Банк България на бул. „Цар Освободител“ 8 ще се проведе церемония по награждаване на победителите в конкурса „Идеен проект за визия на банков офис“.\r\n***\r\nОт 18.00 часа в Княжевската градина ще се проведе благотворителен концерт за спасяването на Пирин.\r\n***\r\nОт 18.00 часа в Книжарница \"Приятели\" (бул. \"Цар Симеон Велики\" № 118) ще бъде представена книгата „Тая земя, оная земя“ - кратки разкази.\r\n***\r\nОт 18.00 часа в Унгарския културен институт ще бъде представен сборника с пиеси на унгарския драматург Жолт Пожгаи „Девици и чудовища“.\r\n***\r\nОт 18.30 часа в кино „Люмиер Лидл” ще бъде представен филма „Собибор”.\r\n***\r\nОт 19.00 часа  в Националния археологически музей ще бъдат връчени традиционните награди „Питагор“ за съществен принос в развитието на науката на български учени, научни колективи и организации. \r\n***\r\nОт 19.00 часа в зала „България“ ще се състои концерт на Юрий Башмет със Софийската филхармония.\r\n***\r\nОт 19.00 часа в Централния Военен Клуб ще се състои официален коктейл по повод встъпването в длъжност на президента на Световната федерация за недвижими имоти FIABCI - Асен Македонов.\r\n***\r\nОт 19.00 часа  в концертна зала „България“ ще се състои концерт на руския виолист Юрий Башмет и Софийската филхармония под диригентството на Найден Тодоров. Събитието е част от програмата на „Европейски музикален фестивал“ 2018.\r\n***\r\nВ 17.00 часа в Градската библиотека „Паисий Хилендарски“ ще се състои откриването на изложба на художника Ангел Хубенов. Проявата е част от Майските културни празници. \r\n***\r\nВ 18.00 часа в Градската библиотека „Паисий Хилендарски“ ще се състои мултимедийно представяне на историята на периодичния печат в Станимака и Асеновград от журналиста Марин Маринов. Проявата е част от Майските културни празници. \r\n***\r\nВ 19.00 часа в читалище „Родолюбие“ ще се играе постановката „Крадецът на праскови“. Проявата е част от Майските културни празници. \r\n***\r\nОт 09.00 часа в храм „Св. вмчца Неделя“ – Батак знеполският епископ Арсений ще отслужи архиерейска света Литургия по повод е Събора на св. Баташки мъченици.\r\n***\r\nНа площад „България“ е позиционирано изложението „Литера Експо“. \r\n***\r\nОт 10.30 часа в Аулата на Учебен корпус № 1 ще се проведе тържествена церемония по случай връчването на дипломите на випуск 2017 от Стопанския факултет на Югозападния университет „Неофит Рилски“.\r\n***\r\nОт 13.00 часа ще се извърши водосвет на Учебен корпус № 9 на ЮЗУ „Неофит Рилски“. \r\n***\r\nОт 16.00 часа във Второ ОУ „Димитър Благоев“ ще бъде представен „Изкуството да си страхотен“ или  Малък наръчник за добри маниери на издателска къща „Унискорп“. От 18.30 часа на пл. „България“ пред МОЛ „Ларго“ , жители и гости на Благоевград ще се запознаят с поредицата „1001 Светилища“ на  автора Димитър Тонин на издателска къща „Шамбала“.\r\n***\r\nОт 18.30 часа пред зала „22 септември“ кметът д-р Атанас Камбитов ще посрещне абитуриентите от Випуск 2018 в Благоевград. След това те ще се отправят към мол „Ларго“, където кметът организира официален прием за зрелостниците.\r\n***\r\nОт 16.30 часа общинският съветник от ГЕРБ Петко Георгиев ще има приемен ден за граждани в офиса на партията на ул. „Конт Андрованти” 5.\r\n***\r\nОт 09.00 часа на стадион „Локомотив” ще се проведе Областното състезание на младежките противопожарни отряди  „Млад огнеборец”. \r\n***\r\nОт 9.00 часа в Очна клиника \"Свети Николай Чудотворец\" ще се състои пресконференция във връзка с успешна операция на 102-годишна пациентка. \r\n***\r\nОт 10.00 часа на автомагистрала \"Хемус\" ще се състои протест на превозвачите във връзка с нови европейски правила. \r\n***\r\nОт 11.00 часа в зала 6 и 7 на Градската галерия ще се състои пресконференция по повод Европейска Нощ на музеите и галериите 2018. \r\n***\r\nОт 11.00 до 18.00 часа в двора на Медицински университет – Варна ще се извършват безплатно измерване на кръвно налягане с медицински апарати, които притежават технология AFIB и регистрират наличие на предсърдно мъждене.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Надя Георгиева организира приемна за граждани. \r\n***\r\nОт 19.00 часа на сцената на Двореца на културата и спорта ще се проведе благотворителен фолклорен спектакъл в подкрепа на новостроящия се храм „Св. прпмчк Прокопий Варненски“.\r\n***\r\nОт 08.00 часа в Патриаршески храм „Възнесение Господне” на Царевец ще бъде отслужена празнична утреня, последвана от светата литургия с начален час 10.00 часа. Светата литургия ще бъде под предстоятелството на Негово Високопреосвещенство Великотърновския митрополит Григорий в съслужение с епископ Сионии, игумен на Троянския манастир, архимандрит Самуил, игумен на Бачковския манастир, свещеници от Великотърновска епархия и други от БПЦ.\r\n*** \r\nОт 10.00 часа в Патриаршия музей „Възнесение Господне“ на крепостта Царевец ще бъде отслужена  литургия за Възнесение Господне – Спасовден.\r\n*** \r\nОт 10.00 часа в пресклуб на БТА – Велико Търново ще се проведе Пресконференция на кмета на община Елена инж. Дилян Млъзев.\r\n***\r\nОт 11.00 до 18.00 часа в парк „Марно поле“ ще се проведе информационна кампания за безплатно измерване на кръвното налягане на жителите на града. \r\n*** \r\nОт 11.30 часа на голяма сцена на МДТ ще се състои пресконференция във връзка в предстоящата премиера на детския спектакъл \"Пипи дългото чорапче\" по романа на Астрид Линдгрен. \r\n*** \r\nОт 13.00 часа в Търговски парк Велико Търново ще се проведе откриване на обновения строителен хипермаркет „Практикер“.\r\n*** \r\nОт 17.30 часа в Читалнята на Регионалната библиотека ще се проведе среща-разговор със специализирана аудитория в защита на дисертационния труд на Емил Александров. \r\n*** \r\nОт 18.00 часа  в Голяма зала на Общината ще бъде излъчена прожекция на филм: La lengua de las mariposas (1999), José Luis Cuerda. Book of Manuel Rivas.\r\n*** \r\nОт 19.00 часа в МДТ „Константин Кисимов“ ще бъде представена постановката „Хъшове“ по Иван Вазов. \r\n***\r\nОт 10.00 часа заместник-кметът Венци Пасков ще присъства на храмовия празник „Възнесение Господне“ в село Търняне.\r\n***\r\nОт 12.30 часа в конферентната зала на ул. Цар Александър II №19-21 ще се проведе обучителен семинар в областта на селското стопанство по програма INTERREG V-А Румъния – България.\r\n***\r\nОт 09.00 часа в храм „Възнесение Господне“ ще започне празничната архиерейска света Литургия по случай 170 години от освещаването на храма. Тя ще бъде предстоявана от Врачанския митрополит Григорий в съслужение с архиереи на Българската православна църква. В 11.30 часа пред църквата “Св. Възнесение” ще бъде отслужен водосвет и осветен курбан, който ще се раздаде на врачани за здраве и благословение. Вечерта от 18.00 часа в Художествената галерия на Регионалния исторически музей ще се състои празничен концерт.\r\n***\r\nОт 10.00 часа пред сградата на ОДМВР Враца ще се състои брифинг по повод опазването на обществения ред и безопасността на движението по пътищата, по време  на абитуриентските балове и публичните прояви, свързани с честването на 24 май - Деня на българската просвета и култура и славянската писменост. \r\n***\r\nОт 11.00 часа в Конферентна зала на Търговско-промишлена палата Враца ще се състои дискусия на тема „Проблеми и решения за подобряване на пътната безопасност в Северозападна България“, организирана Института за пътна безопасност.\r\n***\r\nОбластна администрация – Враца организира поредица от спортни инициативи под надслов „Спортувай активно“ 2018 г. по повод Деня на българския спорт – 17-ти май. \r\nОт 14.00 часа в Спортна зала на ППМГ „Акад. Иван Ценов“ ще се проведе демонстрация по волейбол от ВК „Ботев“ – Враца и приятелски волейболен мач между отборите на ППМГ „Акад. Иван Ценов“ – Враца и ПЕГ „Йоан Екзарх“ – Враца за девойки – младша възраст.\r\nОт 14.30 часа на Спортно игрище на ПЕГ “Йоан Екзарх“ – Враца ще се проведе демонстрация по баскетбол от БК „Ботев 2012“  - Враца и приятелски баскетболен мач между отборите на СУ „Св. Климент Охридски“ – Враца и ПГТР, юноши – младша възраст.\r\nОт 15.00 часа на писта „Огнян Филипов“ ще се проведе демонстрация по автомоделизъм от СТМК „Враца“ и провеждане на спортно състезание с участието на ученици от ПТГ „Никола Йонков Вапцаров“ – Враца.\r\nОт 15.30 часа на лекоатлетическата писта на НУ „Иван Вазов“ – Враца ще се проведе демонстрация по лека атлетика от СК „Олимпия- Враца“ и провеждане на щафетни игри между отборите на НУ „Иван Вазов“ – Враца, НУ „Иванчо Младенов“ – Враца и НУ „Св. Софроний Врачански“ – Враца; \r\nОт 16.00 часа в парк в ж.к. „Дъбника“ ще се проведе демонстрация по тенис на маса от СКТМ „Враца“ и индивидуални игри с участието на ученици от СУ „Никола Войводов“ – Враца.\r\nОт 17.00 часа в Заседателна зала на Областна администрация – Враца ще се проведе официална церемония по награждаването на най-изявените спортисти на област Враца и връчване на наградите на областния управител.\r\nОт 18.30 часа в Спортно игрище в обществен парк „Хижата“ ще се състои официално представяне на всички спортни инициативи „Спортувай активно“ 2018 г., демонстрация по футбол от ПОФК „Ботев“ – Враца, приятелски мач между отборите на СУ „Христо Ботев“ – Враца и СУ „Козма Тричков“ – Враца.\r\n*** \r\nОт 18.00 часа в Младежки дом ще се проведе Годишен концерт на съставите при Младежки дом Горна Оряховица. \r\n*** \r\nОт 10.00 часа в НЧ „Съединение – 1888“ ще започнат Детски майски празници. /продължават до 19 май/.\r\n***\r\nОт 12.30 часа в Регионална здравна инспекция – Добрич ще се състои среща на д-р Ангел Кунчев - главен държавен здравен инспектор с общопрактикуващи лекари, медицински специалисти, родители, медии, сдружения и пациентски организации на тема „ Ваксини и здраве “. \r\n***\r\nОт 17.30 часа в Младежки център, Концертна зала, ще се състои XXVII Европейски младежки поп-рок конкурс „Сарандев”.\r\n***\r\nОт 17.30 часа в Художествена галерия – Добрич ще се проведе XXIV годишна изложба на художниците педагози в Добрич.\r\n***\r\nОт 19.00 часа в Драматичен театър „Йордан Йовков“ ще бъде представен Спектакъл „Д-р“ на Драматичен театър „Йордан Йовков“.\r\n***\r\nОт 14.00 часа в зала 1 на Община Дулово ще започнат честванията по повод 20-тата годишнина на Историческия музей в града.\r\n***\r\nОт 17.00 часа в училищния двор на СУ „Стефан Караджа\" и ОУ „Йордан Йовков“ ще се състоят прояви на различни видове спорт, като тенис на корт, волейбол, хандбал, тенис на маса, кикбокс, карате, велосипедизъм и бадминтон.\r\n***\r\nОт 16.00 часа на ул. „Искра“ №25, зала 28, ет. 2, Областен информационен център – Стара Загора организира информационна среща на тема: „Възможности за финансиране чрез Фонд мениджър на финансови инструменти в България“.\r\n***\r\nОт 09.30 часа в залата на „Научно технически институт” – Кюстендил ще се проведе Зелена академия „Устойчиво развитие на биологичните ресурси”. \r\n***\r\nОт 09.30 часа на стадион „Осогово” ще се проведе спортният празник „Детство мое”.  \r\n***\r\nОт 18.00 часа в залата общински драматичен театър ще се състои постановката „Съкровището на Силвестър”.  \r\n***\r\nОт 10.00 часа на стадиона  в Момчилград ще се проведе областно състезание с младежките противопожарни отряди „Млад огнеборец”.\r\n***\r\nОт 09.00 часа Негово преосвещенство Константийският епископ Яков ще оглави архиерейска света Литургия в пазарджишкия храм „Успение на Пресвета Богородица“.\r\n***\r\nОт 10.30 часа от кв. „Изток“ ще тръгне велопоход и ще завърши пред Двореца на културата в центъра на града, където в 11.00 часа ще се проведат демонстрации на Мажоретен състав при VI СУ \"Св. Св. Кирил и Методий\" и СК по художествена гимнастика \"Виктория\". От 12.00 часа в Централния градски парк ще се проведат игри на открито \"Бързи и яростни\".\r\n***\r\nОт 14.00 часа в Конферентната зала на Двореца на културата ще се проведе първата среща на Инициативния комитет, който ще работи за нов проект за Пернишката крепост.\r\n*** \r\nОт 11.00 часа в пресклуб на БТА-Плевен ще се проведе пресконференция на Джейлян Демирев - ръководител на клуб \"Северняците\" - Плевен за предстоящо събитие.\r\n***\r\nОбщинските съветници от ГЕРБ в Пловдив ще проведат приемни с гражданите. Петър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; Ясен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; Дамян Петров - от 17.30 до 19.00 часа в офиса на ГЕРБ в район „Западен” на ул. ”Царевец” №9; Гошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; Пенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;  Веселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.\r\n***\r\nВ 10.00 часа на Асеновградско шосе превозвачи ще излязат на мирен протест. \r\n***\r\nВ 10.00 часа в Заседателната зала на Община Пловдив ще се проведе пресконференция за дуалното образование. Ще присъстват кметът на Пловдив инж. Иван Тотев и ресорният заместник-кмет Стефан Стоянов.\r\n***\r\nВ 12.30 часа в СУ„Найден Геров“  ще се проведе творческа работилница за децата от училището на тема „КАК СЕ ПРАВИ ФОТО РАЗКАЗ?\", воден от младия режисьор Христо Симеонов. По време на творческата работилница, участниците ще гледат и късометражния филм на Христо Симеонов „Синът”.\r\n***\r\nОт 17.15 часа от площада пред Община Пловдив ще се проведе дефиле на всички участници във Фестивала на хляба до БНБ, където в 18.00 часа официално ще се състои официалното откриване. \r\n***\r\nОт 13.00 часа в Заседателна зала на Община Русе, ще се проведе пресконференция, посветена на Световното първенство по волейбол за мъже. На нея ще присъстват кметът на Община Русе Пламен Стоилов, Данчо Лазаров - председател на Управителния съвет на Българската федерация по волейбол и Любомир Ганев, член на Управителния съвет на Федерацията.\r\nВ началото на редовното заседание на общинския съвет утре, ще бъде направена и презентация по повод Световното първенство и ползите, които то ще донесе на Русе като град-домакин.\r\n*** \r\nОт 10.00 часа на камерна сцена в ПБНЧ „Еленка и Кирил Д. Аврамови 1856“ ще бъдат представени спектаклите от ХVII  издание на Театрална сцена „Малкия принц. От 10.00 часа – за участниците от детските градини. От 14.00 часа – за участниците от училищата\r\n*** \r\nОт 13.30 часа в Детския отдел на Градската библиотека ще се проведе инициативата                                                                  „С пламъка на Ботев” – библиотекари и ученици от V „б”  и VII „б” клас на СУ „Цветан Радославов” четат стихотворения от поета-революционер и разкази за него. \r\n*** \r\nОт 18.00 часа в Художествена галерия „Николай Павлович“гостува Унгарски културен институт с концерт на дуо Юлиана Киш и Адриен Месарош – сопрано. В програмата: арии от оперети, мюзикъли, филмова музика, Godspell,творби на Пиацола и Гершуин. \r\n***\r\nОт 18.00 часа в залата на ДТ „Стефан Киров“ ще се състои  гала-концертът на участниците в 22-то издание на Международния детски фолклорен танцов фестивал „Приятелство без граници“.\r\n***\r\nОт 10.00 часа на изхода на Смолян, до Митницата ще се проведе мирен протест срещу приемането на пакета за мобилност за международните превозвачи.\r\n***\r\nОт 16.30 часа в Регионална библиотека „Николай Вранчев“ – Смолян ще се отчете ежегодния конкурс за превод на името на Николай Вранчев.\r\n***\r\nОт 18.30 часа в Зала № 1 на РДТ „Николай Хайтов“, НЧ „Христо Ботев-1871“ – Смолян ще представи Юбилеен празничен концерт – 25 години на Младежка танцова формация „Фани Бенова“\r\n***\r\nОт 19.00 часа в НЧ „Кирил Маджаров-1866“ – Смолян, зала „Николай Карагяуров“ ще се проведе Юбилеен концерт 90 години Смесен хор „Родопски звуци“\r\n***\r\nОт 11.00 часа пред пътния надлез в района на гара Стамболийски ще се състои официалната церемония по приключването на проекта на Държавно предприятие Национална компания „Железопътна инфраструктура“ за строително-монтажните дейности за модернизация на железопътния участък Септември–Пловдив с изграждане на 4 броя пътни надлези.\r\n***\r\nОт 10.15 часа на ул. „Хаджи Димитър Асенов“ 94 в зала на Комплекс „Форум“ Областен информационен център – Стара Загора организира информационна среща на тема: „Възможности за финансиране чрез Фонд мениджър на финансови инструменти в България“.\r\n***\r\nОт 14.00 часа в заседателната  зала на  Община Трън ще се проведе редовно заседание на Общинския съвет. \r\n***\r\nОт 10.00 часа в залата на втория етаж на Община Хасково ще се проведе пресконференция във връзка с предстоящия Национален събор на народното творчество „Китна Тракия пее и танцува”.\r\n***\r\nОт 19.30 часа за трета поредна година в Чепеларе ще се проведе Бал на спортистите.\r\n***\r\nОт 10.00 часа пред сградата на областна администрация ще се проведе протест на служители на шуменския екарисаж.\r\n***\r\nОт 11.00 часа в зала 304 на общината ще заседава комисия за съдебни заседатели. \r\n***\r\nОт 17.00 часа в зала „Младост“ ще се проведе традиционният спортен празник на детските градини в Шумен „Весел старт“.", "date": "2018.05.16", "title": "Предстоящи събития в страната за 17 май (Агенция „Фокус“)"}
{"url": "http://www.focus-news.net/news/2018/05/16/2522630/hurriyet-turskiyat-ministar-predsedatel-prizova-myusyulmanite-po-sveta-da-se-obedinyat-v-imeto-na-palestinskata-kauza.html", "text": "Турският министър-председател Бинали Йълдъръм призова мюсюлманите по света „да се съберат заедно“ в името на палестинската кауза, след като при сблъсъци в Ивицата Газа с израелските сили загинаха повече от 60 души, пише   Hurriyet.\r\n„Никога не е имало преди такъв инцидент, при който ООН да е била толкова безпомощна“, заяви Йълдъръм, говорейки за насилието в Газа. Според местните здравни власти най-малко 62 палестински демонстранти са загинали. По-рано Йълдъръм покани своите колеги от мюсюлманските държави да проведат спешна среща в Организацията за ислямско сътрудничество за инцидента. \r\nХиляди палестинци протестираха на 14 май по случай 70 години от създаването на ислямската държава Израел – събитие наричано от палестинците „Катастрофата“ както и срещу решението посолството на САЩ в Израел да се премести от Тел Авив в Ерусалим.  Виктор Турмаков", "date": "2018.05.16", "title": "Hurriyet: Турският министър-председател призова мюсюлманите по света да се обединят „в името на палестинската кауза“"}
{"url": "http://www.focus-news.net/news/2018/05/16/2522642/alsat-m-makedoniya-zapochnali-sa-sblasatsi-mezhdu-protestirashtite-i-politsiyata-v-albaniya.html", "text": "Албанската опозиция протестира пред министерството на вътрешните работи в Тирана. Протестиращите искат министър Фатмир Джафери, чийто брат беше осъден на повече от 7 години затвор за незаконен трафик на наркотици, да подаде оставка, предава скопският телевизионен канал „Алсат-М“.\r\nПротестиращите хвърлят яйца по сградата на министерството и се опитват да пробият полицейския кордон, за да влязат в сградата.\r\nПротестът достигна кулминацията си, след като медиите съобщиха, че албанският премиер Еди Рама няма намерение да иска оставката на Джафери. Виктор Турмаков", "date": "2018.05.16", "title": "„Алсат-М“ (Македония): Започнали са сблъсъци между протестиращите и полицията в Албания"}
{"url": "http://www.focus-news.net/news/2018/05/16/2522641/blagoevgrad-izkustvoto-da-si-strahoten-1001-svetilishta-i-otvlichane-shte-badat-predstaveni-v-knizhnoto-izlozhenie-litera-ekspo-v-blagoevgrad.html", "text": "„Изкуството да си страхотен“ или  Малък наръчник за добри маниери на издателска къща „Унискорп“ ще бъде представен във Второ ОУ „Димитър Благоев“ в Благоевград утре (17 май) от 16.00 часа. Това съобщиха от пресцентъра на Община Благоевград. От 18.30 часа на пл. „България“ пред МОЛ „Ларго“ , жители и гости на Благоевград ще се запознаят с поредицата „1001 Светилища“ на  автора Димитър Тонин на издателска къща „Шамбала“.  На 18 май /петък/ от 18.00 часа ще бъде представен романа на Николай Терзийски „Отвличане“ на издателство „Жанет 45 „ в Регионална библиотека „Димитър Талев“. \r\nПоредицата срещи с автори е част от най- големия книжен панаир в Благоевград „Литера Експо“. Юбилейното издание ще продължи до 19 май. Жители и гости на града ще могат да изберат книги от различни жанрове и тематика от 7 шатри. Освен книги, издателствата предлагат и учебни помагала и образователни детски издания.", "date": "2018.05.16", "title": "Благоевград: „Изкуството да си страхотен“, „1001 Светилища“ и „Отвличане“ ще бъдат представени в книжното изложение „Литера Експо“ в Благоевград"}
{"url": "http://www.focus-news.net/news/2018/05/16/2522643/varna-uvelichavat-se-zrelostnitsite-v-oblastta-posochili-darzhavniya-izpit-za-pridobivane-na-stepen-za-profesionalna-kvalifikatsiya-kato-vtora-matura.html", "text": "Увеличават се зрелостниците от професионалните гимназии във Варна и областта, посочили държавния изпит за придобиване на степен за професионална квалификация като втора матура. Това каза в интервю за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Тази година този избор са направили 944 зрелостници, докато миналата година те са били 662. „Това означава, че подготовката по съответната професия е на достатъчно високо ниво“, заяви Венцеслава Генова. Най-желан предмет за втора матура тази година е английският език, той е посочен от 932 зрелостници. \r\n„Интересна е статистиката по предмета „География и икономика“, който през 2016 година е бил много желан от зрелостниците за втори държавен изпит, докато тази година едва 279 ученици са заявили подобно желание“, допълни Венцеслава Генова. По думите й биологията е бил най-желан предмет за втора матура през 2016 година, когато над 1 000 ученици са се явили на втора матура по биология. Тази година такова желание са заявили 770 ученици. Венцеслава Генова подчерта, че се наблюдава устойчива тенденция физиката и астрономията да бъде един от най-малко желаните предмети за втора матура. Едва 7 ученици са пожелали тази година да се явят на изпит по физиката и астрономията. От чуждите езици – испански, френски, италиански, руски и немски, най-много ученици ще се явят на втори изпит по руски език, а най-малко на изпит по италиански език.\r\nТя посочи също, че над 900 квестори ще наблюдават зрелостниците при провеждането на матурите във Варненска област. „Системата за провеждане на държавните зрелостни изпити е готова. Директорите на училищата, които са определени за изпитни сгради, получиха днес материалите, върху които ще работят зрелостниците“, допълни Венцеслава Генова. Тя посочи, че зрелостниците, които ще се явяват на трети държавен зрелостен изпит по желание, трябва да се явят на 29,30 и 31 май в определените за изпитите сгради. „Това са допълнителни дати за учебни предмети, по които зрелостниците искат да положат изпит, тъй като резултатът им е необходим за кандидатстване във висше учебно заведение“, каза още Венцеслава Генова.\r\n3544 са учениците във Варненска област,  които завършват 12 клас. Всички те са подали заявление за полагане на държавен зрелостен изпит по български език и литература за сесия май-юни. Общо подадените заявления за допускане до изпит по български език и литература са 3770. За втория държавен зрелостен изпит, който е по предмет по избор, заявленията са 3787, като 944 ученици са пожелали да положат държавен изпит за придобиване на степен за професионална квалификация.\r\nМарияна ВАЛЕНТИНОВА", "date": "2018.05.16", "title": "Варна: Увеличават се зрелостниците в областта, посочили държавния изпит за придобиване на степен за професионална квалификация като втора матура"}
{"url": "http://www.focus-news.net/news/2018/05/16/2522639/mrrb-ek-dade-visoka-otsenka-za-proekti-na-obshtinite-pomorie-i-burgas-izpalnyavani-po-operativna-programa-regioni-v-rastezh-2014-2020.html", "text": "Експерти от Европейската комисия (ЕК) инспектираха обекти, финансирани от Оперативна програма „Региони в растеж“ 2014-2020 г. в Поморие и Бургас по време на 12-тото заседание на Комитета за наблюдение на програмата. Това съобщиха от пресцентъра на Министерството на регионалното развитие и благоустройството (МРРБ). Заместник-началникът на отдел в Генерална дирекция „Регионална и градска политика“ Марек Теплански, Йо Мария Аугуста Човерт, отговаряща за България в генералната дирекция, заместник-министърът на регионалното развитие и благоустройството и ръководител на Управляващия орган на ОПРР Деница Николова инспектираха обновените сгради на полицията и пожарната в Поморие. Двата обекта се реновират и по тях се изпълняват мерки за енергийна ефективност на стойност над 1.3 млн. лв. В Община Бургас представителите на ЕК разгледаха Спортен комплекс „Арена Бургас ОЗК“, който бе открит официално миналия петък. За изграждането и оборудването на многофунционалната база са инвестирани 18,2 млн. лв., осигурени от инструмента JESSICA. Те се запознаха на място и с обновеното със средства по ОП „Региони в растеж“ Основно училище „Александър Георгиев –  Коджакафалията“ в Бургас, което е първото иновативно училище. Експертите дадоха висока оценка за изпълнението на обектите и подчертаха важността на кохезионните програми на ЕС за модернизиране на инфраструктурата в България и постигането на устойчиво повишаване качеството на живот. \r\nВ рамките на Комитета за наблюдение бе подкрепено предложението за промяна в Оперативна програма „Региони в растеж“ 2014-2020 г., свързана с преразпределяне на финансов ресурс  на стойност над  209 млн. лв.  от мярката за енергийна ефективност на обществени сгради в 39-те големи града, които се насочват за модернизиране на образователната инфраструктура като по този начин се компенсира наддоговаряне по програмата. Така ще се подкрепят в максимална степен инвестиционните програми на общините и нуждите на местното население и се изпълнява един от основните приоритети на правителството. Членовете на комитета приеха и предложената от УО промяна в ОПРР, свързана с намаляване на етапната и на крайната цел на индикатора  „Понижаване на годишното потребление на първична енергия от обществените сгради“ по инвестиционния приоритет за енергийна ефективност и намаляване етапната и крайната цел  на индикатора за населението,  ползващо социални услуги. Целта на приетите промени е да се оптимизира изпълнението на приоритетите на програмата и да се минимизират евентуални загуби по изпълнение на индикаторите.", "date": "2018.05.16", "title": "МРРБ: ЕК даде висока оценка за проекти на общините Поморие и Бургас, изпълнявани по Оперативна програма „Региони в растеж“ 2014-2020"}
{"url": "http://www.focus-news.net/news/2018/05/16/2522647/sport-izvesten-e-sastavat-na-otbora-na-angliya-na-svetovnoto-parvenstvo-po-futbol-v-rusiya.html", "text": "Националният отбор по футбол на Англия обяви състава си за Световното първенство, което ще се проведе в Русия.  \r\nВратари: Джордан Пикфорд (Евъртън), Джек Бътлънд (Стоук Сити), Ник Поуп (Бърнли);\r\nЗащитници:  Трент Александър-Арнолд (Ливърпул), Кирън Трипър, Данни Роуз (Тотнъм), Хари Магуайър (Лестър), Фил Джоунс (Манчестър Юнайтед), Джон Стоунс, Кайл Уокър (Манчестър Сити), Гари Кийхил (Челси)\r\nПолузащитници:  Джордан Хендерсон (Ливърпул), Ерик Дайър, Деле Алли (Тотнъм), Джес Лингард, Ашли Янг (Манчестър Юнайтед), Фабиан Делф (Манчестър Сити), Рубен Лофтус-Чик (Челси);\r\nНападатели: Рахим Стърлинг (Манчестър Сити), Джейми Варди (Лестър), Гари Кейн (Тотнъм), Маркус Ръшфорд (Манчестър Юнайтед), Данни Уелбек (Арсенал). Виктор Турмаков", "date": "2018.05.16", "title": "Спорт: Известен е съставът на отбора на Англия на Световното първенство по футбол в Русия"}
{"url": "http://www.focus-news.net/news/2018/05/16/2522645/burgas-sas-sportni-igri-i-zabava-na-otkrito-shte-bade-otbelyazan-svetovniyat-den-za-borba-s-hipertoniyata.html", "text": "Със спортни игри и забава на открито е отбелязан Световният ден за борба с хипертонията – 17 май, в Бургас. Това съобщиха от пресцентъра на Община Бургас. Утре, от 11:00 часа в Морската градина пред Летния театър ще се проведат редица спортни игри, рисуване на асфалт и забавления на открито.\r\nСъбитието се организира от отдел „Спорт, превенции и младежки дейности“ в Община Бургас.\r\nУчастие в инициативата ще вземат деца от Центъра за социална образователна подкрепа и доброволци от общински младежки клуб „J. J. Cool A“ към Община Бургас“. На малките участници ще се предоставят топки, въжета, обръчи, кегли и други спортни уреди, като по този начин ще се мотивират да спортуват активно.\r\nЦелта е чрез физическата активност ще се подобри тяхното здраве и ще се предпазят от различни видове заболявания и ще се намали риска от социално значими заболявания.\r\nПриветствие към участниците ще поднесе директорът на общинска дирекция „Социални дейности, здравеопазване и спорт“ Мая Казанджиева.", "date": "2018.05.16", "title": "Бургас: Със спортни игри и забава на открито ще бъде отбелязан Световният ден за борба с хипертонията"}
{"url": "http://www.focus-news.net/news/2018/05/16/2522646/dots-antoaneta-tsvetkova-skrining-programite-za-narusheniyata-na-sanya-pri-shofyorite-doprinasyat-za-bezopasnostta-na-patya.html", "text": "Нарушенията на съня при шофьорите са предпоставка за инциденти, затова скрининг програмите сред водачите на моторни превозни средства допринасят за безопасността на пътя. Това коментира доц. Антоанета Цветкова, общински съветник от ГЕРБ и председател на здравната комисия към варненския Общински съвет, при откриването на дискусия, посветена на проблема, съобщиха от пресцентъра на ПП ГЕРБ – Варна.\r\nВ рамките на форума председателят на Българското дружество по обструктивна сънна апнея и хъркане – доц. Марио Милков от Медицинския университет във Варна, запозна присъстващите с резултатите от проведения безплатен скрининг сред професионални шофьори от Градски транспорт. Въз основа на информацията в попълнените от водачите специални справочници са избрани 37 души, които са били подложени на допълнителни изследвания по време на сън. „При нито един от тях не бе установен проблем, но се надявам да разширим обхвата на проучването, тъй като заболяването е социално значимо, а у нас липсва статистика за неговото разпространение”, акцентира доц. Милков и допълни, че според изследванията, проведени в редица държави, минимум 20% от населението на Европа има сериозни нарушения на съня. „Проблемът засяга пациенти и в детска, и в активна възраст. Сънната апнея е скрито заболяване, което дава сериозно отражение върху здравословното състояние и е тясно свързано с начина на живот и на хранене, с наличието на други съпътстващи заболявания като хипертония и диабет”, обясни пред журналисти специалистът. Той изтъкна, че сънливостта е опасна не само при професионалните шофьори, а и при други професионални групи, които работят с машини.\r\nБранимир Георгиев, главен инспектор в ДАИ, отчете, че медицинските прегледи, които всички превозвачи са задължени да осигуряват на водачите, представляват рутинен контрол на общото здравословно състояние. „Чрез диалог с браншовите организации би могло да се търси съдействие за превантивна диагностика по отношение на болестите, свързани с нарушения на съня при шофьорите”, изтъкна той в рамките на срещата.\r\nПрисъстващите се обединиха около предложение за разработването на национална скрининг програма. Отчетена бе и необходимостта да се обсъди със специалисти възможността Здравната каса да включи в своите пътеки изследвания на съня, прилагайки утвърдените световни стандарти в тази област.\r\n„Положителният ефект на профилактиката е безспорен, затова община Варна финансира няколко профилактични програми, сред които и изследвания за сънна апнея. Те обаче са насочени към гражданите, а не конкретно към рисковите професионални групи”, обясни доц. Цветкова.\r\n„Амбицията ни е въз основа на изводите от проведените проучвания да търсим подкрепата на държавните институции, на научната общност и професионалните организации за разширяването на програмата в национален мащаб. На този етап изследването ще продължи сред шофьори във Велико Търново, Шумен и Сливен, където ще се реализира със съдействието на специалистите по здравни грижи в съответните Медицински колежи към МУ”, информира доц. Милков.\r\n„В основата на повечето депресивни състояния стои липсата на здрав сън. Един недоспал човек има нарушение на активното внимание и оперативната памет, понижено самочувствие и ниска работоспособност. Убеден съм, че Варна може да се утвърди като водещ център на изследванията, свързани с нарушенията на съня”, заяви на свой ред известният варненски психиатър проф. Стефан Тодоров, който също бе сред участниците в дискусията.", "date": "2018.05.16", "title": "Доц. Антоанета Цветкова: Скрининг програмите за нарушенията на съня при шофьорите допринасят за безопасността на пътя"}
{"url": "http://www.focus-news.net/news/2018/05/16/2522648/sliven-vazstanoveno-e-dvizhenieto-pri-km-246-ot-am-trakiya-v-posoka-sofiya.html", "text": "Възстановено е движението при км 246 от АМ \"Тракия\" в посока София. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.16", "title": "Сливен: Възстановено е движението при км 246 от АМ \"Тракия\" в посока София"}
{"url": "http://www.focus-news.net/news/2018/05/16/2522651/blagoevgrad-obshtina-bansko-posreshta-tarzhestveno-denya-na-slavyanskata-pismenost-i-kultura.html", "text": "Община Банско ще отбележи 24 май – Денят на светите братя Кирил и Методий, на славянската писменост, и на българската просвета и култура, с тържествено честване. Това съобщиха от пресцентъра на Община Банско. На най-величествения празник, посветен на българската духовност, ще се включат всички културни и образователни институции с богата програма, съставена от самите деца и ученици. Детските състави към Читалище „Никола Вапцаров” – Банско – Танцова формация „Веселие” и Танцов ансамбъл „Забавление”, състав „Арт денс”, „Силвана денс”, изпълнителите към фолклорна група „Банска младост, както и вокалната група към СУ „Неофит Рилски”, ще изпълнят централния градски площад с празнични звуци и приповдигнато настроение. Честването е предвидено за 11.00 ч., като традиционно на най-българския празник, официално ще бъдат обявени отличилите се ученици и учители през изминалата учебна година. Те ще бъдат наградени лично от кмета Георги Икономов и аплодирани от местната общественост.\r\nПразничният майски ден ще завърши подобаващо с изпращането на абитуриентите на Община Банско. Красивото шествие от щастливи зрелостници ще премине под цветните арки, които ще украсят площадното пространство в тяхна чест. Гордите родители, близки и жители на града, ще могат да ги поздравят и да им пожелаят попътен вятър в живота от 20:00 ч. на пл. „Никола Вапцаров”.", "date": "2018.05.16", "title": "Благоевград: Община Банско посреща тържествено Деня на славянската писменост и култура"}
{"url": "http://www.focus-news.net/news/2018/05/16/2522649/sliven-detsa-ot-mezhdunarodniya-folkloren-tantsov-festival-byaha-na-gosti-v-oblastnata-administratsiya.html", "text": "Представители на участниците в Международния детски фолклорен танцов фестивал „Приятелство без граници“  гостуваха на Областната администрация в Сливен. Това съобщиха от институцията. „Фестивалът, вашето участие в него и усмивките ви превръщат Сливен в приказен град“, заяви зам. областният управител Камен Костов при посрещането. От името на областния управител Чавдар Божурски той им пожела успешни фестивални дни и вълнуващи срещи с връстниците им от Сливен, които да сложат начало на нови приятелства.\r\nПочти всички формации от чужбина са с множество национални и международни изяви. Ръководителите им представиха дейността им. Ансамбъл „Микесия“ (в превод – приятелство) от Тирана, Албания, отразява огромното многообразие на албанската култура, а оркестрантите използват традиционни инструменти. Съставът от Рига – „Дзинтаринс“, е създаден още в далечната 1953 г. и е първият детски танцов ансамбъл на Латвия, към момента в него има повече от 250 деца. „Слънчева усмивка“ е формацията от Тараклия, Молдова, а в репертоара й влизат както български, така и молдовски народни танци, класически и модерен балет. С близо 10-годишна история е румънският състав от с.Самбурещи, печелил множество призове на национални конкурси и фестивали.  С изяви на родна и чуждестранна сцена са децата от Турция. Хърватия участва с формацията към Културно-просветното дружество „Железничар-Загреб“. Дружеството е един от най-старите културни центрове в страната, притежава огромна колекция от автентични костюми, някои от които са на повече от 100 години. Градът-домакин представя детският ансамбъл „Българче“ при ОУ „Христо Ботев“ и НЧ „Хаджи Димитър-1937“. Ансамбълът е създаден през 1972 г., изнасял е множество концерти в страната и зад граница, изпълнителите са на възраст от 5 до 15 години, а танците им – от фолклорните области на Тракия, Добруджа и Шоплука.\r\nВ края на срещата зам. областните управители Камен Костов, Димитринка Петкова и гл.секретар Кирил Аврамов си размениха подаръци с гостите. Участниците в срещата си направиха снимка за спомен от посещението в Областната администрация.", "date": "2018.05.16", "title": "Сливен: Деца от Международния фолклорен танцов фестивал бяха на гости в Областната администрация"}
{"url": "http://www.focus-news.net/news/2018/05/16/2522652/sofiya-dvizhenieto-po-bul-bryuksel-v-lentata-kam-letishte-sofiya-e-izklyuchitelno-zatrudneno.html", "text": "Движението по бул. \"Брюксел\" в лентата към Летище София е изключително затруднено, съобщи слушател на Радио „Фокус“.", "date": "2018.05.16", "title": "София: Движението по бул. \"Брюксел\" в лентата към Летище София е изключително затруднено"}
{"url": "http://www.focus-news.net/news/2018/05/16/2522653/veliko-tarnovo-nyama-osvetlenie-v-dvata-tunela-v-grada.html", "text": "Няма осветление в двата тунела в град Велико Търново, сигнализира слушател на Радио „Фокус“.", "date": "2018.05.16", "title": "Велико Търново: Няма осветление в двата тунела в града"}
{"url": "http://www.focus-news.net/news/2018/05/16/2522644/yordan-arabadzhiev-sayuz-na-mezhdunarodnite-prevozvachi-protestat-na-avtomobilnite-prevozvachi-shte-se-provede-utre-v-nyakolko-grada-ednovremenno.html", "text": "Протестът на автомобилните превозвачи ще се проведе утре от 10.00 до 14.00 часа в няколко града едновременно. Това съобщи за Радио „Фокус”-Пловдив Йордан Арабаджиев, изпълнителен директор на Съюза на международните превозвачи. Градовете, които ще протестират утре са, освен София и Пловдив, Варна, Търново, Бургас, Русе, Търново, Плевен, Враца, Видин и Свиленград. Протест ще има и на ГКПП Калотина и Илинден. Движението на посочените места в страната няма да бъде спирано, няма да се създават затруднения, но ще бъде създадена временна организация.\r\n„От Пловдив за София тирове няма да тръгват”, каза още Арабаджиев. В столицата ще протестират около 120 тира на софийски фирми, които ще бъдат ситуирани на пътя от отбивката с бул. „Брюксел” до отбивката с Четвърти километър, като пред тях ще има и автобуси. „Целта е да видят европейските лидери и Макрон, които държат на правата на шофьорите, какъв бизнес искат да унищожат в България”, каза още Йордан Арабаджиев.\r\nЦветана ТОНЧЕВА", "date": "2018.05.16", "title": "Йордан Арабаджиев, Съюз на международните превозвачи: Протестът на автомобилните превозвачи ще се проведе утре в няколко града едновременно"}
{"url": "http://www.focus-news.net/news/2018/05/16/2522654/stara-zagora-dvanayset-evropeyski-dobrovoltsi-sa-v-kazanlak-v-ramkite-na-proekta-na-mladezhki-tsentar-za-razvitie-vzaimopomosht-dalboki-koreni.html", "text": "Дванайсет европейски доброволци са в Казанлък в рамките на проекта на Младежки център за развитие „Взаимопомощ“ - „Дълбоки корени“, каза за Радио „Фокус“ Мария Славова, председател на организацията. Тя поясни че проектът е финансиран от програма „Еразъм+“. В рамките на проекта ще бъде организиран Еко фестивал в Казанлък в продължение на три години – от 2018г. до 2020 година. Идеята е всяка година да пристигат европейски доброволци и да помагат не само за организиране на Еко фестивала, но и да се включат в организацията на значими за Казанлък събития като например, Празника на розата. Община Казанлък е асоцииран партньор по проекта. Доброволците ще бъдат Казанлък до 12 юли. \r\nДесетото издание на Еко фестивала, който ежегодно се провежда на язовир „Копринка“, през 2018 година ще бъде домакинстван от Казанлък. Той ще се проведе в близост до Художествената гимназия в града, като предстои да бъде облагородена чешма, която се намира в близост, ще се състоят и традиционните за фестивала рок концерти, за поредна година ще бъдат организирани и ателиета, ще бъде почистен районът на парк „Тюлбето“ и на Старата река. „Нашето желание е , тази година към фестивала да се присъединят повече училища, искаме да работим с тях, за да променим екологичната култура на младежите в града“, каза Мария Славова. Тя поясни, че се променя мястото на Еко фестивала, тъй като през годините язовир „Копринка“ вече се е превърнал в чудесно място: „Хората започнаха вече да пазят чиста природата там и за това считаме, че трябва да работим за промяна на екологичната култура на казанлъчани, в самия град.“\r\nСлавяна ГАЙДАРОВА", "date": "2018.05.16", "title": "Стара Загора: Дванайсет европейски доброволци са в Казанлък в рамките на проекта на Младежки център за развитие „Взаимопомощ“ - „Дълбоки корени“"}
{"url": "http://www.focus-news.net/news/2018/05/16/2522656/burgas-izvarshvat-se-remontni-deynosti-na-patya-slanchev-bryag-burgas-s-izgrazhdane-na-vtoro-platno-v-uchastaka-pomorie-aheloy.html", "text": "Улиците в града са сухи и нормално проходими, предаде репортер от Радио „Фокус“-Бургас. Видимостта е отлична. Натоварен е автомобилният трафик в района на кръговото кръстовище „Трапезица“ и пред Окръжна болница. По-интензивно е и в района между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация“. Интензивно е движението по централните градски улици „Булаир“, Христо Ботев“, „Цар Петър“, „Генерал Гурко“, както и по бул. „Стефан Стамболов“ в района на новата поща.\r\nИзвършват се ремонтни дейности на пътя Слънчев Бряг – Бургас, с изграждане на второ платно, в участъка Поморие-Ахелой. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018 г.\r\nДеница ДИМИТРОВА", "date": "2018.05.16", "title": "Бургас: Извършват се ремонтни дейности на пътя Слънчев Бряг – Бургас, с изграждане на второ платно, в участъка Поморие-Ахелой"}
{"url": "http://www.focus-news.net/news/2018/05/16/2522657/blagoevgrad-intenziven-e-trafikat-na-tovarni-avtomobili-na-gkpp-kulata.html", "text": "Интензивен е трафикът на товарни автомобили на ГКПП „Кулата“ и в двете посоки. Това съобщиха за Радио „Фокус“ – Пирин от \"Гранична полиция\". На останалите пунктове по българо-гръцката граница трафикът е нормално натоварен. Преминаването през тях се извършва без проблеми.\r\nЛивия НИНОВА", "date": "2018.05.16", "title": "Благоевград: Интензивен е трафикът на товарни автомобили на ГКПП „Кулата“"}
{"url": "http://www.focus-news.net/news/2018/05/16/2522650/gazeta-express-prezidentat-na-kosovo-pristigna-v-sofiya.html", "text": "Президентът на Косово Хашим Тачи пристигна в София, където ще се присъедини към другите лидери на Западните Балкани и Европа, събрали се в българската столица за да участват на среща на високо равнище на 17 и 18 май, пише   Gazeta Express.\r\nСрещата Западни Балкани – ЕС ще бъде посетена от почти всички лидери на страните членки на ЕС и от шестимата лидери на страните от Западните Балкани. Президентът Тачи ще води делегацията на Косово и се очаква в кулоарите на срещата да проведе редица двустранни срещи. Според него участието на Косово на срещата е историческо.  Виктор Турмаков", "date": "2018.05.16", "title": "Gazeta Express: Президентът на Косово пристигна в София"}
{"url": "http://www.focus-news.net/news/2018/05/16/2522661/sliven-opasnost-ot-padashti-kamani-ima-po-patya-sliven-ichera-gradets.html", "text": "Опасност от падащи камъни има по пътя Сливен – Ичера – Градец, съобщиха от Областно пътно управление-Сливен. Затворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Трафикът в участъка на АМ „Тракия“ в областта е интензивен. Натоварено  е движението по пътищата в област Сливен . Натоварено е движението по пътя Сливен – Ямбол. Няма други въведени ограничения за пътуващите. Пътните настилки са сухи и нормално проходими.", "date": "2018.05.16", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/05/16/2522659/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.16", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/16/2522638/tass-sergey-lavrov-zayavi-che-e-koshtunstvo-ubitite-v-gaza-detsa-da-se-narichat-teroristi.html", "text": "Руският външен министър Сергей Лавров заяви, че е кощунство   убитите при сблъсъците на границата с Ивицата Газа, сред които има и деца, да се наричат терористи, предава ТАСС.\r\n„Не мога да се съглася със заявленията, че десетките цивилни, включително и кърмачетата, които бяха убити по време на тези инциденти, са терористи“, заяви Лавров. „Смятам, че подобни заявления са кощунство“, допълни той. Виктор Турмаков", "date": "2018.05.16", "title": "ТАСС: Сергей Лавров заяви, че е кощунство   убитите в Газа деца да се наричат терористи"}
{"url": "http://www.focus-news.net/news/2018/05/16/2522635/afp-hamas-saobshti-che-50-negovi-chlenove-sa-ubiti-tazi-sedmitsa-na-granitsata-na-ivitsata-gaza.html", "text": "Високопоставен член на палестинското движение ХАМАС съобщи, че повечето от 62-та убити от израелски огън палестинци по време на протестите и сблъсъците на границата на Ивицата Газа от тази седмица са членове на групировката, предава  AFP.\r\nСалах Бардавил не представи допълнителни детайли дали убитите са членове на въоръженото или политическото крило на движението, както и какво са правили, когато са били убити.\r\n„50 от мъчениците са членове на ХАМАС, а останалите 12 от радона“, заяви Бардавил.  Виктор Турмаков", "date": "2018.05.16", "title": "AFP: ХАМАС съобщи, че 50 негови членове са убити тази седмица на границата на Ивицата Газа"}
{"url": "http://www.focus-news.net/news/2018/05/16/2522655/donald-tramp-shte-vidim-dali-shte-se-provede-sreshtata-na-visoko-ravnishte-sas-severna-koreya-no-pri-vsichki-polozheniya-shte-iskame-yadreno-razorazhavane.html", "text": "Президентът на САЩ Доналд Тръмп заяви, че не е ясно дали планираната му среща с лидера на Северна Корея Ким Чен-ун ще се проведе, но допълни, че ще продължи да настоява за пълното ядрено разоръжаване на Корейския полуостров, предава  Reuters.\r\n„Ще видим“, заяви Тръмп пред репортери в Овалния кабинет, отговаряйки на въпрос дали срещата ще се проведе в крайна сметка.\r\n„Все още нямаме данни. Не сме видели нищо, не сме чули нищо“, допълни той. Виктор Турмаков", "date": "2018.05.16", "title": "Доналд Тръмп: Ще видим дали ще се проведе срещата на високо равнище със Северна Корея, но при всички положения ще искаме ядрено разоръжаване"}
{"url": "http://www.focus-news.net/news/2018/05/16/2522662/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-sevlievo-i-antonovo-v-rayona-na-velikotarnovskoto-selo-sheremetya.html", "text": "В едната лента се осъществява движението в участък по път Севлиево – Велико Търново –  Антоново. В отсечката от км 133 до км 138, в района на село Шереметя, се извършва ремонт. Трафикът се регулира със светофарна уредба, а дейностите трябва да приключат до 31  май. Това съобщиха за Радио „Фокус“-Велико Търново от Областно пътно управление-Велико Търново. Времето на територията на областта е предимно ясно и слънчево. Настилките са сухи, а трафикът към този час интензивен. От КАТ „Пътна полиция“ съветват водачите да карат внимателно. В региона не са регистрирани тежки инциденти през изминалото денонощие. Няма и допълнително въведени ограничения. Изграждането на пътна връзка затруднява движението в участък от пътя между село Поликраище и Елена. Движението в отсечката от км 16+800 до км 17+570 да се осъществява с повишено внимание, апелират от Областно пътно управление. От там уточниха, че дейностите трябва да приключат до 12 юни. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш.\r\nЛуиза ТРАНЧЕВА", "date": "2018.05.16", "title": "Велико Търново: В едната лента се осъществява движението по пътя между Севлиево и Антоново, в района на великотърновското село Шереметя"}
{"url": "http://www.focus-news.net/news/2018/05/16/2522664/montana-piteynata-voda-v-selata-zlatiya-razgrad-i-botevo-obshtina-valchedram-sadarzha-hrom-nad-dopustimite-normi.html", "text": "Питейната вода в селата  Златия, Разград и Ботево, Община Вълчедръм  съдържа хром над допустимите норми , съобщиха за Радио „Фокус“-Видин от РЗИ-Монтана. Извършен е лабораторен анализ на водните проби от централното водоснабдяване на трите села. Издадено е предписание водата да не се употребява за питейни нужди и за приготвяне на храна.  За нуждите на жителите на населените места се организира осигуряването на вода за питейни нужди с водоноски. От РЗИ-Монтана съобщават, че е необходимо да се проведе проучване с цел установяване на причините за завишените стойности на хром в питейната вода. Ще бъде извършван всеки месец мониторинг на водата от централното водоснабдяване на с. Златия, с. Разград и с. Ботево, община Вълчедръм.", "date": "2018.05.16", "title": "Монтана: Питейната вода в селата  Златия, Разград и Ботево, Община Вълчедръм,  съдържа хром над допустимите норми"}
{"url": "http://www.focus-news.net/news/2018/05/16/2522665/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, каза за Радио „Фокус“ – Видин дежурният служител в Областно пътно управление-Видин. В посока за граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка между Видин и Дунавци.  Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.05.16", "title": "Видин: Нормално проходими са пътищата в областта"}
{"url": "http://www.focus-news.net/news/2018/05/16/2522668/libertas-makedoniya-liderat-na-albanskata-opozitsiya-zayavi-che-e-sreshtu-promyanata-na-granitsite-na-balkanite.html", "text": "Лидерът на албанската опозиция Лулзим Баша остро атакува премиера Еди Рама за аматьорство и неподготвеност в управлението на външната политика на Албания. Той смята, че Рама няма  конкретни резултати в областта на външната политика, а отношенията със съседите ги превръща в голямо шоу, където той се представя за голям европейски политик, предава македонската медия   „Либертас“.\r\n\"Рама третира Косово като провинция на Албания. Косово е суверенна държава, което е голямо постижение за всички албанци. С това той дава боеприпаси на сръбската страна, за да играе на тезата на Велика Албания“, заяви Баша в интервю. Той допълни, че бъдещето на Балканите не е в прекрояване на границите, а в тяхната интеграция в ЕС и НАТО.\r\nСпоред него отношенията на Албания и Македония са в кома, защото не се решават въпросите, които засягат гражданите от двете страни. Виктор Турмаков", "date": "2018.05.16", "title": "„Либертас“ (Македония): Лидерът на албанската опозиция заяви, че е срещу промяната на границите на Балканите"}
{"url": "http://www.focus-news.net/news/2018/05/16/2522666/varna-mokri-na-mesta-sa-patnite-nastilki-na-teritoriyata-na-oblastta-zaradi-kratkotrayni-valezhi.html", "text": "Мокри са пътните настилки на територията на Варна и областта заради краткотрайни валежи, предаде репортер на Радио „Фокус“ – Варна. Трафикът по основните направления за София, Бургас и Добрич е с нормална интензивност. По данни на Агенция „Пътна инфраструктура“ по автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Движението по автомагистрала „Хемус“ в участъка Девня – п.в. Ветрино от км 386+000 до км 402+000 се осъществява с повишено внимание поради косене на тревни площи в южно платно в посока Варна. Трафикът в участъка п.в. Ветрино – Девня от км 386+000 до км 402+000 в посока Варна също се осъществява с повишено внимание поради косене на тревни площи. Работи се и по трасето Невша – Варна от км 375+800 до км 425+500. Ремонтни дейности на асфалтовата настилка се осъществяват по път I-2 Зайчино Ореше – Неофит Рилски от км 146+800 до км 168+000, както и по участъка Калиманци – Аксаково от км 6+000 до км 0+000. Продължават дейностите и по третокласния път Старо Оряхово – Гроздьово.\r\nМарияна ВАЛЕНТИНОВА", "date": "2018.05.16", "title": "Варна: Мокри на места са пътните настилки на територията на областта заради краткотрайни валежи"}
{"url": "http://www.focus-news.net/news/2018/05/16/2522658/st-kom-atanas-ilkov-odmvr-plovdiv-politseyski-patruli-shte-regulirat-dvizhenieto-po-vreme-na-protestnoto-shestvie-na-avtomobilnite-prevozvachi.html", "text": "Полицейски патрули ще регулират движението утре по време на протестното шествие на автомобилните превозвачи в Пловдив. Това съобщи за Радио „Фокус”-Пловдив директорът на ОДМВР-Пловдив старши комисар Атанас Илков. „ Очаква се движението да бъде леко затруднено за около половин час сутринта, преди 10 часа, когато тировете ще се придвижват до Асеновградско шосе и след 14 часа, когато ще се изтеглят, но хората трябва да бъдат търпеливи”, каза Атанас Илков.  По думите му през останалото време пътното платно няма да бъде заето, колите ще са разположени в неактивната лента по Асеновградско шосе, която се ремонтира. „За протеста от 10 до 14 часа утре е осигурен достатъчно полицейск", "date": "2018.05.16", "title": "Ст. ком. Атанас Илков, ОДМВР-Пловдив: Полицейски патрули ще регулират движението по време на протестното шествие на автомобилните превозвачи"}
{"url": "http://www.focus-news.net/news/2018/05/16/2522667/plovdiv-tir-s-chuzhda-registratsiya-e-avariral-na-iztochno-obhodniya-pat-na-grada-po-parvonachalni-danni-nyama-postradali.html", "text": "ТИР с чужда регистрация е аварирал на източно-обходния път на Пловдив, в участъка от разклона за  село Скутаре към пътен възел \"Скобелева майка\". Това съобщи за Радио \"Фокус\"- Пловдив говорителят на ОДМВР-Пловдив. Образувала се е колона от автомобили. Сигналът е получен около 18.20 ч. По първоначални данни няма пострадали. Към мястото пътуват пътни полицаи.\r\nЦветана ТОНЧЕВА", "date": "2018.05.16", "title": "Пловдив: ТИР с чужда регистрация е аварирал на източно-обходния път на града, по първоначални данни няма пострадали"}
{"url": "http://www.focus-news.net/news/2018/05/16/2522669/gd-granichna-politsiya-trafikat-na-tovarni-avtomobili-e-intenziven-i-v-dvete-posoki-na-gkpp-kulata-i-na-izhod-na-gkpp-dunav-most-ruse-gkpp-kapitan-andreevo-i-gkpp-lesovo.html", "text": "Трафикът на товарни автомобили е интензивен и в двете посоки на ГКПП \"Кулата\" на българо-гръцката и на изход на ГКПП \"Дунав мост-Русе\" на българо-румънската, ГКПП \"Капитан Андреево\" и ГКПП \"Лесово\" на българо-турската граница. Това съобщиха от ГД \"Гранична полиция\".\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.05.16", "title": "ГД \"Гранична полиция\": Трафикът на товарни автомобили е интензивен и в двете посоки на ГКПП \"Кулата\" и на изход на ГКПП \"Дунав мост-Русе\", ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/05/16/2522689/slavka-chakarova-kmet-na-chepelare-za-treta-poredna-godina-v-grada-shte-se-provede-bal-na-sportistite.html", "text": "За трета поредна година в Чепеларе ще се проведе Бал на спортистите. Това каза за Радио „Фокус“ – Смолян кметът на града, Славка Чакърова. Тя отбеляза, че родопската община е известна със своите спортисти и славата и гордостта, която те носят на живеещите в Чепеларе. „Тази година България се представи с доста добър отбор на зимната олимпиада, като четирима от участниците в него са от Чепеларе и те ще присъстват на Бала на спортистите. Това са Радослав Янков, Антон Синапов, Митко Герджиков и Теди Пенчева. Имаме и спортист, който не се състезава в олимпийски спорт, но също има страхотни постижения и това е Стоян Андреев. На бала ще присъства и великата Екатерина Дафовска – олимпийски шампион по биатлон, както и децата от спортните клубове в града“, поясни Чакърова.\r\nТя припомни, че идеята за провеждане на бала се е породила през пролетта на 2016 г., когато сноубордистът Радослав Янков спечели големия кристален глобус и всички развълнувани са го посрещнали на площад „Олимпийски“ в Чепеларе. „Тогава родителите споделиха, че искат спорта в Чепеларе да се възроди, тъй като не се е развивал както е нужно през последните години. След срещи с ръководителите на спортните клубове, стигнахме до извода, че имаме нужда от сериозна подкрепа и то на по-високо ниво. Така през май 2016 г. организирахме бала със същите спортисти. Тогава за първи път го направихме с благотворителна цел. Направихме добър разговор с треньори, спортисти и всички, които са допринесли за спорта в града и милеят за него и създадохме нов клуб. Децата тренират вече два зимни сезона и имат добри постижения“, подчерта Чакърова. Тя посочи, че през тази година бройката на спортуващите деца в Чепеларе се увеличава двойно, като това се дължи на усилията на треньорите и постиженията и примера, който дава Радослав Янков.\r\nИ тази година на Бала на спортистите в Чепеларе на търг ще се разиграват различни предмети, собственост на спортистите. Събраните средства ще отидат за подпомагането на спортните клубове. В града има картотекирани деца има е в клубовете по сноуборд, биатлон и колоездене. Кметът на Чепеларе добави, че ще има и куверти за външни лица и ако някой иска да си купи номера на Радослав Янков, с който е участвал на олимпиадата, може да присъства на бала. Събитието ще се състои на 17 май от 19.30 часа в Чепеларе.\r\nНели ГЕРГЬОВСКА", "date": "2018.05.16", "title": "Славка Чакърова, кмет на Чепеларе: За трета поредна година в града ще се проведе Бал на спортистите"}
{"url": "http://www.focus-news.net/news/2018/05/16/2522671/sluzhitel-ot-stolichna-obshtina-be-zadarzhan-za-vzimane-na-podkup-obzor.html", "text": "Образувано е досъдебно производство срещу директор на дирекция от Столична Община, район „Подуяне“, за взимане на подкуп в общ размер от 15 000 лева. На брифинг ръководителят на Софийска градска прокуратура Емилия Русинова и директорът на ГДБОП главен комисар Ивайло Спиридонов дадоха подробни за случая, като уточниха, че ръководният служител е началник-отдел от Столична Община и е получила подкуп „за да наруши свои служебни задължения\". Поръчката се развива в срок от няколко месеца. Размерът на паричната сума, получена вчера, е 10 000 лева, като обвиняемата е получила 5000 лева за същата обществена поръчка. Сумата е предадена от представител на дружество, спечелило обществената поръчка. Срещу задържаната ще бъде повдигнато обвинение. Наказанието, което е предвидено в НК, е до 8 години лишаване от свобода и глоба от 10 000 лева. Прокурор Русинова уточни, че са налице доказателства и за други обществени поръчки, за които длъжностното лице е получавало парични суми, но предвид краткия период от време, анализът и повдигането на тези обвинения предстоят идните дни. В процеса на работа по случая са установени контакти с представители на дружествата, които са печелили обществените поръчки, като комуникацията помежду им е била доста активна. Служителката е задържана за срок от 72 часа, като предстои внасяне на делото в съда.\r\nГл. комисар Ивайло Спиридонов поясни, че сигналът за корупционни действия е получен в ГДБОП още през октомври миналата година. По думите му по случая е използван целият набор от възможностите на СРС. Той допълни, че тепърва предстои работа по фактите, установени чрез тях, но са налице необходимите данни и доказателства за образуване на досъдебното производство.", "date": "2018.05.16", "title": "Служител от Столична община бе задържан за взимане на подкуп (ОБЗОР)"}
{"url": "http://www.focus-news.net/news/2018/05/16/2522663/radio-svobodna-evropa-makedoniya-spored-antonio-tayani-stabilnostta-na-zapadnite-balkani-e-ot-klyuchovo-znachenie-za-es.html", "text": "Председателят на Европейския парламент Антонио Таяни заяви, че стабилността на Западните Балкани е от ключово значение за Европейския съюз, предава радио  „Свободна Европа“  в своята македонска редакция.\r\nПреди среща на представители на Европейската народна партия, проведена преди срещата на върха ЕС-Западните Балкани в София, Таяни заяви, че е добре да се обсъди ситуацията в Западните Балкани. Той подчерта необходимостта от засилване на икономическото сътрудничество в много страни в региона и припомни, че Сърбия и Черна гора са вече  кандидати за членство в ЕС. Виктор Турмаков", "date": "2018.05.16", "title": "Радио „Свободна Европа“ (Македония): Според Антонио Таяни стабилността на Западните Балкани е от ключово значение за ЕС"}
{"url": "http://www.focus-news.net/news/2018/05/16/2522690/rosen-plevneliev-prezident-2012-2017-g-utreshnata-sreshta-es-zapadni-balkani-shte-zavarshi-s-deklaratsiya-i-mastarplan-za-svarzanost.html", "text": "Утрешната среща ЕС-Западни Балкани ще завърши с декларация и мастърплан за свързаност. Това прогнозира за вечерния блок „Това е България“ на Радио „Фокус“ Росен Плевнелиев, президент на България в периода от 2012-та до 2017-та година. Той припомни, че преди няколко месеца никой не е поставял на преден план европерспективата пред Западните Балкани и не е вярвал в успеха на този български приоритет, а днес България получава съгласието на европейските лидери по темата. \r\n„Утрешната среща на върха ще бъде безспорен успех. Отвъд песимизма в коментарите на някои медии, аз вярвам, че утре ще има декларация, която ще бъде плод на консенсус. От утре ще се говори и за Софийски дневен ред, който ще има историческа значимост, ще допълни и разшири, а дори и ще надгради с конкретика Солунския дневен ред от 2003 година. Европейските лидери утре ще седнат на масата за преговори заедно с лидерите от Западните Балкани и ще препотвърдят ангажимента за европейска перспектива“, коментира Росен Плевнелиев. Той препоръча на срещата на върха да не се определят конкретни дати и средства, защото това ще обезцени идеята за свързаност, която е равна на безценната идея за мир. Росен Плевнелиев уточни, че утре вместо за цифри, ще се говори за ясни приоритети и перспективи пред страните от Западните Балкани.", "date": "2018.05.16", "title": "Росен Плевнелиев, президент (2012-2017 г.): Утрешната среща ЕС-Западни Балкани ще завърши с декларация и мастърплан за свързаност"}
{"url": "http://www.focus-news.net/news/2018/05/16/2522693/varna-horovi-kolektivi-ot-obshtina-dolni-chiflik-pokazaha-pevcheskite-si-umeniya-na-stsenata-na-nch-izgrev-1919.html", "text": "Хорови колективи от община Долни чифлик показаха певческите си умения на сцената на НЧ „Изгрев 1919“. Това съобщиха за Радио „Фокус“ – Варна от Община Долни чифлик. В концерта се включиха самодейци от читалищата в с. Гроздьово, с. Венелин, с. Старо Оряхово, с. Горен чифлик, с. Пчелник, с. Солник, с. Нова Шипка, с. Голица, с. Детелина, с. Кривини и гр. Долни чифлик, както и изпълнители от Пенсионерски клуб „Златни години“ и Пенсионерско дружество „Ехо от младостта“.\r\nОсвен с песни и автентични носии, участниците впечатлиха публиката и със своите готварски умения, показвайки традиционни ястия в изложбата „Кулинарно пътешествие из Европа“.\r\nИнициативата е част от „Майски дни на културата в община Долни чифлик в подкрепа на Българското председателство на Съвета на ЕС 2018г.“", "date": "2018.05.16", "title": "Варна: Хорови колективи от община Долни чифлик показаха певческите си умения на сцената на НЧ „Изгрев 1919“"}
{"url": "http://www.focus-news.net/news/2018/05/16/2522692/predi-sreshtata-es-zapadni-balkani-obzor.html", "text": "Ден преди Срещата на върха между европейските лидери и Западните Балкани, българската столица бе домакин на редица събития, съпътстващи форума. \r\nВ София хотел „Балкан“ се проведе международна конференция на тема: „Демокрация, която дава резултати – реализиране на пълния потенциал на Западните Балкани“. На срещата присъстваха заместник министър-председателят на България и министър на външните работи Екатерина Захариева, ръководителят на генерална дирекция „Политика за съседство и преговори за разширяване“ на Европейската Комисия Кристиан Даниелсон, главният помощник държавен секретар на САЩ Елизабет Милард и македонският министър-председател Зоран Заев. Външният министър Захариева заяви, че всички европейски лидери подкрепят идеята, че трябва да се създадат дългосрочни взаимоотношения със страните от Западните Балкани. Според нея за Срещата на върха, която ще се проведе през утрешния ден в столицата има големи очаквания. Тя заяви, че трябва активно да се работи върху юношеската безработица, която е между 55 и 65% в Балканските държави. Тя също заяви, от срещата на върха в Тесалоники са минали 15 години и се надява след срещата в София, следващата среща на върха да не е след още 15. \r\nРъководителят на генерална дирекция „Политика за съседство и преговори за разширяване“ на Европейската Комисия Кристиан Даниелсон заяви, че трябва да има помирение между страните от Западните Балкани. Според него към момента държавите там работят в синхрон с държавите от ЕС, но тепърва им предстои да се изправят пред някои проблеми, свързани с борбата с корупция, зачитането на върховенството на закона и други. \r\nГлавният помощник държавен секретар на САЩ Елизабет Милард изрази задоволство, че България е избрала да използва Европредседателството да повдигне въпроса за европейското бъдеще на страните от Западните Балкани. Според нея, страната ни като държава съседка има особена роля в интегрирането на региона към европейските и евроатлантическите институции. \r\nМакедонският министър-председател Зоран Заев заяви, че страната му е на много напреднал етап в преговорите с Гърция за името на Македония. Той допълни, че благодарение на договора за добросъседство, подписан с България е подпомогнал за нарастване на търговията между двете страни до 12%. Заев отбеляза още, че имал много продуктивни срещи с лидерите на останалите Балкански държави и че 75% от македонските граждани подкрепят интеграцията към ЕС и НАТО. \r\nПо-късно председателят на Европейския съвет Доналд Туск даде специално изявление, в което засегна темите за ядрената сделка с Иран и каква трябва да бъде ролята на Европа в новата геополитическа среда. Той изтъкна, че ЕС иска да демонстрира, че го е грижа за социално-икономическото развитие на Балканския регион. Според него срещата е възможност да бъде показано, че европейската перспектива за страните от Западните Балкани остава. По повод ядреното споразумение с Иран Доналд Туск заяви, че Европа се нуждае от обединен политически фронт. Той призова европейските лидери да препотвърдят, че се придържат към ядрената сделка, докато Иран се придържа към нея. Председателят на Съвета ще настоява споразумението да продължи, въпреки оттеглянето на САЩ. По думите на Туск новата глобална игра Европа може да бъде основен играч или пионка. „Европа трябва да бъде благодарна на президента Доналд Тръмп, защото благодарение на него се отървахме от всички илюзии“, посочи той. „Той ни накара да осъзнаем, че ако имаме нужда от помощ, ще я намерим на края на собствената си длан“, заяви Доналд Туск. \r\nВ НДК кабинетът и бизнеса дискутираха инвестиционния потенциал на Западните Балкани. Министърът на икономиката Емил Караниколов заяви, че ЕС е основният инвеститор на Балканите с дял на търговията от 73%. С Китай напр. този процент е 7, а със Русия- 4.8. Като основа за насърчаване на инвестициите в региона министърът открои транспортната система. „Това е една от областите, в които не сме конкуренти, а партньори“, заяви той. Министърът за Българското председателство Лиляна Павлова обяви, че в Западните Балкани има над 20 млн. млади хора - работна ръка, от която всички в ЕС се нуждаят и трябва да се възползват. Тя изтъкна, че на утрешната среща ЕС- Западни Балкани се очаква лидерите да приемат политическа декларация и Софийски план за реализация на проекти. Планът, който тръгва от София, включва институционални реформи, сигурност, мерки и борба с организираната престъпност и миграцията, както и инвестиране в потенциала на региона. Утре ще бъде дадено началото и на първите проекти. България и Сърбия ще подпишат меморандум за газовата връзка между двете страни. А ден по-късно страната ни ще подпише меморандум и със Македония.\r\nОсновна тема, ден преди лидерската среща в НДК, беше и диалогът с Балканите за създаване на сигурност, растеж и свързаност. Председателят на групата на ЕНП Манфред Вебер заяви, че Западните Балкани имат партньори и приятели в ЕП, а приносът на България е много важен. „Трябва да покажем на хората, че в ЕС може да има положителен ефект от разширение към Западните Балкани“, изтъкна той. Хърватският премиер Андрей Пленкович коментира, че по-добрата свързаност е нужна на гражданите на Балканите. Премиерът Бойко Борисов посочи, че Срещата на върха не се провежда в много изгодна за Западните Балкани ситуация. Той обяви, че на срещата ще се обсъжда Брекзит и ядреното споразумение с Иран. Бойко Борисов изрази надежда най-накрая да се реши спорът за името на Македония. Той попита европейските лидери от какво толкова се опасяват при присъединяването на балканските страни, при положение, че като население са по-малки от Румъния, а като БВП са като Словакия. По думите на външния министър Екатерина Захариева отлагането на членството на Западните Балкани в ЕС ще демотивира и разгневи гражданите им. „Страните от Балканите трябва да покажат, че могат да правят реформи, да решават проблемите помежду си“, заяви тя. Според нея е възможно тази година да започнат преговорите за членство на Македония и Албания в ЕС. Екатерина Захариева беше категорична, че на Срещата на върха всички лидери на ЕС ще подкрепят европейската перспектива на Западните Балкани. Македонският външен министър Никола Димитров коментира: „Виждаме европейския влак и искаме да го хванем“. Той обяви, че процесът на присъединяване към ЕС винаги се проваля, ако се политизира. „Дадохме историята на историците. Крайно време е регионът ни да мисли за бъдещето“, заяви Никола Димитров. \r\nМеждувременно лидерите на Европейската народна партия (ЕНП) се събраха в резиденция „Бояна“. Основна тема на дискусия беше водещият приоритет на Българското председателство на Съвета на ЕС – Западните Балкани. Председателят на ЕНП Жозеф Дол подчерта, че Балканите винаги са били приоритет и за ЕНП и обясни, че трябва да се работи за региона в името на бъдещите поколения. „България и българският министър-председател Бойко Борисов могат да помогнат на ЕС за приобщаването на Западните Балкани, защото никой не познава региона по-добре от него“, подчерта Дол. От своя страна, премиерът Борисов коментира, че рисковете на Европа от интеграцията на Западните Балкани са нула. Той посочи, че ЕС е разтревожен от излизането на САЩ от ядреното споразумение с Иран и от търговското споразумение, както и от напрежението в Йерусалим. „И ако ние не си прегърнем и обгрижим Западните Балкани и не им помогнем, въпреки че много от тях не са готови и имат още да наваксват, тогава няма защо да се сърдим, че влиянието на САЩ, Русия, Саудитска Арабия ще бъде по-голямо, отколкото това на Европа. Надявам се президентите Вучич и Тачи да си подадат ръка и да покажат, че Балканите могат да бъдат не по-малко цивилизовани от двете Кореи“, каза още Борисов.\r\nПо-късно през деня премиерът Бойко Борисов посрещна официално колегите си от Европейския съвет в София Тех парк, където бе домакин на работна вечеря на лидерите на ЕС.", "date": "2018.05.16", "title": "Преди срещата ЕС - Западни Балкани (ОБЗОР)"}
{"url": "http://www.focus-news.net/news/2018/05/16/2522672/prof-anton-parvanov-ne-bi-moglo-da-se-ochakva-izostryane-na-protivorechiyata-mezhdu-sarbiya-i-kosovo-na-sreshtata-na-17-may.html", "text": "Противоречията между Сърбия и Косово са от доста време, те са ясни. В ход е една система от контакти и преговори под егидата на ЕС. Нещата са в едно рутинно състояние. Не би могло да се очаква да има изостряне в тези дни. Това каза в интервю за Агенция „Фокус“ проф. Антон Първанов, преподавател по Външна политика на Балканските страни в Катедра „Международни отношения“ в УНСС за това възможно ли е изостряне на противоречията между Сърбия и Косово на предстоящата среща между ЕС и Западните Балкани на 17 май. Според него едва ли може да се очаква рязко изостряне и във връзка с това, че Косово не е признато от част от страните в ЕС. „Косово отдавна е заявило участието си, държавите, които не го признават по един или друг начин ще бъдат представени на срещата в София. Испания остава на позициите си, но няма да се противопостави на провеждането на този самит“, обясни проф. Първанов. „Тук в София е една прекрасна възможност отново да се стигне до директни контакти и разговори между лидерите на Сърбия и Косово неразрешените проблеми с оглед голямата цел, която имат и двете страни“, каза още той.\r\nБиляна ИВАНОВА", "date": "2018.05.16", "title": "Проф. Антон Първанов: Не би могло да се очаква изостряне на противоречията между Сърбия и Косово на срещата на 17 май"}
{"url": "http://www.focus-news.net/news/2018/05/16/2522694/blagoevgrad-tarzhestveno-vrachvane-na-diplomite-na-absolventite-ot-fakulteta-obshtestveno-zdrave-zdravni-grizhi-i-sport-kam-yuzu-shte-se-provede-na-18-may.html", "text": "Тържествено връчване на дипломите на абсолвентите от факултета „Обществено здраве, здравни грижи и спорт“ към Югозападен университет (ЮЗУ) „Неофит Рилски“ ще се проведе от 11.00 часа на 18 май в Аулата на висшето учебно заведение. Това съобщиха от пресцентъра на университета. Своите дипломи в празничния ден ще получат 175 абсолвенти в ОКС „бакалавър“ и „магистър“ от специалностите „Кинезитерапия“, „Социални дейности“, „Логопедия“, „Спортна анимация“,  „Физическо възпитание и спорт за изявени деца и ученици“, „Кинезиология“, „Спортна кинезиология“, „Клинична логопедия“, „Логопедичен мениджмънт“, „Социално посредничество“, „Психосоциална рехабилитация“, „Социална работа при социално значими заболявания“ и „Адаптирана спортна дейност и физическа активност“. По традиция студентите с отличен успех ще бъдат наградени с плакет на Югозападния университет „Неофит Рилски“.", "date": "2018.05.16", "title": "Благоевград: Тържествено връчване на дипломите на абсолвентите от факултета „Обществено здраве, здравни грижи и спорт“ към ЮЗУ ще се проведе на 18 май"}
{"url": "http://www.focus-news.net/news/2018/05/16/2522695/tass-prezidentat-na-venetsuela-zayavi-che-e-gotov-da-zapochne-pregovori-sas-sasht.html", "text": "Президентът на Венецуела Николас Мадуро заяви, че е готов да започне преговори със САЩ, за да може натрупалите се между двете страни противоречия да бъдат разрешени, предава ТАСС.\r\n„Готов съм да разрешим проблемите с достойнство, с уважение, чрез диалог. Да престанат нападките на САЩ към нашата суверенна родина“, заяви Мадуро. Според него политиката на САЩ по отношение на Венецуела се е влошила рязко при президента Джордж Буш-младши, докато при неговия предшественик Бил Клинтън „винаги е имало възможност за диалог“. \r\nИ преди Мадуро е изразявал подобни намерения, но не е получавал отклик от Вашингтон. Виктор Турмаков", "date": "2018.05.16", "title": "ТАСС: Президентът на Венецуела заяви, че е готов да започне преговори със САЩ"}
{"url": "http://www.focus-news.net/news/2018/05/16/2522696/plovdiv-pretendentkite-za-tsaritsa-na-rozata-karlovo-2018-posetiha-nay-golyamata-firma-proizvoditel-na-produkti-ot-rozovo-maslo-na-teritoriyata-na-obshtinata.html", "text": "Претендентките за Царица на Розата – Карлово 2018 посетиха най-голямата фирма производител на продукти от розово масло на територията на общината и се запознаха със същината на обработването на розата. Това съобщиха за Радио „Фокус”-Пловдив от пресцентъра на Общината. Момичетата бяха и първите посетители в новооткрития шоурум на предприятието, който е изграден по повод 70-годишнина от създаването му. Претендентките за Царица на Розата – Карлово 2018 г. научиха много за предназначенията на българската маслодайна роза и нейното широко разпространение в козметичната, хранително-вкусовата и парфюмерийната промишленост.", "date": "2018.05.16", "title": "Пловдив: Претендентките за Царица на Розата – Карлово 2018 посетиха най-голямата фирма производител на продукти от розово масло на територията на общината"}
{"url": "http://www.focus-news.net/news/2018/05/16/2522673/dzhon-boltan-shansovete-sa-v-polza-na-provezhdaneto-na-sreshtata-na-visoko-ravnishte-sasht-severna-koreya.html", "text": "Съветникът по национална сигурност в Белия Дом Джон Болтън заяви, че шансовете все още са в полза на провеждането на среща на високо равнище между президента на САЩ Доналд Тръмп и лидера на Северна Корея Ким Чен-ун, въпреки заплахите на Пхенян, че ще отмени безпрецедентното събитие, предава  Reuters.\r\n„Това са шансовете според мен. Опитваме се да сме и оптимисти, и реалисти едновременно“, заяви Болтън. „Що направим всичко по силите си срещата да бъде успешна, но няма да отстъпим от целите на срещата, които са пълно, проверимо и необратимо ядрено разоръжаване на Северна Корея“, допълни той. Виктор Турмаков", "date": "2018.05.16", "title": "Джон Болтън: Шансовете са в полза на провеждането на срещата на високо равнище САЩ-Северна Корея"}
{"url": "http://www.focus-news.net/news/2018/05/16/2522698/rosen-plevneliev-prezident-2012-2017-g-s-poseshtenieto-si-v-rusiya-na-fona-na-evropredsedatelstvoto-prezidentat-rumen-radev-zadalbochava-izolatsiyata-si-v-es.html", "text": "С посещението си в Русия на фона на Европредседателството президентът Румен Радев задълбочава изолацията си в Европейския съюз (ЕС). Това коментира за вечерния блок „Това е България“ на Радио „Фокус“ Росен Плевнелиев, президент на България в периода от 2012-та до 2017-та година.\r\n„Президентът Румен Радев показва с всяко свое действие, че е и ще остане в историята като първият български президент – популист. Той може да се противопостави на Парламента или премиера, но – заявявам най-категорично, няма нито един популист-президент или министър-председател на която и да е държава, която да има тежест на международната сцена. Българският президент няма как да има тежест в ЕС и в дневния ред на държавите-членки. Оттук нататък му остава да ходи на изток, но това ще разделя българския народ, който е и без това разделен по темата за Русия“, коментира Росен Плевнелиев. Според него с тези действия настоящият държавен глава Румен Радев тръгва в погрешна посока.", "date": "2018.05.16", "title": "Росен Плевнелиев, президент (2012-2017 г.): С посещението си в Русия на фона на Европредседателството президентът Румен Радев задълбочава изолацията си в ЕС"}
{"url": "http://www.focus-news.net/news/2018/05/16/2522691/makfaks-donald-tusk-ochakva-sreshtata-na-visoko-ravnishte-v-sofiya-da-priblizhi-zapadnite-balkani-do-es.html", "text": "Председателят на Европейския съвет Доналд Туск смята, че утрешната среща на високо равнище ЕС-Западните Балкани в София ще бъде възможност както за ЕС, така и за региона да потвърдят, че европейската перспектива остава геостратегически избор за Западните Балкани, предава македонската медия  „Макфакс“.\r\n„Утре ще се срещнем с нашите партньори от Западните Балкани за първи път за  последните 15 години. Това ще бъде възможност и за двете страни да потвърдят, че европейската перспектива остава геостратегически избор в Западните Балкани“, заяви Туск\r\nОсвен това според Туск ЕС иска да покаже, че се грижи за социалното и икономическото развитие на региона.\r\n„Инвестициите в инфраструктурата и отношенията между хората извън и вътре в  Западните Балкани са от най-голям интерес за ЕС и това ще бъде целта на нашата среща на високо равнище“, допълни той.\r\nПредседателят на Европейския съвет подчерта също така, че очаква срещата в София да доведе  Западните Балкани по-близо до Европейския съюз. Виктор Турмаков", "date": "2018.05.16", "title": "„Макфакс“: Доналд Туск очаква срещата на високо равнище в София да приближи Западните Балкани до ЕС"}
{"url": "http://www.focus-news.net/news/2018/05/16/2522702/", "text": "Футбол: Първото полувреме на финала за Лига Европа завърши при резултат 1:0 за Атлтико Мадрид срещу Олимпик Марсилия на стадиона във френския град Лион.Голът отбеляза Антоан Гризман в 21-вата минута след подаване на Габи. Мачът се ръководи от холандския съдия Бьорн Куиперс.", "date": "2018.05.16", "title": "Спорт: Първото полувреме на финала за Лига Европа завърши при резултат 1:0 за Атлтико Мадрид срещу Олимпик Марсилия"}
{"url": "http://www.focus-news.net/news/2018/05/16/2522697/ventsislav-kalbov-su-sv-sv-kiril-i-metodiy-selo-krupnik-tazi-godina-nyama-da-imame-abiturienti-zaradi-nulev-priem-na-uchenitsi-v-9-klas-predi-nyakolko-godini.html", "text": "Тази година няма да имаме абитуриенти, заради нулев прием на ученици в 9 клас преди няколко години. Това каза в предаването „Симитли – минало, настояще и бъдеще“ на Радио „Фокус“ – Пирин Венцислав Кълбов, директор на СУ „Св. св. Кирил и Методий“ – село Крупник. Той обясни, че за щастие през следващата година ще има абитуриенти, които към момента се обучават в 11 клас. Кълбов добави, че макар да нямат зрелостници тази година, то в училището най-вероятно ще се проведе държавен зрелостен изпит, защото има ученици, които са завършили обучението си преди няколко години, но не са успели да си вземат матурите. \r\n„Имаме готовност за провеждането на матури, тъй като имаме подходяща зала, оборудвана с камери. Освен това получихме устройство, което позволява училището да бъде наблюдавано онлайн. Тази година 7 деца ще се явят на държавни зрелостни изпити“, каза още Кълбов. Той добави, че има и достатъчно на брой квестори. По отношение на резултатите, които възпитаниците на учебното заведение са показвали на матурите през предходните години, директорът отбеляза, че не е удовлетворен от тях. „Не съм доволен, защото имаше деца с добри резултати, но също така много от зрелостниците не успяха да издържат и двете матури, тъй като почти никой не се явява на трета матура“, коментира той. Според Кълбов средния успех на учениците също е много слаб.\r\nЛивия НИНОВА", "date": "2018.05.16", "title": "Венцислав Кълбов, СУ „Св. св. Кирил и Методий“ – село Крупник: Тази година няма да имаме абитуриенти, заради нулев прием на ученици в 9 клас преди няколко години"}
{"url": "http://www.focus-news.net/news/2018/05/16/2522703/sv-sinod-komisiyata-za-pregovori-za-ustanovyavaneto-na-kanonicheski-status-na-makedonskata-pravoslavna-tsarkva-ne-e-razpusnata.html", "text": "Св. Синод официално съобщи, че комисията за преговори с Македонската православна църква (МПЦ) и останалите Поместни православни църкви за установяването на канонически статус на МПЦ, определена на заседанието на 27.11.2017 г., не е разпусната, а председателят и членовете ѝ разглеждат в детайли постъпилите писма, искания и твърдения и подготвят мотивирано становище пред Св.Синод. Това съобщиха от пресслужбата на Св. Синод на Българската православна църква – Българска патриаршия (БПЦ – БП). Съобщението е с цел да опровергае злонамерена информация в медиите, че Св. Синод е разпуснал тази комисия, и че тя досега въобще не е работила.", "date": "2018.05.16", "title": "Св. Синод: Комисията за преговори за установяването на канонически статус на Македонската православна църква не е разпусната"}
{"url": "http://www.focus-news.net/news/2018/05/16/2522704/zoran-zaev-podkrepata-na-pes-e-ot-izklyuchitelno-znachenie.html", "text": "Македонският премиер и лидер на СДСМ Зоран Заев изрази благодарност за подкрепата на левите партии, членки на Партията на европейските социалисти, оказвана на Република Македония за членството в Европейския съюз и НАТО, по време на срещата на лидери от партиите, членуващи в ПЕС в София, предава Макфакс.\r\nНа срещата беше потвърдено, че Македония има силна подкрепа от партиите в ПЕС. Партиите-членки на ПЕС, които имат представители в европейските институции се ангажираха да предложат на Европейския съвет през юни да бъде определена дата за старт на преговорите с Република Македония за членство в Европейския съюз. Юлиян Марков", "date": "2018.05.16", "title": "Зоран Заев: Подкрепата на ПЕС е от изключително значение"}
{"url": "http://www.focus-news.net/news/2018/05/16/2522699/darzhavniyat-glava-rumen-radev-horata-ot-razlichni-religii-mogat-da-zhiveyat-v-mir-i-razbiratelstvo-na-balkanite.html", "text": "Вечерята ифтар е символ на непреходната култура на толерантност, която е дълбоко заложена в душевността на нашия народ. Приемам я и за символ на волята на държавата ни да работи за повече разбирателство, взаимно уважение и политика на протегнатата ръка. Това заяви президентът Румен Радев на традиционната вечеря ифтар по случай свещения за мюсюлманите месец Рамазан, съобщиха от прессекретариата на държавния глава. Домакинството на държавния глава на вечерята ифтар е израз на уважение към религиозния празник и традициите на българските граждани с мюсюлманско вероизповедание. \r\nСпециален гост на тържественото събитие беше председателстващият Председателството на Босна и Херцеговина Бакир Изетбегович. „Знам, че както в София, така и в прекрасния център на Сараево един до друг се извисяват католически, мюсюлмански, източноправославен и еврейски религиозни храмове и музеи. Това е ясно доказателство, че хората от различни религии могат да живеят в мир и разбирателство на Балканите“, подчерта в обръщението си държаният глава, според когото присъствието на Бакир Изетбегович на вечерята ифтар доказва, че лидерите на Балканите осъзнават дълбоко своята отговорност пред всички граждани в нашия регион. \r\nВсички ние осъзнаваме нашата отговорност, която имаме пред бъдещите поколения – да им завещаем ценностите и добродетелите, които нашите деди са предали на нас, домовете ни да бъдат отворени за нуждаещите се, сърцата ни към страдащите, а в молитвите и чрез делата си да търсим мир за света, в който живеем, каза още Румен Радев.  \r\nВ словото си президентът се обърна към ръководителите на вероизповеданията в България като изрази надежда, че те отговорно ще изпълняват своите задължения, за да не допускат чужди на традицията на българските граждани норми да намират почва у нас. „Вярвам, че единствено с обединени усилия можем да посрещнем предизвикателствата на съвременния свят и да не позволим омразата и ненавистта да вземат превес“, заяви още президентът Радев. \r\nДържавният глава се обърна и към всички присъстващи като ги призова „да продължаваме да споделяме и празниците, и делниците и да градим утрешния ден на децата ни в общия ни дом – България“. \r\n„На фона на насилието в световен мащаб, ние в България живеем заедно и аз съм убеден, че ако хората по света знаят за толерантността в България, то те биха се поучили от нас“, посочи от своя страна главният мюфтия д-р Мустафа Хаджи. Той посочи, че Рамазан е благодат, която сближава хората и така те стават по-добри и по-силни. „Ние водачите на религиозните общности се стремим да бъдем в крак със съвременните европейски ценности и въпреки всички предизвикателства ще продължим да вървим по пътя на разбирателството и взаимното уважение“, каза още той. \r\nНа тържествената вечеря ифтар присъстваха главният секретар на Св. Синод Негово Преосвещенство Мелнишки епископ Герасим, представители на традиционните вероизповедания в България, представители на парламентарно представените политически партии, дейци на културата и изкуството, дипломатически представители, общественици.", "date": "2018.05.16", "title": "Държавният глава Румен Радев: Хората от различни религии могат да живеят в мир и разбирателство на Балканите"}
{"url": "http://www.focus-news.net/news/2018/05/16/2522701/makfaks-zoran-zaev-se-sreshtna-s-emanyuel-makron.html", "text": "Македонският премиер Зоран Заев се срещна с президента на Франция Еманюел Макрон ден преди официалното откриване на срещата на лидерите на страните-членки на Европейския съюз и страните от Западните Балкани в София, предава Макфакс.\r\nДвамата са разговаряли по актуални политически теми от интерес за Европейския съюз, Балканите и Република Македония, както и за двустранните отношения между Франция и Македония. \r\nПремиерът Заев е изтъкнал пред френския президент, че Македония и страните от Западните Балкани се променят и демонстрират европейски облик. Той е информирал Макрон, че Македония продължава с интензивните и сериозни реформи в правосъдието, държавната администрация, в сферата на медиите и всички проекти за реформи се съгласуват в диалог с опозицията.\r\nПрезидентът Макрон е изтъкнал, че Франция следи политическите процеси в региона и в Република Македония и е отбелязал, че Македония и Гърция предприемат   исторически стъпки в намерението си да решат проблема с името и решаването на този спор има позитивна роля за двете страни.\r\nДвамата са се съгласили, че Западните Балкани трябва да за заздравят връзките си с ЕС и да се запази европейската перспектива за района. Юлиян Марков", "date": "2018.05.16", "title": "Макфакс: Зоран Заев се срещна с Еманюел Макрон"}
{"url": "http://www.focus-news.net/news/2018/05/16/2522660/mkd-makedoniya-zoran-zaev-i-aleksis-tsipras-imat-golemi-ochakvaniya-ot-sreshtata-na-visoko-ravnishte-v-sofiya.html", "text": "Големите очаквания и положителни моменти очакват министър-председателите на Македония и Гърция Зоран Заев и Алексис Ципрас от утрешното двустранно заседание в София в кулоарите на срещата на високо равнище  ЕС-Западните Балкани.  Заев и Ципрас заедно взеха участие в срещата на върха на европейските социалисти този  следобед и изразиха оптимизъм за срещата на високо равнище, предава  „МКД“ .\r\n„Очаквам само положителни моменти и потвърждавам постигнатото до момента“ заяви Заев за очакванията от утрешното заседание, без да се впуска в подробности.\r\n„Имам големи очаквания за всичко“, на свой ред заяви Ципрас.\r\nОчаква се Заев да проведе  среща с френския президент Емануел Макрон, след което ще се организират три специални вечери - една за лидерите на ЕС, един за социалистите и една за Европейската народна партия.\r\nСпоред неофициална информация няма подробности за разширяването, но Заев заяви, че е оптимист за постигнатия напредък по време на срещата на високо равнище  ЕС-Западни Балкани. Виктор Турмаков", "date": "2018.05.16", "title": "„МКД“ (Македония): Зоран Заев и Алексис Ципрас имат големи очаквания от срещата на високо равнище в София"}
{"url": "http://www.focus-news.net/news/2018/05/16/2522670/d-r-mimi-vitkova-nuzhna-e-politicheska-smelost-koyato-da-ozdravi-sistemata-na-zdraveopazvaneto-u-nas-razbivayki-porochnata-praktika-na-lobita-i-interesi.html", "text": "Нужна е политическа смелост, която да оздрави системата на здравеопазването у нас, разбивайки порочната практика на лобита и интереси. Това каза за вечерния блок „Това е България“ на Радио „Фокус“ д-р Мими Виткова, министър на здравеопазването в периода 1995-1997 г. и председател на Асоциацията на лицензираните дружества за доброволно здравно осигуряване. \r\n„Ако има политическа воля и смелост, както и професионален капацитет, така че да се откроят проблемите и да бъдат предложени решения. Интересите са толкова големи, че който си позволи да ги нарече с истинските им имена и да предложи реални решения, ще засегне много интереси. Защото на тяхното ухо – и на управляващи, и на опозиция, шепнат хора с разни интереси, и партиите не желаят да се противопоставят на тези интереси в полза на цялото общество“, коментира д-р Мими Виткова. Тя направи заключението, че ако в други сектори страната ни е лидер в региона, то по отношение на здравната система отдавна сме „извън Европа“ и не отговаряме на европейските стандарти.", "date": "2018.05.16", "title": "Д-р Мими Виткова: Нужна е политическа смелост, която да оздрави системата на здравеопазването у нас, разбивайки порочната практика на лобита и интереси"}
{"url": "http://www.focus-news.net/news/2018/05/16/2522700/plovdiv-vazpitanitsi-na-spetsializiraniya-uchenicheski-batalyon-vasil-levski-se-pokloniha-pred-pametnata-plocha-na-letets-izpitatelya-mayor-anatoliy-polyankov.html", "text": "Възпитаници на Специализирания ученически батальон „Васил Левски” от Панагюрище поднесоха цветя и се поклониха пред паметната плоча на летец-изпитателя майор Анатолий Полянков на авиобаза „Граф Игнатиево”, съобщи за Радио „Фокус“ – Пазарджик подполковник Михаил Неделев, командир на батальона. Паметникът бе почистен от учениците, поели отговорност за обгрижването му. \r\nНа 13 май 2009 г. със заповед № 543 на командира на поделение 28000 - с. Граф Игнатиево бригаден генерал Румен Радев на отряд „Млад спасител” е присвоено името на инж. майор Анатолий Полянков. В знак на признателност беше поднесен венец от подразделението на под. 28000 - с. Граф Игнатиево ръководено от подполк. Методи Петров Орлов и букети цветя от военнослужещи, приятели, колеги и ученици. Цветя поднесоха съпругата Женя и двете му дъщери Ася и Ева. Отслужена бе и упокойна молитва по случай 15 години от кончината му. Застъпвайки на пост и отдавайки почит, с преклонени глави пред подвига на летеца – герой майор Анатолий Полянков застанаха възпитаници от СУБ „Васил Левски”-младши сержант школник Мария Илкова и младши сержант школник Спас Чардаков и ефрейтор школник Константин Цветков. \r\n„Отиде си един смел летец-непреходен символ на съвременната българска авиация, майор Анатолий Полянков, който посвети живота си на авиацията, на небето и звездите. Като такъв ще го запомним-верен на себе си, верен на Българската армия, верен на България! Неговото дело остава и ще продължава да вдъхновява следовниците от отряд „Млад спасител”носещи неговото име и поколение смели мечтател“, каза също подполковник Михаил Неделев.\r\nАлбена ЖИЛЕКОВА", "date": "2018.05.16", "title": "Пловдив: Възпитаници на Специализирания ученически батальон „Васил Левски” се поклониха пред паметната плоча на летец-изпитателя майор Анатолий Полянков"}
{"url": "http://www.focus-news.net/news/2018/05/16/2522705/tass-iranskiyat-prezident-prizova-za-obedinenie-na-islyamskiya-svyat-za-protivodeystvie-na-izrael.html", "text": "Иранският президент Хасан Роухани призова за обединение на ислямския свят за противодействие на Израел, предава TACC.\r\nТова е заявил в сряда Роухани в телефонен разговор с президента на Турция Реджеп Тайип Ердоган.\r\n„Необходимо е ислямските страни да се обединят и да предприемат решителни мерки срещу Израел. ООН и Организацията за ислямско сътрудничество са длъжни да изпълнят своите задължения в този критичен период и да защитят палестинския народ“, казва Роухани.\r\nОт своя страна Ердоган заявява, че Турция няма да признае какъвто и да е мирен план, който не удовлетворява правата на палестинския народ. Юлиян Марков", "date": "2018.05.16", "title": "ТАСС: Иранският президент призова за обединение на ислямския свят за противодействие на Израел"}
