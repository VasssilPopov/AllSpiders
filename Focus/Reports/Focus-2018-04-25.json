{"url": "http://www.focus-news.net/news/2018/04/25/2515111/emsc-zemetresenie-s-magnitud-46-e-registrirano-v-rayona-na-vrancha.html", "text": "Земетресение с магнитуд 4,6 по скалата на Рихтер е регистрирано в централната част на Румъния в района на Вранча, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 20:15 часа местно време (съвпада с българското) на дълбочина от 150 км. Епицентърът е на 135 км. северно от Букурещ и на 55 км. югоизточно от град Сфънту Георге.\r\nНяма данни за жертви и разрушения. Виктор Турмаков", "date": "2018.04.25", "title": "EMSC: Земетресение с магнитуд 4,6 е регистрирано в района на Вранча"}
{"url": "http://www.focus-news.net/news/2018/04/25/2515138/reuters-s-rusiya-predvid-sasht-shte-natiska-sayuznitsite-si-ot-nato-da-uvelichat-voennite-si-razhodi.html", "text": "САЩ ще натисне съюзниците си от НАТО, особено Германия, да увеличат военните си разходи заради повишената заплаха от Русия, заяви в сряда неназован високопоставен източник от Държавния департамент на САЩ в навечерието на срещата на Алианса в Брюксел в петък, предава Reuters.\r\nПопитан дали номинираният за Държавен секретар Майк Помпео ще присъства на срещата ако бъде одобрен и от Сената в четвъртък, източникът заяви: „Следим внимателно това, но в момента нямам какво да кажа“.\r\nКъм момента може да се каже само, че и.д. държавен секретар Джон Съливан ще присъства на срещата на външните министри на страните от НАТО, посочи той.\r\n„В нито един момент след края на Студената война НАТО не е бил по-актуален от днес и ние виждаме тази подновена актуалност преди всичко в руската агресия“, е заявил източникът. „Руското правителство демонстрира възможностите си да заплашва, насилва, подкопава и дори да нахлува в съседните й страни“, подчерта той, като, според неговите думи, Москва е „дестабилизиращ фактор“ в Украйна, Грузия и Сирия.\r\nИзточникът на Reuters разкри, че засега шест страни-членки на НАТО са обявили плановете си да увеличат военните си разходи до исканите от НАТО 2% за периода до 2024 година.\r\n„Време е и останалите 13 страни-членки на Алианса да го направят и особено Германия, най-голямата и най-богата членка на НАТО от Европа“, е подчертал източникът пред Reuters.\r\nСпоред неговите думи, този въпрос ще бъде повдигнат по време на срещата между американския президент Доналд Тръмп и германския канцлер Ангела Меркел във Вашингтон следващата седмица.\r\nПревод и редакция:", "date": "2018.04.25", "title": "Reuters: С Русия предвид, САЩ ще натиска съюзниците си от НАТО да увеличат военните си разходи"}
{"url": "http://www.focus-news.net/news/2018/04/25/2515115/d-r-emiliya-katsarska-bchk-kyustendil-interesat-ot-strana-na-mladezhite-kam-parvata-dolekarska-pomosht-e-golyam.html", "text": "Интересът от страна на младежите към първата долекарска помощ е голям. Това каза пред Радио „Фокус” – Кюстендил д-р Емилия Кацарска, председател на БЧК – Кюстендил. „Тази година има голямо желание от страна на децата от училищата в Кюстендил и Дупница, които да участват в областното състезание по първа долекарска помощ. Надявам се, че тези деца ще продължат да се занимават с първата помощ, защото това е много важно за един човек – в първите критични минути, да се знае как и да се окаже помощ”, каза д-р Емилия Кацарска. По думите й през годината червенокръстката организация е ангажирана с различни обучения по първа долекарска помощ. БЧК – Кюстендил работи по специална програма, насочена към по-малките ученици. Другата програма е свързана с ученически екипи, а по-големите доброволци са включени в младежки авариен екип. „Не на последно място ние обучаваме и възрастните ни доброволци, които всяка година участват в национално състезание”, каза д-р Емилия Кацарска.\r\nВенцеслав ИЛЧЕВ", "date": "2018.04.25", "title": "Д-р Емилия Кацарска, БЧК-Кюстендил: Интересът от страна на младежите към първата долекарска помощ е голям"}
{"url": "http://www.focus-news.net/news/2018/04/25/2515112/inzh-deyan-ivanov-kmet-na-beloslav-nyama-registrirani-sluchai-na-futbolno-huliganstvo-v-grada.html", "text": "Няма регистрирани случаи на футболно хулиганство в Белослав. Това каза за Радио „Фокус“ – Варна инж. Деян Иванов, кмет на Община Белослав. Той допълни, че на територията на общината има два стадиона – единият се намира в село Езерово, а другият в град Белослав. Стадионът в село Езерово не е собственост на общината, а е в активите на ТЕЦ-а. Инж. Деян Иванов отбеляза, че стадионът в града е един от най-хубавите стадиони с естествен терен във Варненска област. „Стараем се да го поддържаме добре, но зимния период имахме проблем с дренажната система. Миналата седмица разрешихме временно ситуацията, за да изкараме сезона до 30 юни. След това ще започнем ремонт, тъй като тази година се навършват 100 години от основаването на футболния клуб в Белослав. Малко футболни отбори в България могат да се похвалят с такава история“, заяви кметът. По отношение на спортните площадки кметът инж. Деян Иванов коментира, че те са в задоволително състояние. „Спортните площадки са сравнително нови. Две спортни площадки има в града, една в село Езерово и една в село Страшимирово. Има вандалски прояви, но се стараем веднага да ремонтираме, за да могат площадките да се ползват от жителите“, добави инж. Деян Иванов.\r\nМарияна ВАЛЕНТИНОВА", "date": "2018.04.25", "title": "Инж. Деян Иванов, кмет на Белослав: Няма регистрирани случаи на футболно хулиганство в града"}
{"url": "http://www.focus-news.net/news/2018/04/25/2515114/nigg-ban-nyama-danni-zemetresenieto-ot-46-v-rayona-na-vrancha-da-e-useteno-u-nas.html", "text": "Няма данни земетресението от 4,6 по скалата на Рихтер в района на Вранча да е усетено у нас. Това съобщиха за Агенция „Фокус“ от Националния институт по Геофизика, Геодезия и География към БАН.", "date": "2018.04.25", "title": "НИГГ-БАН: Няма данни земетресението от 4,6 в района на Вранча да е усетено у нас"}
{"url": "http://www.focus-news.net/news/2018/04/25/2515120/plovdiv-shahmaten-turnir-pod-nadslov-mechtay-planiray-realiziray-zhivey-istinski-shte-se-provede-v-grada.html", "text": "Шахматен турнир под надслов „Мечтай, планирай, реализирай – живей истински!” ще се проведе в Пловдив. Това съобщиха за Радио „Фокус“ – Пловдив организаторите от Общинския съвет по наркотични вещества. Турнирът е част от годишната кампания „За да успеем, първо трябва да повярваме, че можем!” и ще се проведе от 10.00 до 14.00 часа на 27 април в Общински детски комплекс – Пловдив. За Купата на Общински съвет по наркотични вещества с Превантивно-информационен център-Пловдив, в различни категории ще се състезават ученици от начален до гимназиален курс, също младежи и студенти от града. Целта на мероприятието е да се покаже една различна алтернатива на младите хора за уплътняване на свободното време, чрез интелектуална, спортна и творческа ангажираност в борбата с психоактивните вещества.\r\nМероприятието ще се проведе под патронажа на кмета на Община Пловдив и ще бъде открито от председателя на Общинския съвет по наркотични вещества Живка Йовчева. За всички участници в турнира са подготвени индивидуални и отборни награди. Официалното откриване ще се състои от 10.00 часа на 27 април, а церемонията по награждаването на победителите – около 13.30 часа на същия ден.\r\nТони МИХАЙЛОВ", "date": "2018.04.25", "title": "Пловдив: Шахматен турнир под надслов „Мечтай, планирай, реализирай – живей истински!” ще се проведе в града"}
{"url": "http://www.focus-news.net/news/2018/04/25/2515110/razkriha-shemata-na-sluzhitelite-ot-dai-blagoevgrad-obzor.html", "text": "При операция, проведена под наблюдението на Специализираната прокуратура във вторник, бяха задържани 10 души от ДАИ - Благоевград, наложени са им 72-часови мерки за неотклонение. На брифинг в Специализирания съд административният ръководител на Специализираната прокуратура Иван Гешев заяви, че това е поредният ни случай, касаещ разследване за корупция и корупционни действия.  „Работата ни в  тази посока ще продължи“, добави той.\r\nЗаместник-административният ръководител на Специализираната прокуратура Даниела Начева даде подробности  за схемата, по която са действали  задържаните. Инспекторите са осъществявали функции по контрол на дейността на транспортни дружества са работили в екипи от по двама души на ротационен принцип в  рамките на месец. Известявали са транспортните фирми за предстоящи проверки, като са им  посочвали нужните документи, които следва да представят. Констатираните, при преглед  на документацията, сериозни нарушения, които по закон е следвало да бъдат санкционират с големи глоби, са били замествани с дребни нарушения. По този начин  е била търсена възможност за издаване на акт за установяване на нарушение, което се санкционира с минималната глоба от 200 лв., като например изтекли срокове на годишни технически прегледи на транспортни средства. Установени са и случаи на подправяне на товарителници на конкретни транспортни средства, така че да се окаже, че към датата на извършване на съответния транспорт, конкретното транспортно средство е били с изтекъл годишен технически преглед.  Начева  уточни, че по този начин от една страна се е отчитала активна дейност по контрол, а от друга – сериозните нарушения, които тези фирми са допускали, са били прикривани. „Като „компенсация“ инспекторите са получавали подкупи в размер на около 300 евро на транспортна фирма. В края на работния ден, събраните суми  са били разпределяни между инспекторите, участвали в съответната проверка“, уточни тя.  По думите ѝ средно дневно сумата, която е разпределяна като подкупи, за да се извършва тази дейност, е от порядъка на 1200 евро.\r\nДиректорът  на ГДБОР главен комисар Ивайло Спиридонов коментира: „Изключително добра оперативна работа на сектор БОП в Благоевград, които придобиха първоначалната информация за тези корупционни практики“. Той заяви, че в разследването, продължило в рамките на няколко месеца е използван целият набор от способи и специални разузнавателни средства, които позволиха документирането както на получаването, така и на разпределянето на подкупите. „При първоначалните действия по реализацията, в която бяха ангажирани над  100 служители на МВР,  бяха задържани около 30 души. Към момента обвинения са повдигнати на десетима“, допълни още гл. комисар Спиридонов.  \r\nВисока оценка за работата на спецполицаите даде и административният ръководител на Специализираната прокуратура Иван Гешев. По думите му през последните две години взаимодействието с ГДБОП е отлично. „Сигурен съм, че ще подобрим работата си“,  заключи той.", "date": "2018.04.25", "title": "Разкриха схемата на служителите от ДАИ-Благоевград (ОБЗОР)"}
{"url": "http://www.focus-news.net/news/2018/04/25/2515116/reuters-donald-tusk-zayavi-che-es-shte-zasili-satrudnichestvoto-sas-sarbiya-i-s-drugite-strani-ot-zapadnite-balkani.html", "text": "Председателят на Европейския съвет Доналд Туск заяви, че ЕС цели да засили икономическите си връзки със Западните Балкани, докато те приближават членството си към него, предава  Reuters.\r\n„ЕС е готов и иска да остане най-надеждният партньор на Сърбия и на целия регион на Западните Балкани“, каза Туск пред репортери след разговорите си със сръбския президент Александър Вучич в Белград. „На срещата ни в София на 17 май ще потвърдим готовността си да работим за интеграцията в ЕС“, допълни той.\r\n„Пред Сърбия има много работа. Започнахме да работим за върховенството на закона и за сътрудничеството с журналистическите асоциации“, на свой ред заяви Вучич. Виктор Турмаков", "date": "2018.04.25", "title": "Reuters: Доналд Туск заяви, че ЕС ще засили сътрудничеството със Сърбия и с другите страни от Западните Балкани"}
{"url": "http://www.focus-news.net/news/2018/04/25/2515121/bsp-obvini-upryavlyavashtite-v-chuvstvo-za-edinstvenost-i-iztakna-che-takiva-pretentsii-mozhe-da-ima-samo-narodat-obzor.html", "text": "Днешните управляващи имат чувството за единственост, но такива претенции може да има само българският народ. Това каза пред столични социалисти в Синдикалния дом на културата на транспортните работници в България лидерът на БСП Корнелия Нинова. По думите й чувството за единственост е минало дори границите на България. Нинова визира Европейската младежка конференция, която се проведе в София. „Днешната управляваща партия отвори битка с всички и с всичко. Днес те отвориха битка – война на президентската институция и така разрушават държавността. Отвориха война на опозицията, която от трибуната на българския парламент изпращаха в Сибир. Така разрушават парламентаризма. Отвориха битка на народа си, когато накараха хората с увреждания да стоят на патерица пред парламента и не ги допуснаха. Те отвориха битка на онези части от българското общество, които събраха смелост да се изправят и с гласа си да кажат, че са недоволни от системата. Те ги нарочиха и казаха: „Вие сте купени, вас ви извозват с автобусите“. Така отнеха най-изконното демократично право - да бъдеш свободен и да изразяваш мнение“, каза лидерът на БСП. Нинова изрази увереност, че социалистите могат да променят  България с цел народът да бъде спасен. Според нея не може политиката в България да продължава да бъде с  мандатно мислене. По думите й политиката иска простор, хоризонт, перспектива. Нинова бе в   Синдикалния дом на културата на транспортните работници в България, за да се включи в отбелязването на 70-ата годишнина от учредяването на Коларовската организация на БСП и 30-годишнината от създаването на районите „Връбница“, „Сердика“ и „Надежда“. Събитието  започна с химна на България, този на Европейския съюз и  Интернационала. Там  присъстваха още зам.- председателят на БСП Кирил Добрев, председателят на Градския съвет на БСП – София Калоян Паргов, депутати, стотици социалисти, както и внукът на Васил Коларов, който носи неговото име и част от първите ръководители на организацията. Слово по повод празника произнесе и  председателят на Градския съвет на БСП – София Калоян Паргов, започнал политическия си път именно от този район. Паргов заяви, че празникът на Коларовския район е повод да се даде заявката за победа на местните избори. Председателят на Градския съвет  подчерта, че БСП е уникална партия, защото е единствената със 127-годишна история. По думите му дългът на поколенията е да пази историческата памет. В тази връзка той обяви, че ще бъде създаден Алманах на Столичната организация. В края на официалната част бяха наградени дългогодишните ръководители на Коларовската районна организация на партията за активна дейност. Събитието завърши с концерт и съвместно изпълнение на песента „Моя страна, моя България“. \r\nДеница КИТАНОВА", "date": "2018.04.25", "title": "БСП обвини упрявляващите в чувство за единственост и изтъкна, че такива претенции може да има само народът (ОБЗОР)"}
{"url": "http://www.focus-news.net/news/2018/04/25/2515122/nezavisen-makedoniya-spored-donald-tusk-edinstveno-belgrad-mozhe-da-vzeme-reshenie-za-sarbiya.html", "text": "Отношенията между  ЕС и Сърбия, европейската интеграция, регионалното сътрудничество и инвестициите бяха основни теми на срещата в Белград между председателя на Европейския Съвет Доналд Туск и сръбския президент Александър Вучич, предава македонската медия  „Независен“.\r\nОсновната причина за посещението в Белград, както беше посочено на пресконференцията Доналд Туск, е подготовката за срещата на високо равнище на ЕС и страните от Западните Балкани на 17 май в София. Той също така каза, че иска да предаде посланието, че ЕС иска да остане най-надеждният партньор на Сърбия и страните от Западните Балкани за срещата в София да се потвърди готовността на ЕС за европейската перспектива на региона.\r\nТой допълни, че бъдещето на Сърбия няма да бъде решено нито от Москва, нито от Вашингтон, нито Анкара, нито Брюксел, а самите сърби ще решават съдбата си.\r\n„Само Белград ще реши. А ЕС е място, където никой не налага нищо на никого“, заяви Туск.\r\nТой добави, че с Александър Вучич е говорил и за състоянието на Западните Балкани, отбелязвайки настояването на сръбския президент за диалог с Прищина, което е „труден въпрос с голям емоционален заряд“, но и че този въпрос е стратегически избор, който в крайна сметка ще се отплати .\r\nВучич кратко се позовава на косовския въпрос, подчертавайки, че е важно да се стигне до компромисно решение, а най-голямо внимание на пресконференция посвети на икономическите въпроси, инфраструктурни проекти и помощта от ЕС. Виктор Турмаков", "date": "2018.04.25", "title": "„Независен“ (Македония): Според Доналд Туск единствено Белград може да вземе решение за Сърбия"}
{"url": "http://www.focus-news.net/news/2018/04/25/2514816/blagoevgrad-turisticheski-kulturno-informatsionen-tsentar-blagoevgrad-vze-uchastie-v-natsionalna-sreshta.html", "text": "Туристически културно-информационен център (ТКИЦ)-Благоевград представи своята дейност по време на националната среща на Туристическите информационни центрове (ТИЦ) в България. Събитието се проведе във Велико Търново и бе част от програмата на Международното изложение „Културен туризъм“. Това съобщиха от пресцентъра на Община Благоевград. По време на националната среща, ТКИЦ-Благоевград представи темата „Как един информационен център стана привлекателно място за култура, изкуство и младежки инициативи“.  Бяха разгледани още и полезни практики в сферата на културно- туристическите дейности.  \r\nНа форума бяха обсъдени плановете за развитие на ТИЦ в България, както и тяхното сертифициране, полезни практики за обслужване на туристи, развиване на маркетинг стратегии и опит от специалисти от бранша в страната.\r\nНа срещата присъстваха посланикът на Бразилия – Нейно Превъзходителство Ана Мария Сампайо Фернандес, заместник-министърът на туризма Любен Кънчев, кметът на Велико Търново и председател на Сдружението на общините (НСОРБ) Даниел Панов, Борислав Йорданов – управител на Общинската туристическа агенция „Царевград Търнов“ . Част от форума бяха още представители на над 40 информационни центрове, кметове, заместник-кметове, експерти и специалисти от общини. \r\nТуристическият културно-информационен център в Благоевград е създаден през 2014 година. Основната му цел е да информира гражданите на областния център, туристите за културните събития и да развива туризма, чрез реклама на туристическите дестинации.", "date": "2018.04.25", "title": "Благоевград: Туристически културно-информационен център-Благоевград взе участие в национална среща"}
{"url": "http://www.focus-news.net/news/2018/04/25/2514784/toplofikatsiya-sofiya-ead-smetkite-za-otoplenie-i-topla-voda-sa-izgotveni-korektno-i-saobrazno-iziskvaniyata-na-naredbata-za-toplosnabdyavane.html", "text": "Сметките за отопление и топла вода са изготвени коректно и съобразно изискванията на Наредбата за топлоснабдяване. Това съобщиха от пресцентъра на \"Топлофикация София\" ЕАД. Потребителите могат да се ориентират в месечната си сметка, като извършат последователно следните изчисления:  \r\nЗа база се приема реалната консумация във всеки отделен имот за предходния отоплителен сезон, отразена в изравнителната сметка. Всеки клиент може да открие останалите необходими  данни, които да приложи  във формулата, в информационната част на месечното съобщение към фактурата си.\r\n„Топлофикация София“ ЕАД напомня на всички свои клиенти, че е на разположение да отговори на въпросите на потребителите за начина на формиране на сметки по всички канали за комуникация – на телефон 0700 11 111, в клиентските центрове, на e-mail: inf_r@ toplo.bg или info_r@toplo.bg, в чат платформата на  сайта www.toplo.bg във Фейсбук страницата на дружеството.", "date": "2018.04.25", "title": "„Топлофикация София“ ЕАД: Сметките за отопление и топла вода са изготвени коректно и съобразно изискванията на Наредбата за топлоснабдяване"}
{"url": "http://www.focus-news.net/news/2018/04/25/2515113/istoricheska-rech-na-frenskiya-prezident-pred-kongresa-na-sasht-obzor.html", "text": "След интензивни преговори с държавния глава на САЩ Доналд Тръмп, в последния ден от посещението си във Вашингтон френският президент Еманюел Макрон изнесе реч пред Конгреса на САЩ. Лидерът на Париж говори пред двете камари на Конгреса – чест, с която за последно бе удостоен неговия предшественик Шарл де Гол през далечната 1960 г.\r\nМакрон бе посрещнат с топли, продължили три минути овации на крак от американските конгресмени преди да изнесе на английски език реч в Конгреса, който той определи като „светилище за демокрацията“. Макрон се ръкува с редица сенатори и конгресмени и постави ръка на сърцето си преди речта, която трябва да засегне споделената история между двете държави и международните предизвикателства.\r\n„Нашите две нации са вкоренени в една и съща земя, основани са върху идеалите на Американската и на Френската революция“, заяви Макрон. „Ние сме работили заедно за универсалните идеали на свободата, толерантността и равните права“, допълни той.\r\n„Трябва ни свободна и честна търговия“, заяви Макрон. „Търговската война между съюзници не съвпада с нашата мисия, с нашата история, с нашите цели за глобална сигурност“, допълни той.  Френският президент призова САЩ да отхвърлят национализма и да останат верни на глобалните идеали на сътрудничеството в лицето на тероризма и другите предизвикателства, допълвайки, че страните по света могат да запазят идентичностите си. „Можем да изберем изолационизма, откъсването от света и национализма – това е един от изборите. Може да бъде примамлив като временно облекчаване на страховете ни. Но затваряйки вратата пред света, не можем да спрем неговата еволюция“, допълни той.\r\nПо време на речта си Макрон зачеркна темата за фалшивите истории, публикувани в съмнителни онлайн източници, които се опитват да изглеждат легитимни, за да подведат гласоподавателите с дезинформация. „За да защитим демокрацията, трябва да се борим срещу все по разрастващия се вирус на фалшивите новини, който излага народите ни на ирационални страхове“, заяви Макрон по време на реч пред Конгреса на САЩ. „Без мисъл, без мир не може да има реална демокрация. Демокрацията е реален и рационален избор. Разложението на информацията е опит да се разяде самият дух на нашите демокрации“, допълни той. Същевременно той  предрече, че САЩ ще се завърнат към Парижкото споразумение за климата. По време на реч пред Конгреса той заяви, че климатичните промени са дългосрочен проблем, който няма да изчезне. Макрон говори в голяма степен за изменението на климата и околната среда в речта си. Но той реши да не критикува Тръмп или Съединените щати, а вместо това избра да подчертае неотложността на проблема. „С неурегулираните емисии на парникови газове, нарушаването на биологичното разнообразие и увеличаването на замърсяването на океаните, убиваме нашата планета“, отбеляза Макрон. „Нека се изправим пред факта, че няма планета Б“, допълни той.\r\nИранското ядрено споразумение бе друга важна тема от речта на френския президент. Той призова незабавно да започне работата над новото споразумение по ядрената програма на Иран, за да може в случай, че САЩ се изтеглят от настоящето, да няма изостряне на ситуацията в Близкия изток. „Мисля, че още сега трябва да започнем работата над новото споразумение и да сме уверени, че каквото и да е решението на САЩ, да не се допусне отсъствие на правила, да не се допусне конфликт в Близкия изток, изостряне на отношенията и потенциална война“, заяви Макрон. Според френския президент новото споразумение ще включва четири точки: блокиране на иранската ядрена програма до 2025 г., по-продължителна забрана за каквато и да е ядрена дейност, прекратяване на ракетната програма на Техеран и създаване на условия за политическа стабилност в региона.\r\n„Нашата цел е ясна“, заяви Макрон в Конгреса. По-рано президентът на САЩ Доналд Тръмп заяви, че предоговорено и „по-широко“ споразумение за ядрената програма на Иран би ограничило и ракетната му програма. „Иран никога няма да притежава ядрено оръжие. Не сега. Не след пет години. Не след десет години. Никога“, заяви Макрон. Виктор Турмаков", "date": "2018.04.25", "title": "Историческа реч на френския президент пред Конгреса на САЩ (ОБЗОР)"}
{"url": "http://www.focus-news.net/news/2018/04/25/2514703/pregled-na-osnovnite-temi-v-svetovniya-pechat-agentsiya-fokus.html", "text": "Държавният глава на Турция Реджеп Тайип Ердоган призова лидера на основната опозиционна сила в страната - Републиканската народна партия (РНП) Кемал Кълъчдароглу да се кандидатира на предсрочните президентски избори, насрочени за 24 юни, пише вестник Hurriyet.\r\nЕрдоган говори пред парламентарната група на управляващата „Партия на справедливостта и развитието“ (ПСР) в столицата Анкара, като разкритикува Калъчдароглу за преговорите, които води с други партии за издигането на съвместен кандидат-президент.\r\n„Г-н Кемал, не губете време. Елате и станете кандидат сега. Защо търсите кандидат тук и там? Защо не станете Вие кандидат?\", заяви Ердоган в рамките на заседание на парламентарната група на ПСР. \r\n„Това приляга за председател – да се кандидатура. Нека видим колко гласа ще даде нацията\", добави Ердоган.\r\nНа 20 април парламентът на Турция прие законопроект, който предвижда предсрочни избори в страната на 24 юни. Предложението получи подкрепата на 386 депутати от управляващите и опозиционните партии. Редовните избори трябваше да се проведат през ноември 2019 г.\r\n*** Министър-председателят на Израел Бенямин Нетаняху и министърът на вътрешните работи Арие Дери се споразумява за незабавно подновяване на подготовката за повторно отваряне на центровете за задържане на търсещите убежище, пише вестник The Jerusalem Post.\r\nВъв вторник Израел обяви, че няма да депортира търсещи убежище в трети страни. „Това вече не е в дневния ред“, се казва в документ, адресиран  до Върховния съд. \r\nПланът за депортиране на хиляди търсещи убежище – предимно еритрейци и суданци, в трети държави против волята им, бе разработван в продължение на месеци. Имиграционните органи на страната ще продължат да търсят възможности за доброволно депортиране на кандидатстващите убежище, но вече няма имат право да ги депортират.\r\nОпозицията реагира положително на решението, с което се отменя спорния план, предизвикал критика от международната общност.\r\n*** Кюрдските бойци, подкрепени от САЩ, започват да се връщат на фронтовата линия в борбата срещу близкоизточната радикална групировка „Ислямска държава“ в източната част на Сирия, след като турската офанзива срещу кюрдите на запад отслабна, съобщава американското издание Washington Examiner, като се позовава на говорител на военните на Вашингтон.\r\n„Знаете, че няма да кажа откъде идват тези бойци. Всичко, което ще спомена, е че виждаме как все повече бойци започват да се връщат в средната долина на река Ефрат“, заяви пред репортери полковник Райън Дилън. \r\n„Ислямска държава“ контролира две области в Сирия на изток от река Ефрат. Едната е в и около град Хаджин, който е по протежението на реката, а другата е близо до Дашиша, близо до границата между Сирия и Ирак.\r\nОперация „Маслинова клонка“ на Анкара, целяща да изтласка кюрдите в Северозападна Сирия далеч от границата с Турция, стана причина за изтеглянето на много кюрди далеч от бойните полета с „Ислямска държава“. Това обстоятелство принуди САЩ да направят „оперативна пауза\" през февруари и март.\r\nЗа да не се завърнат джихадистите от групировката, подкрепените от САЩ бойци  - Сирийските демократични сили (СДС), изкопаха отбранителни позиции и създадоха препятствия, докато водената от САЩ коалиция удвои броя на въздушните удари, насочени срещу целите на „Ислямска държава“ в двете области.\r\nСАЩ твърдят, че СДС са ограничени в способността си да извършват офанзивни операции, но връщането на някои бойци означава, че действията срещу екстремистите ще бъдат възобновени. \r\n„Започваме да виждаме как се връщат нови бойци на СДС, а с това и натискът върху „Ислямска държава“ на място... определено ще помогне за изкореняването им от последните две области\", изрази увереност Дилън.\r\nВоенните представители на САЩ не са дали срок за окончателното поражение на „Ислямска държава“, но източници от Пентагона твърдят, че в рамките на шест месеца  вече няма да имат почва в Сирия, макар някои от тях да останат на територията й.\r\n*** Севернокорейският лидер Ким Чен-ун и президентът на Южна Корея Мун Дже-ин ще разговарят в петък на конференция, която ще постави началото на серия от срещи на високо равнище през Ким през следващите седмици – включително и с участието на държавния глава на САЩ Доналд Тръмп. \r\nВ навечерието на събитието всички участващи страни в диалога се ангажираха с конкретни обещания. През уикенда лидерът на Пхенян обеща да страната му да прекрати изпитанията на ядрени оръжия и междуконтинентални балистични ракети. Тръмп приветства този ход на Ким Чен-ун в съобщение в социалната мрежа „Туитър“. В понеделник от Сеул на свой ред спряха излъчването на Kей-поп музика и пропагандни съобщения, които години наред можеше да бъдат чути в демилитаризираната зона на полуострова. Отслабна напрежението и между Северна Корея и Запада, което само допреди броени месеци предизвикаше сериозни опасения от война. Основните проблеми остават нерешени. Ето и основните пречки за постигане на мир със Северна Корея, представени от редакцията на американския вестник USA Today.Денуклеаризацията\r\nТова е най-важният въпрос - и най-спорен. Вашингтон твърди, че Северна Корея трябва да се откаже от своя ядрен арсенал, който сега може да удари градовете в САЩ. Ким Чен-ун обаче вижда в програмата си за ядрени оръжия ключ за оцеляването на режима му.\r\nПотенциалните компромиси включват споразумение, което ще задължи Северът да замрази и намали своя арсенал във времето, въпреки че е малко вероятно Вашингтон да се съгласи с предложението Пхенян да разполага дори с ограничени количества от подобен тип оръжия. \r\nДруги ключови точки, които може да се окажат пречка са мира, са свързани с позициите на Япония и други съюзници на САЩ в региона. Остава открит и въпросът дали Северна Корея би се съгласила инспектори да проверяват изпълнението на плана за денуклеаризация. „Ключовият въпрос ще бъде за значението и обхвата на денуклеаризацията\", обяснява Робърт Ейнхорн, анализатор в института „Брукингс\".Ядрени изпитания\r\nСъобщението на Ким Чен-ун, с което той обеща Пхенян да прекрати изпитанията на ядрени оръжия, бе приветствано от лидера на Белия дом. „Уау, ние не сме се отказали от нищо, а те се съгласиха на денуклеаризация (толкова хубаво за света), без повече тестове!\", туитна Тръмп в неделя. \r\nАнализаторите не са единодушни по въпроса колко е напреднала ядрената програма на Северна Корея, но повечето от тях заключават, че севернокорейците са постигнали значителен напредък и могат да си позволят да спрат тестовете, след като вече ракетите им могат да достигнат до американските градове. Американските войски\r\nКъм момента САЩ разполагат с около 28 000 военнослужещи, дислоцирани в Южна Корея - присъствие, което датира от Корейската война преди седем десетилетия, когато американските военни помогнаха за отблъскването на Севера. Тяхното присъствие, заедно с редовните съвместни учения между американските и южнокорейските сили, отдавна е дразнещо за режима в Пхенян. \r\nНаскоро Мун Дже-ин заяви, че севернокорейският лидер се е отказал от искането си всички военни на САЩ да се изтеглят от територията на Южна Корея като условие за денуклеаризация. Дали обаче действително това е гледната точка на Ким Чен-ун? Това би било спорен ход дори в Южна Корея, където мнозина гледат на присъствието на американските войски като важна преграда срещу агресията от Севера. „Никоя американска администрация няма да се съгласи с пълното изтегляне на войските ни от Южна Корея, освен в далечното бъдеще\", категоричен е Ейнхорн.Мирен договор\r\nЮжна Корея заяви, че е в разговори със САЩ и Северна Корея за официалния мирен договор, с който да бъде поставен формален край на Корейската война. Бойните действия в този конфликт приключиха още през 1953 г. с подписването на примирие, но войната така и не приключи официално. Демилитаризираната зона разделя двете страни и, макар че военните действия са прекратени през 1953 г., Северна Корея често е действала така, сякаш войната никога не е свършвала. \r\nПрез 1968 г. Северна Корея изпрати командоси на юг в неуспешен опит да убият президента на Южна Корея Парк Чунг-хи . През 1976 г. севернокорейски войници убиха двама американски офицери в демилитаризираната зона. През 2010 г. една севернокорейска подводница изстреля торпедо срещу южнокорейски военен кораб, при което загинаха 46 моряка.\r\nНе е ясно как би изглеждал мирен договор, в който САЩ и Китай трябва да бъдат страна по него, тъй като техни представители са подписали примирието. Има рискове за САЩ. Например, Северът може да твърди, че американските войски вече не са необходими в Южна Корея, когато има договор, предупреждава Брус Бенет, анализатор в Rand Corporation.Санкции\r\nИкономическите санкции са навредили на икономиката на Северна Корея и Ким Чен-ун отдавна търси изход от тях. Изграждането на икономиката на страната, която беше близо до колапс през 90-те години на миналия век, бе основен приоритет за лидера на Пхенян.\r\nЗасега санкциите са сред най-мощните лостове, които САЩ имат по отношение на режима на Ким Чен-ун, а Вашингтон няма да препоръча да бъдат премахнати без значителни отстъпки от страна на Пхенян. Анализаторите обаче не са сигурни доколко санкциите ще окажат влияние при преговорите за постигане на траен мир на полуострова. Администрацията на Тръмп твърди, че санкциите карат Ким да преговаря, но анализаторите не са сигурни, че санкциите са движещата сила зад последните ходове на лидера на Северна Корея.", "date": "2018.04.25", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/04/25/2514719/the-moscow-times-vladimir-putin-prokara-zakon-za-klevetnichestvoto-v-internet.html", "text": "Президентът на Русия Владимир Путин подписа нов закон, който ще позволи на властите да блокират уебсайтове, които публикуват клеветническа информация за публични фигури, пише руският вестник The Moscow Times.\r\nЗаконопроектът беше прокаран без проблеми през Държавната дума този месец.\r\nПодписът на Путин и публикуването на закона в понеделник вече позволява блокирането на обидни сайтове в рамките на ден след съдебно решение, което ще гласи: „за непремахване на информация, която дискредитира честта, достойнството или бизнес репутацията на даден гражданин.“\r\nЗаконът влиза в сила седмица, след като руският държавен регулатор Роскомнадзор започна да блокира услугата за съобщения „Телеграм“, причинявайки разпад сред различни и несвързани помежду си онлайн услуги. Йонислав Дочев", "date": "2018.04.25", "title": "The Moscow Times: Владимир Путин прокара закон за клеветничеството в интернет"}
{"url": "http://www.focus-news.net/news/2018/04/25/2514704/predstoyashti-sabitiya-v-stranata-za-25-april-agentsiya-fokus.html", "text": "*** \r\nОт 14.30 часа в зала „EFE“ на хотел „Маринела“ държавният глава Румен Радев ще бъде гост на конференцията „20 години / Dir.bg: THE NEXT BULGARIAN WEB“.\r\n*** \r\n9.00 часа ще започне пленарното заседание на Народното събрание.\r\n*** \r\nОт 11.30 часа в Народното събрание министърът на регионалното развитие и благоустройството Николай Нанков ще се срещне с депутатите от 2-ри многомандатен избирателен район Бургас. Срещата е по покана на депутата от ГЕРБ Ивелина Василева.\r\n*** \r\nОт 9.00 часа до 13.00 часа в хотел „Рамада“ експерти на Главна дирекция „Стратегическо планиране и програми за регионално развитие“ към Министерството на регионалното развитие и благоустройството ще представят условията, допустимите кандидати и дейности, както и изискванията при подготовката на проектните предложения във връзка с процеса по деинституционализация на социалните услуги за възрастни и хора с увреждания.\r\n*** \r\nОт 9.30 часа в IV състав на Специализирания наказателен съд ще се гледа делото срещу Ценко Ч., Мартин Ч., Иван Т., Димитър К., Иван Т. и др., обвинени в организиране и ръководене на организирана престъпна група. \r\n*** \r\nОт 9.30 часа в VII състав на Специализирания наказателен съд ще се гледа делото срещу Кръстьо Д. и Ивайло С., обвинени за квалифицирани състави на изнудване. \r\n*** \r\nОт 9.30 часа в XIII състав на Специализирания наказателен съд ще се гледа делото срещу Румен О., обвинен за безстопанственост в особено големи размери, представляваща особено тежък случай. \r\n*** \r\n10.00 часа ще започне заседанието на Министерския съвет\r\n*** \r\nОт 10.00 часа в V състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в образуване и ръководене на организирана престъпна група. \r\n*** \r\nОт 10.00 часа в III състав на Специализирания наказателен съд ще се гледа делото срещу Румен С., Младен П., Дейвид Г. и др., обвинени в образуване и ръководене на организирана престъпна група.\r\n*** \r\nОт 10.00 часа в IX състав на Специализирания наказателен съд ще се гледа делото срещу Радослав Б., Денис Б., Мариян К. и др., обвинени в образуване и ръководене на организирана престъпна група.\r\n*** \r\nОт 10.00 часа в I състав на Специализирания наказателен съд ще се гледа делото срещу Стоян И., обвинен в квалифицирани състави на изнудван. \r\n*** \r\nОт 10.00 часа до 14.00 часа в кабинет № 108 на Катедра по инфекциозни болести на ВМА-София ще се проведат безплатни консултации и прегледи на лица с инфекциозна мононуклеоза и други херпесни инфекции.\r\n*** \r\nОт 10.00 часа в I състав на Софийския градски съд ще се гледа делото срещу съдия Люба П. от Районен съд-Раднево и др., обвинени в престъпления против дейността на държавни органи и обществени организации. \r\n*** \r\nОт 10.30 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К. и Надежда Т., обвинени в Образуване и ръководене на организирана престъпна група. \r\n*** \r\nОт 10.30 ч. в Централна поща (ул. „Гурко“ №6) главният изпълнителен директор на „Български пощи” ЕАД Деян Дънешки ще пусне в употреба издание на тема „ Европа 2018 - мостове“, което се състои от две пощенски марки в тираж 18 000 броя, две пощенски марки в блок в тираж 10 100 броя, карнетка, илюстрован пощенски плик с оригинален знак за цена на пощенската услуга и специален пощенски печат.\r\n*** \r\nОт 11.00 часа в Конферентната зала на Дома на Европа (ул. „Г. С. Раковски“ № 124, София) ще бъде представен годишния доклад на Българския хелзинкски комитет (БХК) за състоянието на правата на човека в България през 2017 г.\r\n*** \r\nОт 11.00 часа в XVII състав на Специализирания наказателен съд ще се гледа делото срещу Добрин Д., Николай И., Красимир Б., Юлиян К. и др., обвинени в образуване и ръководене на организирана престъпна група.  \r\n*** \r\nОт 12.15 часа в зала „Мусала“ на хотел „Хилтън“ Министерството на регионалното развитие и благоустройството (МРРБ) организира кръгла маса за публично обсъждане на предложения за нови райони от ниво 2. Тя ще бъде открита от зам.-министъра на регионалното развитие и благоустройството Деница Николова.\r\n*** \r\nОт 13.00 часа в Националния пресклуб на БТА ще се проведе пресконференция, свързана със среща на над 90 български и руски изобретатели-ученици, студенти, докторанти, от 8 г. до 25 г., на първия у нас Международен фестивал за детско и младежко научно-техническо творчество.  Форумът е под патронажа на президента на България Румен Радев. \r\n*** \r\nОт 13.30 часа в заседателната зала на Висшия съдебен съвет (ВСС) прокурорската колегия към Съвета ще проведе заседание. \r\n*** \r\nОт 13.30 часа в XI състав на Специализирания наказателен съд ще се гледа делото срещу Диана В., Александър М. и Сашо К., обвинени за образуване и ръководене на организирана престъпна група. \r\n*** \r\nОт 13.30 часа в XVIII състав на Специализирания наказателен съд ще се гледа делото срещу Красимир К., Славчо А. и Галина А., обвинени за образуване и ръководене на организирана престъпна група.\r\n*** \r\nОт 13.30 часа в XIX състав на Специализирания наказателен съд ще се гледа делото срещу Иван Т., Димитър К., Димитър К., обвинение в престъпление по служба.\r\n*** \r\nОт 14.00 часа в зала „Запад“ на Народното събрание на пл. \"Народно събрание\" 2 Комисията по икономическа политика и туризъм ще проведе съвместно заседание с Постоянно действащата подкомисия за наблюдение на дейността в областта на защитата на потребителите и ограничаването на монополите.\r\n*** \r\nОт 14.00 часа в VII състав на Специализирания наказателен съд ще се гледа делото срещу Пламен М., Анета Г. и Женя Г., обвинени в образуване и ръководене на организирана престъпна група.\r\n*** \r\nОт 14.00 часа в сградата на БТПП в Конферентна зала Б, ет. 1 ще се проведе кръгла маса на тема „Представяне на иновативни проекти“ . \r\n*** \r\nОт 14.30 часа в зала 1 в Народното събрание на пл. \"Княз Александър I\" №1 Комисията по труда, социалната и демографската политика ще проведе заседание. \r\n*** \r\nОт 14.30 часа в зала 356 в Народното събрание на пл. \"Княз Александър I\" №1 Комисия по транспорт, информационни технологии и съобщения.\r\n*** \r\nОт 14.30 часа в зала 238 в Народното събрание на пл. \"Княз Александър I\" №1 Комисията по правни въпроси ще проведе заседание. \r\n*** \r\nОт 15.00 часа в зала 142 на Народното събрание на пл. \"Княз Александър I\" №1 Комисията по въпросите на децата, младежта и спорта ще проведе заседание.\r\n*** \r\nОт 15.00 часа в Резиденцията на британското посолство (бул. „Васил Левски“ 36) ще се проведе четвърти модул от обучението за здравни журналисти „Часът на диабета“.\r\n*** \r\nОт 15.30 часа в зала „Изток“ на Народното събрание на пл. „Народно събрание“ 2 Комисията по европейските въпроси и контрол на европейските фондове ще проведе заседание. \r\n*** \r\nОт 16.00 часа в Институт по отбрана \"Проф. Цветан Лазаров\" (бул. \"Проф. Цветан Лазаров\" 2, София 1592) ще се проведе Индустриален ден. \r\n*** \r\nОт 16.00 часа в басейна на 144-то СУ ще се проведе традиционния турнир по плуване ,, Купата на Спортна школа София“ за ученици в първи клас. \r\n*** \r\nОт 18.00 часа на футболното игрище в Комплекс „Спортна София – 2000“ (Зона Б-5) ще се проведе честването на Международния ден „Футбол за приятелство“. \r\n*** \r\nОт 18.00 часа в Литературен клуб „Перото“ ще се проведе дискусията „Какво е да живееш в интересни времена“. \r\n*** \r\nОт 18.00 часа във фоайето на зала „България“ ще бъде открита документална изложба за работата на големия български композитор Панчо Владигеров „Райнхард – Владигеров. Взаимовлияния и проекции”. \r\n*** \r\nОт 18.30 часа в салона на Синдикалния дом на културата на транспортните работници в България, клон София (бившето кино \"Освобождение\", бул. \"Мария Луиза\" №106) председателят на НС на БСП Корнелия Нинова и лидерът на столичните социалисти Калоян Паргов ще участват в тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\". На тържественото събрание-концерт сред гостите ще бъдат народни представители от \"БСП за България\" и общински съветници от групата на социалистите.\r\n*** \r\nОт 18.30 часа в кино „Одеон“ ще се проведе петото издание на Международен студентски филмов фестивал „Нова вълна“.\r\n*** \r\nОт 18.30 часа в Книжен център \"Гринуич\" (бул. \"Витоша\" 37) ще бъде представена книгата „Девет коментара за комунистическата партия“.\r\n*** \r\nОт 19.00 часа в театър „Азарян“ ще се състои спектакълът „За теб“. \r\n*** \r\nОт 19.30 часа в Галерията за съвременно изкуство „УниКредит Студио” ще бъде открита изложбата „Ела при мен” на фотографа  Яна Лозева. \r\n19.30 часа в зала „България“ тазгодишният „Европейски музикален фестивал“ ще събере на една сцена трима изявени български концертмайстори - Албена Данаилова, Димитър Иванов и Мони Симеонов.\r\n*** \r\nОт 9.00 часа ще се състои Ден на отворените врати в Детския отдел на Регионална библиотека „Димитър Талев“. \r\n*** \r\nОт 20.00 часа в голяма зала на Македонската опера и балет Ансамбъл „Пирин“ ще изнесе благотворителен концерт в Скопие под егидата на Министерство на външните работи. \r\n*** \r\nОт 11.00 часа ще се проведе пресконференция по повод премиерата на балета „Баядерка“ по Лудвиг Минкус. В пресконференцията ще вземат участие Веса Тонова – дългогодишна примабалерина на Софийска опера и балет и хореограф на постановката, Галина Калчева – примабалерина на Държавна опера – Бургас, Иван Токаджиев – сценограф, както и солисти от постановката.\r\n*** \r\nОт 13.00 часа пред паметника на поетесата Петя Дубарова в Морската градина четвъртокласниците от СУ \"Св. св. Кирил и Методий\" ще поднесат цветя и ще изнесат рецитал по повод 56 години от рождението ѝ.\r\n*** \r\nОт 19.00 часа ма сцената на НХК ще бъде представено Национално турне „Догодина по същото време”.\r\n*** \r\nОт 10.30 часа в Наказателна зала 1, ет. 1 в окръжен съд - Варна ще се състои пресконференция на Варненски окръжен съд.  \r\n*** \r\nОт 10.30 часа в централното фоайе на Варненския свободен университет „Черноризец Храбър“ ще бъде открито кариерно изложение „Ден на кариерата 2018“. \r\n*** \r\nОт 14.00 часа в офиса на ГЕРБ на ул. „Георги Бенковски” №1 общинският съветник Славчо Славов ще проведе приемна за граждани. \r\n*** \r\nОт  10.30 часа в пресклуба на БТА ще се състои пресконференция на Бюрото по труда.\r\n*** \r\nОт 10.00 часа в ЦДГ „Евгения Кисимова” ще се проведе среща по случай празника на детската книга с писателката Ружа Велчева. \r\n*** \r\nОт 10.30 часа в Чуждоезиковия отдел на РНБ „П.Р.Славейков“, ул. „Симеон Велики“, 7 ще се проведе Ден на италианския език и култура. Организира се съвместно със студенти изучаващи италиански език от ВТУ „Св. Св. Кирил и Методий“. \r\n*** \r\nОт 11.00 часа на площад „Св. Св. Кирил и Методий\" ще се състои Официална церемония „Първа копка“ по проекта „Привлекателна и съхранена автентична градска среда на гр. Велико Търново“. \r\n*** \r\nОт 12.30 часа в ПМГ „Васил Друмев“ ще се проведе представяне на ученически проекти по математика. \r\n*** \r\nОт 19.30 часа в Клуб 7 ще се проведе Изложба – търг в подкрепа на Александър Гайдев, част от кампанията „Презареди“. \r\n*** \r\nОт 18.30 часа в НЧ \"Развитие 1874\" ще бъде  представен хумористичния фолклорен концерт-спектакъл \"Вечерникъ по преславски\".\r\n*** \r\nОт 11.00 часа в залата на ет. 6 в административната сграда кметът на Община Видин Огнян Ценков и общинското ръководство ще дадат пресконференция по актуални теми. \r\n***  \r\nОт 17.00 ч. в изложбената зала на Държавен архив – Видин ще бъде открита изложба „Колажите на Златко“ на видинския фотограф Златко Ангелов.\r\n*** \r\nВ 13.00 часа ученици от ДПУ (Детско полицейско управление) към училище „Св. св. Кирил и Методий“ ще бъдат тържествено изпратени от свои колеги (униформени служители) и от директора на ОДМВР-Враца ст. комисар Янко Янколов за София, където ще участват в национална състезание. \r\n*** \r\nОт 17.00 часа в Общинската библиотека ще бъдат представени размислите „Мисли без плът\" на Ина Крейн. \r\n*** \r\nОт 18.30 часа в НЧ „Напредък - 1869“ „Театър 220“ - Горна Оряховица представя постановката „Татул“ по Георги Караславов. \r\n*** \r\nОт 16.30 часа и от 19.00 часа в Младежкия център ще се състои спектакъл „Поручик Бенц“ по Димитър Димов. \r\n*** \r\nОт 18.30 часа ще се състои премиерата на спектакъла „Само за мъже“ в Читалищен театър „Проф. Гочо Гочев“. \r\n***\r\nОт 10.30 часа в Обединен детски комплекс ще се проведе международно състезание по оказване на първа помощ на червенокръстки отбори от България и Холандия.\r\n*** В 11.00 часа в РЗИ-Пазарджик ще се проведе информационна среща на тема: „Имунизациите – лично право и споделена отговорност“.\r\n*** \r\nОт 11.30 часа  в стая 22 на Двореца на културата ще се проведе пресконференция относно XIII Международен конкурс за млади изпълнители на класически музикални инструменти и XI Международен конкурс за детска рисунка.\r\n*** \r\nОт 9.30 часа в зала 12 на Районния съд ще се гледа делото срещу Иван Б. и Анна К., обвинени в съучастие и като извършители при условията на продължавано престъпление с цел да бъдат ползвани, са съставили неистински официални документи.\r\n***\r\nОт 9.30 часа в зала 10 на Окръжен съд ще се гледа делото, което е насрочено по реда на чл. 270 от НПК по искане на подсъдимия Атанас Ч. за изменение на мярката за неотклонение „задържане под стража“. Подсъдими по делото са Атанас Ч., Веселин З., Симеон Г., Бисер Р., Стефан Г. и Васил В.\r\n*** \r\nОт 13.00 часа в 3 наказателен състав в зала 10 на Районния съд ще се гледа делото срещу Радослав К., обвинен в присвояване на лек автомобил „Шевролет“. \r\n*** \r\nОт 16.00 часа в офиса на  ГЕРБ в район „Южен” на ул. ”Академик Петър Динеков“ №1А общинските съветници Радослава Ташкова и Георги Василев ще проведат приемни за граждани. \r\n*** \r\nОт 17.00 часа в офиса на  ГЕРБ в район „Източен” на ул. ”Коста Паница“ №5 общинският съветник Ани Лафчиева ще проведе приемна за граждани. \r\n*** \r\nОт 17.30 часа в офиса на  ГЕРБ в район „Източен” на ул. ”Коста Паница“ №5 общинският съветник Емил Русинов ще проведе приемна за граждани. \r\n*** \r\nОт 9.00 часа в Зала 1 на Община Стара Загора ще се проведе първият кръг от Националното ученическо състезание „Защита при пожари, бедствия и извънредни ситуации“  – проява от Националния календар за изяви по интереси на Министерство на образованието и науката за 2018 г.\r\n*** \r\nОт 10.00 часа на територията на парк „Пети октомври“ ще се проведе вторият кръг от Националното ученическо състезание „Защита при пожари, бедствия и извънредни ситуации\r\n*** \r\nОт 11.00 часа в регионалния пресклуб на БТА РЗИ-Стара Загора ще даде пресконференция на тема: „Седмица на имунопрофилактиката“.\r\n*** \r\nОт 11.30 часа зам.-министърът на околната среда и водите Атанаска Николова и представители на Европейската комисия ще посетят Спасителния център за диви животни „Зелени Балкани“.\r\n*** \r\nОт 18.00 часа в Радио Стара Загора ще бъдат представена книгата „България за начинаещи : Джаз от сюжети и портрети\" от Веселина Седларска.  \r\n*** \r\nОт 18.00 часа в къща-музей „Гео Милев“ ще се състои премиерата на книгата на Камен Васевски – „Гео Милев: Начинател и редактор на вестници и списания, журналист и публицист“. \r\n*** \r\nОт 19.00 часа в Драматичния театър “Гео Милев“ ще се състои премиерният спектакъл на „Полковникът птица“ от Христо Бойчев. \r\n*** \r\nОт 11.00 часа в пресцентъра в Областна администрация директорите на дирекциите “Бюро по труда”, “Инспекция по труда” и “Социално подпомагане” ще дадат  съвместна пресконференция.\r\n*** \r\nОт 17.30 часа в Славейковото училище ще бъде открита изложбата „Луксът на XIX век.  \r\n*** \r\nОт 9.00 в  Регионален исторически музей ще се проведат заседанията по секции в Шестата национална конференция „Пътуване към България“. \r\n*** \r\nОт 10.00 ч. ще се състои среща с писателката Симеонка Илиева – Мони и представяне на книгата й „Приказни истории от три думи”, както и творческо ателие.\r\n*** \r\nОт 10.00 часа в Шуменския университет, в рамките на дискусия “Пръв сред равни – Ние и Европейския съюз“ ще бъдат наградени отличените във фото конкурса „Европа в Шумен“.", "date": "2018.04.25", "title": "Предстоящи събития в страната за 25 април (Агенция „Фокус“)"}
{"url": "http://www.focus-news.net/news/2018/04/25/2514705/sputnik-republikantsite-v-amerikanskiya-senat-planirat-da-ogranichat-vazmozhnostite-za-bavene-ot-strana-na-demokratite-pri-nominatsiite-na-donald-tramp.html", "text": "Републикански сенатори планират постоянна промяна на правило, което би съкратило времето позволено на демократите за бавене при обсъждането на номинации предоставени от президента на САЩ Доналд Тръмп, заяви сенатор Рой Блънт пред репортери, цитиран от Sputnik.\r\n„Утре в комисията по правилата ще маркираме правилото, което ще ни върне към времевия лимит, който Сенатът имаше през 2013 и 2014 г.“, обяви той.\r\nБлънт отбеляза, че 78 сенатора са гласували през 2013 г. за одобряване на дебат с времеви лимит от осем часа за старши представители на департаментите от министерско ниво и два часа за съдиите от окръжните съдилища, отнасящ се до повече от номинациите предоставени от тогавашния президент Барак Обама.\r\nПравилото изтече с края на 113-ия Конгрес в началото на 2015 г., но Блънт обяви че този път правилото ще бъде въведено за постоянно.\r\nАко бъде одобрено, гласуването на Сената по номинацията на Майк Помпео за Държавен секретар може да е първото по новите правила.\r\n„Майк Помпео трябва да бъде потвърден и то бързо“, заяви сенатор Джон Тун. „Единствено партизанските политики на демократите забавят целия процес и се опитват да попречат на президента Тръмп да сформира своя екип.“ Йонислав Дочев", "date": "2018.04.25", "title": "Sputnik: Републиканците в американския Сенат планират да ограничат възможностите за бавене от страна на демократите при номинациите на Доналд Тръмп"}
{"url": "http://www.focus-news.net/news/2018/04/25/2515117/iefimeridagartsiya-chetirichasova-sreshta-s-prepyatstviya-vav-viena.html", "text": "Четири часа продължиха преговорите за името между външните министри на Гърция Никос Коцияс и на Македония Никола Димитров с посредничеството на посредника Матю Нимиц, предава електронното издание \"Iefimerida\".\r\nСлед края на срещата международният посредник Нимиц е подчертал, че двете страни ще продължат да търсят решение и през следващите седмици.\r\nСпоред изданието двамата министри на външните работи са тръгнали без да направят изявления.\r\n\"Iefimerida\" съобщава, че според непотвърдена информация, следващата среща на преговарящите екипи ще бъде на 3 и 4 май 2018 г. в Солун.\r\nИзданието припомня, че преговорите във Виена бяха предшествани от негативна реакция срещу еврокомисаря по разширяването Йоханес Хан, който заяви че до две седмици Гърция и Македония ще намерят решение на спора, датиращ от четвърт век.\r\nВ отговор македонският премиер Зоран Заев определи очакванията на Хан като твърде оптимистични, а гръцкото министерство на външните работи призова еврокомисаря да спре да подкопава преговорите.", "date": "2018.04.25", "title": "\"Iefimerida\"(Гърция): Четиричасова среща с препятствия във Виена"}
{"url": "http://www.focus-news.net/news/2018/04/25/2514708/balgariya-rumaniya-gartsiya-i-sarbiya-formirat-rabotni-grupi-za-uskoryavane-na-infrastrukturnite-proekti-na-balkanite-obzor.html", "text": "България, Румъния, Гърция и Сърбия обсъдиха конкретни проекти за развитието на Балканите по време на Съвета за сътрудничество на високо равнище, който се проведе в Букурещ. Транспортните коридори, енергийната и дигиталната свързаност бяха във фокуса на разговорите между премиерите Бойко Борисов, Виорика Дънчила, Алексис Ципрас и президента Александър Вучич. \r\nЛидерите решиха да се формират работни групи на министрите на транспорта и съобщенията на четирите страни, които да финализират проектите преди срещата от формата 16+1 през юли в София. \r\nПремиерът Бойко Борисов заяви, че това, че срещите им продължават да се провеждат, е една добра новина. Той подчерта, че нямат намерение да излизат с декларации, а искат да напреднат в инфраструктурата и пристанищата. Премиерът Борисов през есента миналата година домакинства във Варна първия форум в този формат и отново призова за разбирателство и диалог на Балканите, подчертавайки, че проблем в която и да е държава става всеобщ за региона. \r\nМинистър-председателят на Гърция Алексис Ципрас посочи, че целта на четиристранния съвет е да допринася за мира, стабилността и сигурността в региона. „Балканите имат потенциал и ние сме тук, за да използваме възможностите за развитие според нашите интереси, а не само според дневния ред на трети страни“, каза Ципрас. Той съобщи, че страната му обмисля да се включи в инициативата 16+1.\r\nГръцкият, както и румънският премиер Виорика Дънчила, оцениха високо постигнатото по време на Българското председателство на Съвета на ЕС. Те откроиха приоритета Западни Балкани и потвърдиха подкрепата си за процеса на евроинтеграция на страните от региона.\r\nПрезидентът Александър Вучич благодари за ангажираността към Западните Балкани и конкретно към Сърбия и подчерта готовността и на четирите страни от Съвета за ускоряване на реализацията на инфраструктурните проекти.", "date": "2018.04.25", "title": "България, Румъния, Гърция и Сърбия формират работни групи за ускоряване на инфраструктурните проекти на Балканите (ОБЗОР)"}
{"url": "http://www.focus-news.net/news/2018/04/25/2514707/afp-targovski-predstaviteli-na-sasht-shte-posetyat-kitay-skoro.html", "text": "Президентът на САЩ Доналд Тръмп заяви във вторник, че висши търговски представители на САЩ ще пътуват към Китай скоро, в опит да разрешат търговските спорове между Вашингтон и Пекин, съобщава AFP.\r\nФинансовият министър на САЩ Стивън Мнучин, търговският представител на САЩ Робърт Лайтхайзър и други американски представители ще съставят групата, която ще пътува до Пекин, заяви президентът пред репортери.\r\n„Финансовият министър Стивън Мнучин ще пътува за Китай след няколко дена, за да преговаря по търговските въпроси“, уточни Тръмп. „Мисля, че Китай са много сериозни. Ние също сме много сериозни.“\r\n„Затова ще имаме делегация, по тяхно желание, която ще пътува до Китай. Те бяха тук наскоро, затова и ние ще отидем там. И това ще бъде добре“, допълни още американският президент.\r\nТой заяви още, че двете страни имат „много добри шансове“ за постигане на договорка. Йонислав Дочев", "date": "2018.04.25", "title": "AFP: Търговски представители на САЩ ще посетят Китай скоро"}
{"url": "http://www.focus-news.net/news/2018/04/25/2515124/prof-antoaneta-hristova-rumen-radev-se-zayavi-kato-ogledalo-na-problemite-ot-nachaloto-na-politicheskata-si-kariera-funktsiya-koyato-bi-tryabvalo-da-izpalnyavat-mediite-u-nas.html", "text": "Румен Радев се заяви като „огледало на проблемите“ от началото на политическата си кариера – функция, която би трябвало да изпълняват медиите у нас. Така политическият психолог проф. Антоанета Христова коментира за вечерния блок „Това е България“ на Радио „Фокус“ разменените роли между медиите и президента като институция през казуса Радев-Цветанов. Тя уточни, че създалата се излишна вербална война между президент и управляващи категорично не е полезна. Проф. Христова обясни, че очакванията към държавния глава влезе в ролята на обединител, на баща на народа, не са се оправдали. \r\n„Защо не успява един президент? Първи отговор – защото няма опит. Второ – защото средата го стимулира в едно или друго поведение, което понякога не му служи добре. Съветниците му не са достатъчно балансирани и преследват собствената си амбиция. Трето – самият той има различна визия за своето бъдеще, което го поставя в позиция на опозиция, а не на президент. И четвърто – защото идентификацията му е като опозиционер и все още не е направил крачката между опозиционерът Радев, който критикува и се бори, и настоящият президент Радев, който трябва да бъде баща на тези, срещу които се е борил“ обясни проф. Антоанета Христова. Тя допълни, че президентът трябва да извърви дълъг път към успокояване тона си към управляващи и опозиция, а пък те – да се научат да се въздържат от собствената си потребност за самозащита. Политическият психолог уточни, че липсата на промяна в доверието както към управляващи и опозиция, така и към президентската институция оприличава ситуацията у нас на циментирана среда, в която грешките се разливат в липсата на алтернатива и друг вид перспектива.", "date": "2018.04.25", "title": "Проф. Антоанета Христова: Румен Радев се заяви като „огледало на проблемите“ от началото на политическата си кариера – функция, която би трябвало да изпълняват медиите у нас"}
{"url": "http://www.focus-news.net/news/2018/04/25/2514710/prezidentat-na-republika-srabska-dovolni-sme-i-se-gordeem-ot-otnosheniyata-s-rusiya.html", "text": "Република Сръбска е напълно удовлетворена от състоянието на отношенията си с Русия и се гордее с тях. Това заяви във вторник президентът на РС Милорад Додик след срещата си с предсеталя на Съвета на Федерацията на Русия Валентина Матвиенко, която е на официална двудневна визита в Босна и Херцеговина, пише   „Российская Газета“ .\r\nСръбският политик е благодарил на Русия и нейния президент Владимир Путин за съхранението на Дейтънския договор, който е сложил край на въоръжения конфликт в БиХ, съобщава изданието „Независне новине“.\r\n„Нашето сътрудничество с Европейския съюз не е в ущърб на взаимодействието с Русия“, е отбелязал Додик, като е добавил, че приета от местния парламент резолюция задължава всички републикански институти да се придъжат към военен неутралитет.\r\n„РГ“ напомня, че делегация на Съвета на Федерацията на Русия начело с председателя му Валентина Матвиенко пристигна в понеделник на двудневна официална визита в БиХ, където руснаците провеждат последователни срещи с ръководството на страната и Република Сръбска.\r\nВ понеделник Матвиенко беше в Сараево, където изрази готовността на Русия за по-нататъшно развитие на приятелските двустранни отношения между страните, а освен това разясни позицията на Москва по ключови проблеми на международната арена.\r\nВ екзклузивно интервю за „РГ“ председателят на Палатата на народа (горната камара на парламента) на БиХ Огниен Тадич сподели впечатленията си от изказването на Валентина Матвиенко в Парламентарната асамблея.\r\nСпоред негото мнение визитата „се провежда във важен момент за целия свят. В момента вниманието на босненската общественост е насочен към развитието на ситуацията между ключовите играчи на международната арена, както и върху държавите, които се опитват да защитават своя суверенитет и право да градят собственото си бъдеще с различни законни способи“, отбеляза Тадич, като добави, че руснаците са ги запознали „със своята конструктивна позиция по съществото на тези въпроси“.\r\n„Според мен, обръщението на госпожа Матвиенко към депутатите в Палатата на народа и всички граждани на БиХ носеше приятелски характер и подчертаваше уважението към Дейтънския договор и желаниет на Русия да не допусне усложнения във вътрешнополитическата ситуация тук. Освен това, от нейните думи може да се направи извод, че в двустранните икономически отношения между нашите страни се откриват възможности за разширение“\r\n„РГ“ обяснява, че в момента БиХ има сложна система на властта, отчитаща интересите на трите държавообразуващи народа. Страната е разделена на две части (ентитети) – Федерация Босна и Херцеговина (мюсюлмано-хърватска) и Република Сръбска. Фактически това е съюз между две независими териториални образувания, над които стоят Съветът на министрите и Президиумът. Този модел е предвиден в Дейтънския договор, с който се слага край на войната в БиХ през 1995 година.\r\nПревод и редакция:", "date": "2018.04.25", "title": "Президентът на Република Сръбска: Доволни сме и се гордеем от отношенията с Русия"}
{"url": "http://www.focus-news.net/news/2018/04/25/2515119/24-vesti-makedoniya-spored-matyu-nimits-i-makedoniya-i-gartsiya-sa-angazhirani-da-nameryat-reshenie-za-spora-s-imeto.html", "text": "След срещата си във Виена с външните министри на Македония и на Гърция Никола Димитров и Никос Кодзиас специалният пратеник на ООН за спора с името Матю Нимиц заяви, че дискусията между тримата е била интензивна и двете страни са поели ангажимент да намерят решение, предава македонската медия  „24 Вести“.\r\n„ Чух и двете страни. Те са  много отдадени на намирането на решение. Процесът ще продължи през следващите седмици“, заяви. Министрите не дадоха изявления пред  медиите след срещата.  По-рано в ООН съобщиха, че Нимиц ще „съдейства и на двете страни в намирането на взаимно приемливо решение на проблема с името“. \r\nТова е третата среща, проведена на това равнище във Виена. Предишните две бяха на 13 февруари и 30 март 2018 година. Виктор Турмаков", "date": "2018.04.25", "title": "„24 Вести“ (Македония): Според Матю Нимиц и Македония, и Гърция са ангажирани да намерят решение за спора с името"}
{"url": "http://www.focus-news.net/news/2018/04/25/2515123/34-futbolni-fena-sa-zadarzhani-predi-po-vreme-i-sled-macha-mezhdu-levski-i-tsska-sofiya.html", "text": "34 футболни фена са задържани преди, по време и след проведената днес футболна среща, а други 23 във видимо нетрезво състояние не са допуснати до стадиона. Това съобщиха от пресцентъра на МВР. \r\nВ резултат на създадената от СДВР организация за охрана на обществения ред в столицата, не са регистрирани напрежение и инциденти по време на днешния футболен мач от първенството „Купа България“ между отборите на „Левски“ и ЦСКА на Националния стадион „Васил Левски“. Столичната полиция предприе всички мерки за обезпечаване на реда и сигурността на гражданите. Посетители на срещата бяха проверявани щателно на изградените в района на стадиона контролно-пропускателни пунктове, като преди началото на мача бяха задържани 30 лица. 11 от тях за притежание на наркотици, 11 за носене на забранени предмети (маски, боксове, ножове, пиротехника), 2 за агресивно поведение, задържани на метростанцията на Софийския университет и 6 – без документи. Общо 23 във видимо нетрезво състояние не бяха допуснати до стадиона. \r\nПри изтегляне на публиката след мача, от фенове на един от отборите е счупено стъклото на автобус на масовия градски транспорт в района на булевардите „Евлоги и Христо Георгиеви“ и „Черни връх“.  При предприети незабавни полицейски действия са задържани 2 за изясняване на съпричастността им към извършеното деяние. Други двама, оказали съпротива при полицейската проверка, също са задържани.", "date": "2018.04.25", "title": "34 футболни фена са задържани преди, по време и след мача между Левски и ЦСКА-София"}
{"url": "http://www.focus-news.net/news/2018/04/25/2514785/gl-prokuror-sotir-tsatsarov-prokuraturata-napravi-vsichko-vazmozhno-za-da-izpalni-svoite-zadalzheniya-po-zakon-pri-aresta-na-desislava-ivancheva.html", "text": "На този етап аз считам, че прокуратурата е направила всичко възможно, за да изпълни своите задължения по закон и го казвам съвсем ясно на глас. Аз считам, че колегите ни си свършиха работата и категорично стоя зад тях.Това каза главният прокурор Сотир Цацаров в интервю за предаването \"Здравей, България\" по Нова телевизия във връзка с ареста на кмета на столичния район \"Младост\" Десислава Иванчева. Главният прокурор отново коментира думите на вицепремиера Екатерина Захариев, че при ареста на районния кмет е премината границата. \"Въпросът е какво се разбираше под \"граница\". Ако с израза \"премината граница\" се свързваше фактът, че обвиняемата трябваше, според изискванията на закона, да присъства на всички действия по разследването и конкретно на огледа, който бе извършен - на претърсването на автомобила, не мисля, че бе премината каквато и да е граница. Просто бе спазен законът. Не малка част от тези, които говорят за премината граница, са и хората, които определят законите в тази страна. Ако не бе осигурено присъствието на лицето там, критиките пак щяха да са от същите хора по същия гръмовен начин\", заяви Цацаров.\r\nТой отбеляза, че дали правата на човека са нарушени или не, определя законът. \"Този закон не се определя, не се пише и не се приема от прокуратурата. А, че арестът е унизителен - спор за това няма. Но ще ми позволите да цитирам проф. Никола Филчев - \"Няма арест, който да не е унизителен\", добави той.\r\n\"Аз казах на глас това, което мисля. Преди мен министър Захариева каза на глас това, което мисли. Нито едното е укоримо, нито другото. Това, което бе важно за мен, бе да разбера дали позицията е лично на Екатерина Захариева и ли е позиция на българското правителство. Получих ясен отговори, че това не е позиция на българското правителство. След като стан ясно, че това не е позиция на българското правителство, аз мисля, че раздор между властите няма и не може и да има. Както изпълнителната власт не може да осъществява намеса в съдебната, включително и прокуратурата, така и съдебната не може да осъществява намеса в тази на изпълнителната. Всеки трябва да си знае правомощията\", каза още главният прокурор.\r\nТой коментира и думите на лидера на БСП Корнелия Нинова, която също заяви, че в случая границата леко е премината. \"Г-жа Нинова е колега, ако не ме лъже паметта - тя е бивш следовател. Това е едно. Второ, г-жа Нинова освен лидер на опозиционна партия е и народен представител, който разполага със законодателна инициатива. Ако тя смята, че процедурата, залегнала в закона, води до унижение и до нарушаване на човешките права, абсолютно нейно право, а и възможност е да предложи изменения в закона, които да го приведат в съответствие на нейните разбирания\", коментира Цацаров.\r\n\"Аз не мисля че това е отпор от страна на политиците. Не мисля, че трябва под общ знаменател да поставям всички политици. Отпорът е на първо място от някои от тях, защото работеща, действаща прокуратура и действаща антикорупционна комисия е съвършено неудобна за част от тях. Особено за една малка, но особено креслива извънпарламентарна част тя е особено неудобна, защото елиминира тяхната теза за бездействаща прокуратура и така на практика обезсмисля собственото им съществуване, сведено в момента до по-малко от 2%\", заяви той.\r\n\"Най-голямата неистина беше, че парите са върнати т.е., че вещественото доказателство не съществува и оттук насетне целият процес е обречен на неуспех. Тази неистина беше повтаряна, повтаряна, повтаряна, защото им върши работа. Адвокатът работи за хонорар, това не е срамно, това не е лошо. Той осъществява функция по защита. Дали доказателствата са безспорни, решава съдът\", каза още Сотир Цацаров.", "date": "2018.04.25", "title": "Гл. прокурор Сотир Цацаров: Прокуратурата направи всичко възможно, за да изпълни своите задължения по закон при ареста на Десислава Иванчева"}
{"url": "http://www.focus-news.net/news/2018/04/25/2514711/kiberterorizmat-v-evropa-e-praktika-sreshtu-koyato-tryabva-barzo-da-se-predpriemat-silni-instrumenti-za-efektivno-protivodeystvie-obzor.html", "text": "Кибертероризмът в Европа е практика, срещу която трябва бързо да се предприемат силни инструменти за ефективно противодействие. Около тази теза се обединиха участниците от конференция „Кибертероризъм – подготвен ли е Европейският съюз“, която се проведе в Европейския парламент в Брюксел по инициатива на български евродепутати.\r\nПредседателят на Европейския парламенти Антонио Таяни обясни, че цифровизацията е от огромно значение за развитието на икономиката и за връзката между различните държави членки на ЕС. „Нo нека да бъдем внимателни, защото някои биха могли да използват цифровата система, за да ни причинят щети. Знаем отлично, че „Ислямска държава“ използва тази система, за да създаде връзки с млади хора и за да създаде една много опасна мрежа. Благодарение на цифровизацията, те разговарят с бъдещи млади терористи в целия свят и най-вече в Европа. Нека не забравям, че могат да пострадат и институциите – цифровите технологии могат да се използват, за да погледнат какво се случва в тях и по този начин могат да се разкрият военни тайни, а много са онези, които искат да опознаят технологичните тайни на Европа“, каза още Таяни. Той посочи, че тероризмът има различни лица и обясни, че освен „Ислямска държава“, Европа има и други врагове по света. „Така че трябва да защитим информацията, с която разполагаме. Атаките не винаги са видими, не винаги са бомби, понякога те са скрити и дори са по-опасни от това да се разруши една сграда. Затова трябва да разполагаме с мерки за спиране на тези атаки, затова трябва да осигурим едно устойчиво и защитено развитие на цифровите технологии. Трябва да бъдем бдителни“, коментира той.\r\nЕврокомисарят по цифрова икономика и общество Мария Габриел обясни, че кибертероризмът няма да чака законодателния процес на Европейския съюз, затова трябва да се действа бързо. „Законодателството е част от решенията, но не бива да допускаме да бъде дървото, което да ни пречи да виждаме гората. Поради това за мен е важно да продължим да работим по изграждането на мрежа от центрове за компетенции по киберсигурността. До края на април имаме отворен пилотен проект и държавите членки могат да кандидатстват, за да можем до една година да изясним какви са функциите на тези центрове. Важно е да инвестираме не само в технологии, но и в човешки ресурс“, каза още Мария Габриел и посочи, че той е финансират в рамките на програмата „Хоризонт 2020“ и е на стойност 50 млн .евро. Тя обясни, че са ззаделени и 450 млн. евро за ключови европейски проекти, за проучване на киберсигурността.\r\nГлавният прокурор Сотир Цацаров коментира, че практикуващите съдии и прокурори по-трудно осъзнават, че проблемите с кибертероризма не са само теория, но и практика в ЕС. „Искрено вярвам, че работата ни днес в тази зала е от особено значение, защото проблемите, които ще обсъдим, не са само теория – те са от особен означение за всички практикуващи магистрати. Някакси по-трудно и по-бавно практикуващите съдии и прокурори осъзнаваме, че тероризмът не е само бомби и гибел на невинни хора. По-трудно осъзнаваме, че тероризмът е в компютрите ни, в социалните ни мрежи, в информационните системи на държавните администрации в страните от целия Европейски съюз. Всъщност тероризмът на моменти е и в личните ни компютри“, каза още Цацаров. Той припомни, че на 17 април Европейската комисия обяви своя законодателна инициатива, която по думите му е от изключително важно значение –обявяването на проектите, касаещи Европейска заповед за събиране на електронни доказателства и Европейската заповед за запазване на доказателства. „Това са изключително силни инструменти, които ще дадат мощно и в същото време ефективно оръжие за противодействие на кибертероризма. За нас е много важно, че на практика отиваме далеч над възможностите, които Европейската заповед за разследване ни предоставя“, коментира Цацаров.\r\nЕвродепутатът от ЕНП/ГЕРБ Емил Радев посочи, че нито една държава членка на ЕС не може да се справи сама с кибертерористичните атаки, затова е важно сътрудничеството на държавно ниво. „Темата за кибертероризма не е нова, но с развитието на технологиите зависимостта на човечеството от тях тя става все пo-актуална. Въпреки че няма точно определение какво е кибертероризъм, в най-общи линии това са добре обмислени широко мащабни атаки на информация с цел създаване терор сред населението. Кибертерористичните атаки са обосновани от идеология – те ни заплашват там, където физическият и виртуалният свят се припокриват“, каза още евродепутатът и посочи, че колкото по-технологично развита е една страна, толкова по-уязвима е тя на кибератаки.\r\nЦветилена СИМЕОНОВА", "date": "2018.04.25", "title": "Кибертероризмът в Европа е практика, срещу която трябва бързо да се предприемат силни инструменти за ефективно противодействие (ОБЗОР)"}
{"url": "http://www.focus-news.net/news/2018/04/25/2514712/voa-turtsiya-atakuva-evropeyskite-darzhavi-sled-zabranata-za-predizborni-agitatsii-v-nyakoi-ot-tyah.html", "text": "Предсрочните избори в Турция заплашват да поставят Анкара пред сблъсък с някои части на Европа с големи турски малцинства, пише Voice of America.\r\nГермания, Австрия и Холандия забраниха всякакви предизборни кампании или агитации на своя територия от турски политически партии до насрочените за 24 юни избори.\r\nВъпреки това, президентът на Турция Реджеп Тайип Ердоган дава знаци, че може да пренебрегне забраните.\r\n„Нашите подготовки навън са най-вероятно завършени вече“, заяви Ердоган. „Няма да кажа в коя страна, но ще направя обръщение пред турски граждани в спортен салон с капацитета да приеме около 10 000 до 11 000 (души). Най-вероятно ще се съберем някъде в Европа и ще направя своето обръщение.“\r\nГермания беше особено гласовита по отношение на кампанията за изборите.\r\n„Нашата позиция в това отношение е твърда. Провеждането на предизборна кампания за друга държава в Германия не е позволено три месеца преди изборите“, заяви външният министър на Германия Хайко Маас, покрай срещата на външните министри на държавите от Г7 в Торонто. „Това се отнася до всеки, независимо откъде идва.“Речите „не са желани“.\r\nАвстрийското и холандското правителство налагат подобни забрани.\r\n„Речи на турски политици, които са част от предизборната кампания, са нежелани в Австрия и няма да продължават да са позволени“, заяви австрийският канцлер Себастиан Курц пред радио станция.\r\n„От една страна те блокират упражнението на повечето фундаментални демократични права, а  от друга страна спорят, че има негативно развитие на демокрацията в Турция“, отвърна турският министър по европейските работи Йомер Челик.\r\nЗабраната за водене на предизборна кампания ще бъде сериозен удар за управляващата Партия на справедливостта и развитието и преизбирането на нейния лидер, Реджеп Ердоган.\r\nАнализаторите отбелязват, че турските гласоподаватели в Европа имат силно желание да подкрепят Ердоган и неговата партия. Според тях подобна подкрепа може да се окаже решаваща в юнските избори.Ердоган „може и да не спечели“.\r\n„Ясно е, че всички проучвания на общественото мнение показват, че Ердоган може и да не спечели“, заяви политологът Ченгиз Актар. „Няма да бъде лесно. Той ще има нужда от всичката подкрепа, която може да получи. Ще бъде много рисковано за европейските съседи на Турция.“\r\nНякои наблюдатели предполагат, че последните наложени забрани за агитации и предизборни кампании може да играят в полза на Ердоган.\r\n„Много е трудно да се повярва, че те (Германия, Австрия и Холандия) са толкова очевидни към факта, че колкото по-трудна правят кампанията за Партията на справедливостта и развитието, толкова повече ще се засили подкрепата за нея и Ердоган, което ще му осигури победа в изборите“, пише колумнистът Барчин Йънанч във в. „Hurriyet“. Йонислав Дочев", "date": "2018.04.25", "title": "VOA: Турция атакува европейските държави след забраната за предизборни агитации в някои от тях"}
{"url": "http://www.focus-news.net/news/2018/04/25/2515118/deklaratsiya-na-dvamata-zamestnitsi-na-desislava-ivancheva-obsadiha-na-predsedatelski-savet-na-sos-obzor.html", "text": "Декларация на двамата заместници на Десислава Иванчева обсъдиха на Председателскиясъвет на СОС. Двамата заместник-кметове на „Младост“ Владимир Клисуров и арх. Румен Русев излязоха с декларация по казуса кой да поеме функциите на временно изпълняващ длъжността кмет на района. От нея стана ясно, че Клисуров, когото Иванчева е посочила за заместник, си прави самоотвод. Декларацията на двамата бе основна тема на председателски съвет на Столичния общински съвет. След съвета председателят на Общинския съвет Елен Герджиков  заяви, че с извънреден доклад, подписан от целия председателски съвет на 26 април 2018 г., Общинският съвет ще избере за временно изпълняващ длъжността Владимир Клисуров, посочен в заявлението на г-жа Десислава Иванчева. Той подчерта, че никой не иска да противоречи на действащ, мажоритарно избран кмет. По думите му Владимир Крисуров е зам.-кмет на „Младост“ и има задължения. Герджиков заяви, че призивът му  към него е да подходи отговорно към ситуацията. Председателят на Градския съвет на БСП – София Калоян Паргов призова час по-скоро да се нормализира работата в „Младост“, за да се изпълнят ангажиментите към населението. По думите му те не са свързани само със строителство. „Това, което е забатачено като преписки и има съмнение, този екип, който е в момента, да го подреди и да работи по тях съобразно буквата на закона“, заяви Паргов. От своя страна заместник-кметът на района арх. Румен Русков заяви, че в момента администрацията в „Младост“ работи нормално. По думите му, тъй като няма изпълняващ длъжността кмет, не се подписват и подпечатват крайни документи с подписа и печата на кмета.\r\nДеница КИТАНОВА", "date": "2018.04.25", "title": "Декларация на двамата заместници на Десислава Иванчева обсъдиха на Председателски съвет на СОС (ОБЗОР)"}
{"url": "http://www.focus-news.net/news/2018/04/25/2514717/kandidatite-za-zam-predsedatel-i-chlenove-na-antikoruptsionniya-organ-byaha-izslushani-v-komisiyata-za-borba-s-koruptsiyata-predstoi-izbiraneto-im-ot-parlamenta-obzor.html", "text": "Кандидатите за зам.-председател и членове на Комисията за противодействие на корупцията и за отнемане на незаконно придобитото имущество бяха изслушани в Комисията за борба с корупцията, конфликт на интереси и парламентарна етика. Кандидатите се предлагат от председателя на Антикорупционния орган Пламен Георгиев, който представи кандидатурите им. В комисията бяха изслушани - Антон Славчев, Антоанета Георгиева-Цонкова, Пламен Йоцов и Силвия Къдрева. \r\nАнтон Славчев, който е кандидат за зам.-председател заяви, че Комисията ще създаде гаранции, че лицата на висши публични длъжности ще изпълняват правомощията си честно и почтено. Според него ефективността в работата ще доведе до повишаване на доверието на международните партньори към България. \r\nАнтоанета Георгиева-Цонкова изтъкна, че трябва да има обратна връзка между Антикорупционния орган и сигналоподателите. По думите й те трябва да останат анонимни и да бъдат защитени правата им.  \r\nЛюбен Йоцов апелира, че е много важно Антикорупционната комисия да обърна внимание на сигналите от граждани за корупция или лично облагодетелстване. Според него всички от комисията трябва периодично да преминат през проверки за почтеността, а борбата с корупцията да започне първо отвътре. \r\nСилвия Къдрева заяви, че осъзнава отговорността си и ще продължава да допринася за предотвратяване на корупцията и корупционното поведение. \r\nЧетиримата представиха концепциите си за работа в Антикорупционния орган и отговориха на въпроси на депутати. Всички заявиха готовност да минат през детектор на лъжата. Предстои избирането им в пленарна зала. За да бъдат избрани трябва да съберат повече от половината от гласовете на депутатите.\r\nБиляна ИВАНОВА", "date": "2018.04.25", "title": "Кандидатите за зам.-председател и членове на Антикорупционния орган бяха изслушани в Комисията за борба с корупцията, предстои избирането им от парламента (ОБЗОР)"}
{"url": "http://www.focus-news.net/news/2018/04/25/2514720/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Република Сръбска е напълно удовлетворена от състоянието на отношенията си с Русия и се гордее с тях. Това заяви във вторник президентът на РС Милорад Додик след срещата си с предсеталя на Съвета на Федерацията на Русия Валентина Матвиенко, която е на официална двудневна визита в Босна и Херцеговина, пише   „Российская Газета“ .\r\nСръбският политик е благодарил на Русия и нейния президент Владимир Путин за съхранението на Дейтънския договор, който е сложил край на въоръжения конфликт в БиХ, съобщава изданието „Независне новине“.\r\n„Нашето сътрудничество с Европейския съюз не е в ущърб на взаимодействието с Русия“, е отбелязал Додик, като е добавил, че приета от местния парламент резолюция задължава всички републикански институти да се придъжат към военен неутралитет.\r\n„РГ“ напомня, че делегация на Съвета на Федерацията на Русия начело с председателя му Валентина Матвиенко пристигна в понеделник на двудневна официална визита в БиХ, където руснаците провеждат последователни срещи с ръководството на страната и Република Сръбска.\r\nВ понеделник Матвиенко беше в Сараево, където изрази готовността на Русия за по-нататъшно развитие на приятелските двустранни отношения между страните, а освен това разясни позицията на Москва по ключови проблеми на международната арена.\r\nВ екзклузивно интервю за „РГ“ председателят на Палатата на народа (горната камара на парламента) на БиХ Огниен Тадич сподели впечатленията си от изказването на Валентина Матвиенко в Парламентарната асамблея.\r\nСпоред негото мнение визитата „се провежда във важен момент за целия свят. В момента вниманието на босненската общественост е насочен към развитието на ситуацията между ключовите играчи на международната арена, както и върху държавите, които се опитват да защитават своя суверенитет и право да градят собственото си бъдеще с различни законни способи“, отбеляза Тадич, като добави, че руснаците са ги запознали „със своята конструктивна позиция по съществото на тези въпроси“.\r\n„Според мен, обръщението на госпожа Матвиенко към депутатите в Палатата на народа и всички граждани на БиХ носеше приятелски характер и подчертаваше уважението към Дейтънския договор и желаниет на Русия да не допусне усложнения във вътрешнополитическата ситуация тук. Освен това, от нейните думи може да се направи извод, че в двустранните икономически отношения между нашите страни се откриват възможности за разширение“\r\n„РГ“ обяснява, че в момента БиХ има сложна система на властта, отчитаща интересите на трите държавообразуващи народа. Страната е разделена на две части (ентитети) – Федерация Босна и Херцеговина (мюсюлмано-хърватска) и Република Сръбска. Фактически това е съюз между две независими териториални образувания, над които стоят Съветът на министрите и Президиумът. Този модел е предвиден в Дейтънския договор, с който се слага край на войната в БиХ през 1995 година.\r\n***\r\nАрмения като че ли замръзна – премиерът Серж Саргсян, който преди това 10 години беше президент на страната, си подаде оставката под натиска на тълпата. Все още никой не разбира докрай точно какво се случи в Ереван, защо се случи и какво следва от тук нататък. Руското издание  „Комсомолская правда“ зададе тези въпроси на арменския публицист и политолог Вартан Алоян. „КП“: Доколко случилото се в Ереван е безпрецедентно\r\n„Подобни инциденти са се случвали на територията на бившия СССР, макар и не много. Да си спомним Елцин на танка през 1991 година и първия „оранжев“ майдан в Украйна през 2004-а година, след който на власт дойде Ющенко, измествайки Янукович. Друг е въпросът, че в Армения опозицията не дойде на власт, а само принуди Саргсян да си подаде оставката, събирайки огромни тълпи народ по улиците. Саргсян си отиде доброволно, за да се избегнат кръвопролития. Иначе те биха били неизбежни. Преди никой нямаше да повярва, че това е възможно да се случи и дори да предположи подобно нещо. Това е напълно неочаквано за всички. Но партията на Саргсян запази мнозинството си в парламента. И това, че той се реши на толкова мъжествен ход по-скоро ще го остави в политиката, отколкото да го изкара от нея“. „КП“: В Армения армията има особено положение. Каква е ролята й тук? \r\n„Армията в Армения действително е нещо повече от обикновена армия. Републиката е крепост под обсада. От едната страна е Азербайджан, който мечтае да вземе реванш в Карабах. От другата е Турция – съюзник на Баку. Но армията не игра никаква роля в оставката на Саргсян. 20-30 военни, побратимили се с протестиращия народ, са абсолютно незначителна бройка. А министърът на отбраната е най-близкият човек на Саргсян. Армията изобщо не се е намесвала в това, на улицата не се е появявала нито техника, нито военни“. „КП“: Причината за арменския бунт е икономическа? \r\n„Да, Армения е бедна страна. И макар че на протестите на протестите младежите издигаха и икономически претенции , по-голямата част от хората излязоха на манифестация не заради това, а заради чувството си за справедливост.\r\nСаргсян е добър шахматист, но плетейки своята властова комбинация, той допусна грешка, която стана явна чак след няколко хода. Когато се обяви референдума за преминаване на страната от президентско управление към парламентарно, Саргсян вече караше втори мандат. И още тогава се повдигна въпорсът: А той не прави ли този референдум за себе си, за да остане още на власт? Саргсян тогава отговори, че не е така. Той обеща, че след края на мандата няма да заема повече никакви длъжности. И в момента, когато се изясни, че той става премиер, народът се почувства излъган. Народът беше измамен. „К.П“: С какво Армения е важна за Русия? И няма ли сега Ереван да се отвърне от Москва? \r\n„Мисля, че в момента, за съжаление, на Русия са й останали малко стратегически съюзници и истински приятели. И една от тези страни е Армения. Дори не говоря за това,че имаме обща религия и общо историческо минало. Армения поддържа Асад в Сирия, защото там има голяма арменска диаспора. Армения разполага с лобистки възможности чрез своите диаспори в Европа. Нашите интереси съвпадат по много въпроси.\r\nА за Армения, Русия е главният гарант на мира в Карабах.\r\nНие сме толкова тясно свързани помежду си, че това не може да се промени дори и да има желание. Най-главното е народът. А той е настроен много положително към Русия. Знаете, че първият ни президент Тер-Петросян се опита да използва анти-руски лозунги. Но след това усети настроенията на народа и промени изцяло посоката на политиката към Русия“.\r\n*** Президентът на Русия Владимир Путин подписа нов закон, който ще позволи на властите да блокират уебсайтове, които публикуват клеветническа информация за публични фигури, пише руският вестник The Moscow Times.\r\nЗаконопроектът беше прокаран без проблеми през Държавната дума този месец.\r\nПодписът на Путин и публикуването на закона в понеделник вече позволява блокирането на обидни сайтове в рамките на ден след съдебно решение, което ще гласи: „за непремахване на информация, която дискредитира честта, достойнството или бизнес репутацията на даден гражданин.“\r\nЗаконът влиза в сила седмица, след като руският държавен регулатор Роскомнадзор започна да блокира услугата за съобщения „Телеграм“, причинявайки разпад сред различни и несвързани помежду си онлайн услуги.", "date": "2018.04.25", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/04/25/2514715/the-guardian-donald-tramp-nareche-kim-chen-un-mnogo-pochten-i-zayavi-che-severna-koreya-iska-sreshta-vazmozhno-nay-skoro.html", "text": "Президентът на САЩ Доналд Тръмп нарече Ким Чен-ун „много отворен“ и „много почтен“ и заяви, че севернокорейският режим иска среща на върха, колкото се може по-скоро, пише британското електронно издание The Guardian.\r\nКомплиментите на американския президент отбелязват драматичния обрат от „малкият ракетен човек“ – една от обидите, които Тръмп отправи към Ким преди изявлението на севернокорейския диктатор, че прекратява ядрените и ракетни опити. Те също са и безпрецедентни за американски президент, който описва главата на един от най-репресивните режими в света.\r\nПо време на среща в Белия дом с гостуващия френски президент Еманюел Макрон, Тръмп беше попитан относно перспективите за среща на върха с Ким.\r\nТръмп отговори: „Беше ни казано в права линия, че те биха искали да организираме срещата възможно най-скоро. Ние мислим, че това е страхотно събитие за света.“\r\nЗа Ким Чен-ун Тръмп каза: „Той беше наистина отворен и, мисля, много почтен от всичко, което виждаме.“ Той допълни: „Сега, много обещания бяха правени от Северна Корея през годините, но те никога не са били в сегашната позиция.“\r\nПовечето експерти вярват, че очакванията на Белия дом за изоставяне на ядрения арсенал от страна на Северна Корея, може би ще бъдат разбити.\r\nТръмп, обаче, беше настоятелен за това, което иска да постигне от тази среща.\r\n„Ще бъде прекалено лесно да се направи проста сделка и да обявим победа“, заяви Тръмп. „Няма да направя това. Искам да се отърват от ядрените си оръжия.“\r\n„Ще видим къде ще отиде всичко това“, каза още Тръмп, допълвайки че е готов да се оттегли от преговорите, ако не са продуктивни. „За разлика от предишни администрации, аз ще напусна масата на преговорите. Но мисля, че имаме възможността да направим нещо наистина много специално.“  Йонислав Дочев", "date": "2018.04.25", "title": "The Guardian: Доналд Тръмп нарече Ким Чен-ун „много почтен“ и заяви че Северна Корея иска среща възможно най-скоро"}
{"url": "http://www.focus-news.net/news/2018/04/25/2514718/the-daily-express-naprezhenieto-v-es-se-pokachva-sled-kato-bryuksel-planira-da-prenasochi-miliardi-ot-iztochna-evropa-kam-ispaniya.html", "text": "Полша и Унгария се очаква да загубят огромни суми от пари, след като от Брюксел предложиха да пренасочат десетки милиарди евро в Европейския съюз финансирайки държавите, които бяха ударени най-тежко от финансовата криза, като например Испания и Гърция, за сметка на държавите от Централна и Източна Европа, пише британският всекидневник The Daily Express.\r\nЦелта на плана е да се подкрепят по-малко развитите части на Евросъюза, тъй като Брюксел не иска да продължи да раздава пари само на базата на богатството на една страна или нейният Брутен вътрешен продукт.\r\nПарите, които държавите ще получават, ще се базират на различни критерии като например младежката безработица, образованието, околната среда и иновациите.\r\nПолша предупреди, че затруднените условия за финансиране от ЕС ще причинят „огромни проблеми.“ Страната получи около 77 милиарда евро от кохезионната политика на ЕС за бюджетния период 2014-2020 г.\r\nНовият начин за разпределение на парите е част от проектобюджета на Европейската комисия за бюджетната рамка на периода 2021-2027 г., която ще бъде обявена през Май.\r\nОт 2004 г. насам разпределянето на европейския бюджет се фокусираше върху затварянето на икономическото изоставане между старите и новите държави-членки. Йонислав Дочев", "date": "2018.04.25", "title": "The Daily Express: Напрежението в ЕС се покачва след като Брюксел планира да пренасочи милиарди от Източна Европа към Испания"}
{"url": "http://www.focus-news.net/news/2018/04/25/2514721/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Президентът на САЩ Доналд Тръмп нарече Ким Чен-ун „много отворен“ и „много почтен“ и заяви, че севернокорейският режим иска среща на върха, колкото се може по-скоро, пише британското електронно издание The Guardian.\r\nКомплиментите на американския президент отбелязват драматичния обрат от „малкият ракетен човек“ – една от обидите, които Тръмп отправи към Ким преди изявлението на севернокорейския диктатор, че прекратява ядрените и ракетни опити. Те също са и безпрецедентни за американски президент, който описва главата на един от най-репресивните режими в света.\r\nПо време на среща в Белия дом с гостуващия френски президент Еманюел Макрон, Тръмп беше попитан относно перспективите за среща на върха с Ким.\r\nТръмп отговори: „Беше ни казано в права линия, че те биха искали да организираме срещата възможно най-скоро. Ние мислим, че това е страхотно събитие за света.“\r\nЗа Ким Чен-ун Тръмп каза: „Той беше наистина отворен и, мисля, много почтен от всичко, което виждаме.“ Той допълни: „Сега, много обещания бяха правени от Северна Корея през годините, но те никога не са били в сегашната позиция.“\r\nПовечето експерти вярват, че очакванията на Белия дом за изоставяне на ядрения арсенал от страна на Северна Корея, може би ще бъдат разбити.\r\nТръмп, обаче, беше настоятелен за това, което иска да постигне от тази среща.\r\n„Ще бъде прекалено лесно да се направи проста сделка и да обявим победа“, заяви Тръмп. „Няма да направя това. Искам да се отърват от ядрените си оръжия.“\r\n„Ще видим къде ще отиде всичко това“, каза още Тръмп, допълвайки че е готов да се оттегли от преговорите, ако не са продуктивни. „За разлика от предишни администрации, аз ще напусна масата на преговорите. Но мисля, че имаме възможността да направим нещо наистина много специално.“\r\n*** Западните държави планират да заобиколят ветото на Русия за Сирия, като се позоват на притесненията си относно предполагаемата употреба на химически оръжия пред Генералната асамблея на ООН, пише британското електронно издание The Independent.\r\nРусия е използвала ветото си 12 пъти, за да прекрати действия от ООН насочени към режима на нейния съюзник, Башар Асад.\r\nПредставители на Запада подкрепят идеята за обръщането към рядко използван дипломатически маршрут познат като „обединение за мир“, който ще позволи на деветте члена на Съвета за сигурност да насочат притесненията си към гласуване на Генералната асамблея на ООН, по този начин заобикаляйки ветото на Русия.\r\nПри такъв случай, ще е нужен гласът на 2/3 от членовете на Генералната асамблея.\r\n„Ветото на Русия не трябва да бъде краят на усилията за колективни действия от ООН“, заяви Иън Мартин, активист за човешки права и бивш представител на ООН.\r\n*** Полша и Унгария се очаква да загубят огромни суми от пари, след като от Брюксел предложиха да пренасочат десетки милиарди евро в Европейския съюз финансирайки държавите, които бяха ударени най-тежко от финансовата криза, като например Испания и Гърция, за сметка на държавите от Централна и Източна Европа, пише британският всекидневник The Daily Express.\r\nЦелта на плана е да се подкрепят по-малко развитите части на Евросъюза, тъй като Брюксел не иска да продължи да раздава пари само на базата на богатството на една страна или нейният Брутен вътрешен продукт.\r\nПарите, които държавите ще получават, ще се базират на различни критерии като например младежката безработица, образованието, околната среда и иновациите.\r\nПолша предупреди, че затруднените условия за финансиране от ЕС ще причинят „огромни проблеми.“ Страната получи около 77 милиарда евро от кохезионната политика на ЕС за бюджетния период 2014-2020 г.\r\nНовият начин за разпределение на парите е част от проектобюджета на Европейската комисия за бюджетната рамка на периода 2021-2027 г., която ще бъде обявена през Май.\r\nОт 2004 г. насам разпределянето на европейския бюджет се фокусираше върху затварянето на икономическото изоставане между старите и новите държави-членки.", "date": "2018.04.25", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/04/25/2514723/rabotnitsi-ot-mini-maritsa-iztok-nastoyaha-za-uvelichenie-na-tsenata-na-vaglishtata-obzor.html", "text": "Работници от „Мини Марица-изток” се събраха на протест в София, настоявайки за повишаване на цената на добиваните в комплекса въглища с 15 процента, за да могат мините да бъдат финансово и технически осигурени. „Към днешната дата, основните ни искания са свързани с бъдещето на въгледобива и всичко, свързано с него. Бъдещето зависи от екологичните норми и стандарти, които ще имат централите, но и от нещо друго – ние да имаме достатъчно средства, за да можем да работим. Искаме увеличение на цената на въглищата, а не на заплатите. В момента 1 тон въглища, натурален, е 17,50 лева. Ние искаме той да стане 18,50 лева. Само за сравнение ще кажа, че един тон пясък, който се добива от реката, струва 22 лева”, заяви пред журналисти Владимир Топалов от Миньорска федерация на КТ „Подкрепа”. Той подчерта, че увеличението на цената на въглищата няма да доведе до увеличение на цената на електрическата енергия.\r\nШествието стартира от пл. ,,Александър Батенберг” и затвори за кратко движението по булевардите ,,Цар Освободител” и ,,Княз А. Дондуков”, както и улиците ,,Бачо Киро” и ,,Искър”. Шествието бе е ескортирано от полицаи, а по данни на организаторите броят на протестиращите е около 700 души. \r\nМинистърът на енергетиката Теменужка Петкова слезе при изразяващите недоволството си служители,  увери ги,  че българското правителство е взело всички мерки за развитието на въгледобива и покани представители на протестиращите на разговор. След него стана ясно, че следващата седмица предстои енергийният министър да посети мините, за да се запознае на място с проблемите, за които работниците алармират. \r\n„Искам само да отбележа, че мините са на положителен финансов резултат – 7 млн. лева. Увеличени са приходите им спрямо 2016 г. с 56 млн. лева. Колегите получават редовно своите трудови възнаграждения, своите социални добавки. Климатът е добър”, коментира министър Петкова. Тя подчерта, че работниците са в правото си да протестират и да искат допълнителни неща, свързани с други инвестиции, виждайки такава възможност в повишаването на цената на въглищата. \r\n„За всички трябва да е ясно, че това е изходна суровина за електроенергетиката и такова увеличение би се отразило неблагоприятно на централите в Маришкия басейн, тъй като те са като скачени съдове”, допълни тя. \r\nПо време на изказването на министър Петкова един от протестиращите се опита да остави чувал с въглища пред сградата на министерството, но бе спрян от органите на реда. \r\nИван ЛАЗАРОВ", "date": "2018.04.25", "title": "Работници от „Мини Марица-изток” настояха за увеличение на цената на въглищата (ОБЗОР)"}
{"url": "http://www.focus-news.net/news/2018/04/25/2514724/pregled-na-mezhdunarodnite-novini-do-6-chasa-agentsiya-fokus.html", "text": "Посрещайки френския президент Еманюел Макрон в Овалния кабинет в Белия дом, държавният глава на САЩ Доналд Тръмп определи споразумението за ядрената програма на Иран като „катастрофа“ и „лудост“.\r\nЛидерът на Вашингтон изрази загриженост, че споразумението, подписано преди три години от САЩ, Иран, Европа, Русия и Китай, не допринася с нищо за справяне с програмата за балистични ракети на Техеран или за подкрепата, която Техеран оказава на различни групировки в Близкия изток.\r\nМакрон е във Вашингтон, отчасти, за да убеди Тръмп да не изтегля страната от сделката. Тръмп има срок до 12 май, за да вземе решение за съдбата на споразумението.\r\n*** Президентът на Франция Еманюел Макрон заяви, че има готовност да работи с администрацията във Вашингтон за постигане на ново споразумение за ядрената програма на Иран, след като държавният глава на САЩ Доналд Тръмп многократно определи съществуващата от 2015 г. насам сделка като „катастрофа“ и „лудост“.\r\n„Мога да кажа, че имахме много искрени разисквания по въпроса, само двамата. Ние, следователно, желаем отсега нататък да работим по нова сделка с Иран“, заяви Макрон на съвместна пресконференция с Тръмп след срещата им в Белия дом.\r\n*** Министър-председателят на Канада Джъстин Трюдо заяви, че атаката в Торонто от понеделник не е променила нивото на опасност за страната, нито подготовката по сигурността за срещата на държавите от Г7 в Квебек през юни, добавяйки че канадците не трябва да живеят в страх.\r\nГоворейки с репортери пред парламента, Трюдо заяви че ще отнеме време преди да се разберат мотивите на нападателя, но че всички канадски граждани подкрепиха Торонто в ужаса на атаката, която уби десет души и рани други 15.\r\n*** Военните на Русия съобщиха във вторник, че руската въздушна отбрана в сирийската базата „Хмеймим“ е прихванала и унищожила няколко неидентифицирани обектa, атакуващи базата.\r\nГоворител на базата по-късно потвърди, че тя функционира нормално, без повреди и жертви след опита за атака.\r\n„На 24 април космическите мониторингови съоръжения в руската база „Хмеймим“ засякоха група от малки по големина неидентифицирани летателни тела приближаващи базата“, заяви говорителят в изявление. „Всички тела бяха унищожени от въздушната отбрана на базата.“\r\n*** Ким Чен-ун се готви да направи това, което повечето анализатори смятаха за невъзможно: да допусне в Северна Корея международни инспектори, които да потвърдят денуклеаризацията на страната.\r\nСевернокорейският лидер е изпратил съобщение до САЩ изразявайки желанието си да осигури достъп на Международната агенция за атомна енергия, според южнокорейския вестник „Dong-a Ilbo“.\r\nВестникът е цитирал Националната следствена служба на Южна Корея, която е наблюдавала позитивния отговор на Ким Чен-ун към директора на ЦРУ Майк Помпео, който е работил върху тоталното отказване на Северна Корея от ядреното въоръжаване, по време на директните им разговори.\r\n*** Президентът на САЩ Доналд Тръмп нарече Ким Чен-ун „много отворен“ и „много почтен“ и заяви, че севернокорейският режим иска среща на върха, колкото се може по-скоро.\r\nКомплиментите на американския президент отбелязват драматичния обрат от „малкият ракетен човек“ – една от обидите, които Тръмп отправи към Ким преди изявлението на севернокорейския диктатор, че прекратява ядрените и ракетни опити. Те също са и безпрецедентни за американски президент, който описва главата на един от най-репресивните режими в света.\r\nПо време на среща в Белия дом с гостуващия френски президент Еманюел Макрон, Тръмп беше попитан относно перспективите за среща на върха с Ким.\r\nТръмп отговори: „Беше ни казано в права линия, че те биха искали да организираме срещата възможно най-скоро. Ние мислим, че това е страхотно събитие за света.“\r\nЗа Ким Чен-ун Тръмп каза: „Той беше наистина отворен и, мисля, много почтен от всичко, което виждаме.“ Той допълни: „Сега, много обещания бяха правени от Северна Корея през годините, но те никога не са били в сегашната позиция.“\r\nПовечето експерти вярват, че очакванията на Белия дом за изоставяне на ядрения арсенал от страна на Северна Корея, може би ще бъдат разбити.\r\nТръмп, обаче, беше настоятелен за това, което иска да постигне от тази среща.\r\n„Ще бъде прекалено лесно да се направи проста сделка и да обявим победа“, заяви Тръмп. „Няма да направя това. Искам да се отърват от ядрените си оръжия.“\r\n„Ще видим къде ще отиде всичко това“, каза още Тръмп, допълвайки че е готов да се оттегли от преговорите, ако не са продуктивни. „За разлика от предишни администрации, аз ще напусна масата на преговорите. Но мисля, че имаме възможността да направим нещо наистина много специално.“\r\n*** Последните разговори от предоговарянето на Северноамериканското споразумение за свободна търговия (НАФТА) достигнаха интензивна фаза и показват прогрес, заяви министърът на външните работи на Канада Кристия Фрийланд пред репортери.\r\n„Имахме някои много активни и продуктивни разговори“, заяви Фрийланд във вторник, цитирана от радио „Canada International“. „Със сигурност вече сме в по-интензивен период на преговори и правим добър прогрес.“\r\nКристия Фрийланд, заедно с търговския представител на САЩ Робърт Лайтхайзър и министъра на икономиката на Мексико Илдефонсо Виляреал, се разбраха до „най-малките детайли относно произхода на автомобилите“ в споразумението, което беше и критична част от преговорите.\r\n***", "date": "2018.04.25", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/04/25/2514716/the-independent-zapadnite-darzhavi-planirat-da-zaobikolyat-vetoto-na-rusiya-v-oon-za-himicheskata-ataka-v-duma.html", "text": "Западните държави планират да заобиколят ветото на Русия за Сирия, като се позоват на притесненията си относно предполагаемата употреба на химически оръжия пред Генералната асамблея на ООН, пише британското електронно издание The Independent.\r\nРусия е използвала ветото си 12 пъти, за да прекрати действия от ООН насочени към режима на нейния съюзник, Башар Асад.\r\nПредставители на Запада подкрепят идеята за обръщането към рядко използван дипломатически маршрут познат като „обединение за мир“, който ще позволи на деветте члена на Съвета за сигурност да насочат притесненията си към гласуване на Генералната асамблея на ООН, по този начин заобикаляйки ветото на Русия.\r\nПри такъв случай, ще е нужен гласът на 2/3 от членовете на Генералната асамблея.\r\n„Ветото на Русия не трябва да бъде краят на усилията за колективни действия от ООН“, заяви Иън Мартин, активист за човешки права и бивш представител на ООН. Йонислав Дочев", "date": "2018.04.25", "title": "The Independent: Западните държави планират да заобиколят ветото на Русия в ООН за химическата атака в Дума"}
{"url": "http://www.focus-news.net/news/2018/04/25/2514726/reuters-kitay-preduprezhdava-za-poveche-deystviya-sled-voennite-ucheniya-do-tayvan.html", "text": "Серия от китайски военни учения близо до Тайван се направиха с цел да изпратят съобщение до островната държава и Китай ще предприеме допълнителни стъпки, ако силите за независимост на Тайван продължават да действат по свое усмотрение, заяви правителствен говорител в сряда, цитиран от Reuters.\r\nПрез последната година Китай увеличи военните си учения около демократичен Тайван, включително използвайки летящи бомбардировачи и други военни летателни апарати около островната държава. Миналата седмица Китай се задълба в чувствителния Тайвански пролив с ново военно учение.\r\nКитай претендира за Тайван като своя територия и враждебността му към острова се увеличи от избора на президента Цай Ин-вен от про-независимата Демократическа прогресивна партия през 2016 г.\r\nКитай изпраща увеличаващи се резки сигнали към Тайван, дори след като Цай обеща да поддържа статуквото и мира.\r\nПокрай увеличаващото се напрежение с Китай, министърът на отбраната на Тайван заяви във вторник, че страната ще симулира отблъскването на нахлуваща сила, спешни ремонти на важна въздушна база и използването на цивилно-оперирани дронове като част от военни тренировки започващи следващата седмица. Йонислав Дочев", "date": "2018.04.25", "title": "Reuters: Китай предупреждава за повече действия след военните учения до Тайван"}
{"url": "http://www.focus-news.net/news/2018/04/25/2514713/komsomolskaya-pravda-do-kakvo-shte-dovede-smyanata-na-vlastta-v-armeniya-kaysieviyat-bunt-ne-vodi-kam-razriv-mezhdu-erevan-i-moskva.html", "text": "Армения като че ли замръзна – премиерът Серж Саргсян, който преди това 10 години беше президент на страната, си подаде оставката под натиска на тълпата. Все още никой не разбира докрай точно какво се случи в Ереван, защо се случи и какво следва от тук нататък. Руското издание  „Комсомолская правда“ зададе тези въпроси на арменския публицист и политолог Вартан Алоян. „КП“: Доколко случилото се в Ереван е безпрецедентно\r\n„Подобни инциденти са се случвали на територията на бившия СССР, макар и не много. Да си спомним Елцин на танка през 1991 година и първия „оранжев“ майдан в Украйна през 2004-а година, след който на власт дойде Ющенко, измествайки Янукович. Друг е въпросът, че в Армения опозицията не дойде на власт, а само принуди Саргсян да си подаде оставката, събирайки огромни тълпи народ по улиците. Саргсян си отиде доброволно, за да се избегнат кръвопролития. Иначе те биха били неизбежни. Преди никой нямаше да повярва, че това е възможно да се случи и дори да предположи подобно нещо. Това е напълно неочаквано за всички. Но партията на Саргсян запази мнозинството си в парламента. И това, че той се реши на толкова мъжествен ход по-скоро ще го остави в политиката, отколкото да го изкара от нея“. „КП“: В Армения армията има особено положение. Каква е ролята й тук? \r\n„Армията в Армения действително е нещо повече от обикновена армия. Републиката е крепост под обсада. От едната страна е Азербайджан, който мечтае да вземе реванш в Карабах. От другата е Турция – съюзник на Баку. Но армията не игра никаква роля в оставката на Саргсян. 20-30 военни, побратимили се с протестиращия народ, са абсолютно незначителна бройка. А министърът на отбраната е най-близкият човек на Саргсян. Армията изобщо не се е намесвала в това, на улицата не се е появявала нито техника, нито военни“. „КП“: Причината за арменския бунт е икономическа? \r\n„Да, Армения е бедна страна. И макар че на протестите на протестите младежите издигаха и икономически претенции , по-голямата част от хората излязоха на манифестация не заради това, а заради чувството си за справедливост.\r\nСаргсян е добър шахматист, но плетейки своята властова комбинация, той допусна грешка, която стана явна чак след няколко хода. Когато се обяви референдума за преминаване на страната от президентско управление към парламентарно, Саргсян вече караше втори мандат. И още тогава се повдигна въпорсът: А той не прави ли този референдум за себе си, за да остане още на власт? Саргсян тогава отговори, че не е така. Той обеща, че след края на мандата няма да заема повече никакви длъжности. И в момента, когато се изясни, че той става премиер, народът се почувства излъган. Народът беше измамен. „К.П“: С какво Армения е важна за Русия? И няма ли сега Ереван да се отвърне от Москва? \r\n„Мисля, че в момента, за съжаление, на Русия са й останали малко стратегически съюзници и истински приятели. И една от тези страни е Армения. Дори не говоря за това,че имаме обща религия и общо историческо минало. Армения поддържа Асад в Сирия, защото там има голяма арменска диаспора. Армения разполага с лобистки възможности чрез своите диаспори в Европа. Нашите интереси съвпадат по много въпроси.\r\nА за Армения, Русия е главният гарант на мира в Карабах.\r\nНие сме толкова тясно свързани помежду си, че това не може да се промени дори и да има желание. Най-главното е народът. А той е настроен много положително към Русия. Знаете, че първият ни президент Тер-Петросян се опита да използва анти-руски лозунги. Но след това усети настроенията на народа и промени изцяло посоката на политиката към Русия“.\r\nПревод и редакция:", "date": "2018.04.25", "title": "„Комсомолская правда“: До какво ще доведе смяната на властта в Армения: „Кайсиевият“ бунт не води към разрив между Ереван и Москва"}
{"url": "http://www.focus-news.net/news/2018/04/25/2514725/afp-pone-deset-dushi-zaginaha-v-pozhar-v-nelegalen-neften-kladenets-v-indoneziya.html", "text": ", Поне десет души загинаха и редица други бяха ранени след пожар в нелегален нефтен кладенец в град Банда Ачех, Индонезия, заявиха властите в сряда, цитирани от AFP.\r\nНефтен разлив е предизвикал огромен пожар в жилищна зона, където са изгорели поне три къщи.\r\n„Огънят все още гори високо и не е успешно загасен“, заяви управителят на подрайона Ранто Переулак.\r\nПоне 10 тела са намерени и бройката на загиналите се очаква да се увеличи, заявиха от полицията.\r\nПожарникарите са на мястото, получавайки помощ от държавната нефтена компания „Пертамина“.  Йонислав Дочев", "date": "2018.04.25", "title": "AFP: Поне десет души загинаха в пожар в нелегален нефтен кладенец в Индонезия"}
{"url": "http://www.focus-news.net/news/2018/04/25/2514727/aktualna-patna-obstanovka.html", "text": "На 25.04.2018 г. ще преобладава слънчево и отново топло време. През деня ще се развива купеста и купесто-дъждовна облачност и на много места, главно в следобедните часове ще има краткотрайни валежи с гръмотевици и временно усилване на вятъра. Максимални температури между 26° и 31°. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: движението по АМ „Тракия“ от км 105+800 до км 106+200 посока София се осъществява в една лента поради частични ремонтни дейности по асфалтовата настилка. Ограничени са активната и аварийната ленти, като движението се извършва в изпреварващата лента. Срок до 30.06.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nАМ „Струма“: \r\nОбласт Перник:\r\nДвижението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.\r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\nІ-ви етап: ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ „Струма“. \r\nІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация.Срок до 21.06.2018 г.\r\nАМ „Марица“: \r\nОбласт Хасково: Движението  в участъка Любимец-Харманли  от км 73+000  до км. км 89+500 в посока Пловдив се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание.Да се съблюдават указанията на временната сигнализация. Срок до 17:00 часа на 27.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 27.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nобласт Кюстендил: \r\nДвижението в участъка Блатино – Дупница от км 325+000 до км 328+000 се осъществява с повишено внимание поради почистващо-ремонтни дейности по пътното платно и банкета. Участъкът е сигнализиран с пътни знаци. Срок до 27.04.2018 г.;\r\nОбласт Благоевград:Движението по път Благоевград – Кулата в участъка от изход Благоевград до пътен възел „Брежани“ от км 365+000 до км 382+000 се осъществява с повишено внимание поради почистване на италиански улеи. Срок до 25.4.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nДвижението по път с. Каменар – граница с област Шумен от км 83+000 до км 93+500 се осъществява в една лента поради частични ремонтни дейности по асфалтовата настилка. Срок до 27.04.2018 г.\r\nОбласт Варна: Движението в участъка Повеляново – Слънчево от км 181+000 до км 186+000 се осъществява с повишено внимание и се регулира от сигналисти поради ремонтни дейности по асфалтовата настилка. Срок до 27.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Плевен: Движението в участъка от км 111+300 до км 129+000 в района на Горни Дъбник и местност „Хумата“ се осъществява в една лента поради ремонтни дейности по асфалтовата настилка. Срок до 28.04.2018 г.\r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 27.04.2018 г.\r\nОбласт Стара Загора: Движението в участъка от км 170+000 до км 183+100 се осъществява с повишено внимание поради почистване на пътната настилка от инертни материали. Срок до 27.04.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Калотина – София в района на Драгоман  от км 12+765 до км 14+465 е ограничено за всички МПС поради ремонтни дейности.\r\nОбходен маршрут: по ул. „Международно шосе“ в чертите на гр. Драгоман. Срок от 22:00 ч. на 24.04.2018 г. до 06:00 ч. на 25.04.2018 г.\r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 27.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІIІ-1972: Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос“  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 27.04.2018 г.\r\n Път II-14: Движението по път II-14  Видин-  ГПКП „Връшка чука“ в участъка между с. Бела Рада - Кула  от км 12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n  Път  III-1104: Движението по път  III-1104 Кладоруб- Раяновци  в района на с. Рабиша  от км 6+000 до км 8+000 се осъществява с повишено внимание поради кастрене на дървета.  Движението  в района се регулира от сигналисти. Срок до 27.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Бранище – Славеево в участъка от км 81+950 до км 90+880 се осъществява с повишено внимание поради ремонтни дейности на асфалтовата настилка. Движението се регулира с пътни знаци . Срок до 27.04.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 27.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка от Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка Срок до 31.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя - Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 26.04.2018 г.\r\nПът ІІ-81: Движението по път ІІ-81 Замфирово – Лом от км 143+600 до км 146+600 на входа на гр. Лом се осъществява в една лента и се регулира от сигналисти поради ремонтни дейности на пътното платно. Срок до 26.04.2018 г.\r\nПът III-101: Движението по път ІІІ-101 Мърчево – Лехчево се осъществява в една лента поради аварийно запълване на появили се деформации на пътната настилка. Срок до 26.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът III-162: Движение в една лента по път III-162 Г.Бела речка – Долно Озирово, поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 26.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІ-8104: Движението по път ІІ-8104 Боровци – Пърличево се осъществява с повишено внимание и се регулира от сигналисти поради машинно подравняване на банкети и почистване на земни окопи. Срок до 26.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът II-37: Движението по път II-37 Панагюрски колони – Панагюрище от км 79+000 до км 81+000 се осъществява поетапно в свободната лента поради частични ремонтни дейности на асфалтовата настилка. Срок до 25.04.2018 г.; \r\nПът II-37: Движението по път II-37 с. Левски – с. Попинци от км 97+000 до км 107+000 се осъществява поетапно в свободната лента поради частични ремонтни дейности на асфалтовата настилка. Срок до 25.04.2018 г.;\r\nПът II-37: Движението по път II-37 Пещера – Батак от км 150+000 до км 160+000 се осъществява поетапно в свободната лента поради частични ремонтни дейности на асфалтовата настилка. Срок до 25.04.2018 г.;\r\nПът ІІІ-842 Движението по път III-842 Юндола-Белово от км 0+000 до км 21+500 се осъществява поетапно в свободната лента поради аварийно запълване на появили се деформации на пътната настилка с асфалтова смес. Срок до 25.04.2018 ч.;\r\nПът III-3703: Движението по път III-3703 Пазарджик – Пищигово от км 2+000 до км 10+300 се осъществява поетапно в свободната лента поради частични ремонтни дейности на асфалтовата настилка. Срок до 25.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІI-13: Движението по път ІI-13 Бяла Слатина- Долни Дъбник в района на Долни Дъбник- Кнежа от км 72+300 до км 104+000 се осъществява в една лента поради машинно полагане на плътна асфалтова смес. Срок до 27.04.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІI-301: Движението по път ІI-301 Козар Белене – Летница в района на Асеново-Левски от км 0+000 до км 11+000 се осъществява в една лента поради ремонтни дейности по асфалтовата настилка. Срок до 27.04.2018 г.\r\nПът ІІІ-1307: Движението по път ІІІ-1307 Искър - Староселци от км 0+000 до км 13+000 се осъществява в една лента поради ремонтни дейности по асфалтовата настилка. Срок до 25.04.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 28.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Разград – Кубрат от км 64+350 до км 70+260 в участъка между гр. Кубрат и гр. Камено да се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 25.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът ІІ-23: Движението по път II-23 Русе – Червена вода от км 0+000 до км 12+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-52: Движението по път II-52 Беляново – Нов град от км 30+000 до км 34+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-202: Движението по път III-202 Щръклево – Нисово от км 0+000 до км 15+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-501: Движението по път III-501 Басарбово – Иваново от км 3+700 до км 22+100 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-2102: Движението по път III-2102 Борисово – Черешово от км 3+000 до км 11+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-5201: Движението по път III-5201 Джулюница – Нов град от км 0+000 до км 4+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-21: Движението по път ІІ-21 Русе – Силистра в участъка разклон за с. Гарван до кръстовище с път I-7 от км 83+000 до км 115+432 се осъществява с повишено внимание поради машинно подравняване на банкети. Срок до 25.04.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-662: Движението по път ІІІ-662 /Нова Загора – Елена/ в участъка от с.Баня до гр.Твърдица от км 15+000 до км 26+000 се осъществява с повишено внимание поради полагане на хоризонтална маркировка. Срок до 27.04.18 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Средногорци – Рудозем, от км 122+237 до км 129+000 се осъществява с повишено внимание в свободната лента, съобразно създадената организация на движение, поради почистване на окопи. Срок до 27.04.2018 г.\r\nПът ІІ-86: Движението по път II-86 Соколовци – к.в. „Устово“ от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-862: Движението по път ІІІ-862 Чуреково – Михалково от км 46+000 до км 51+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 25.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 27.04.2018 г.\r\nПът ІІІ-865: Движението по път ІІІ-865 Вехтино – граница с ОПУ – Кърджали, от км 9+000 до км 11+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи, подравняване на банкети. Срок до 25.04.2018 г.\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 27.04.2018 г.\r\nПът ІІІ-868: Движението по път ІІІ-868 Фатово – Смолян, от км 19+000 до км 22+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 25.04.2018 г.\r\nПът ІІІ-868: Движението по път ІІІ-868 Рудозем – Фатово от км 1+300 до км 6+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 27.04.2018 г.\r\nПът ІІІ-8632: Движението по път ІІІ-8632 Баните – п.к. Стояново от км 0+000 до км 7+720 се осъществява с повишено внимание в свободната лента, съобразно създадената организация на движение поради частични ремонтни дейности по асфалтовата настилка. Срок до 27.04.2018 г.\r\nПът ІІІ-8652: Движението по път ІІІ-8652 Неделино – Старцево от км 24+000 до км 26+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи, подравняване на банкети. Срок до 27.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене - АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-81: Движението по път II-81 Самоков - София от км 63+500 до км 80+100 се осъществява с повишено внимание поради частични ремонтни дейности по асфалтовата настилка. Срок до 27.04.2018 г\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до км 40+470 се осъществява с повишено внимание поради частични ремонтни дейности по асфалтовата настилка. Срок до 25.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-73: Движението по път II-73 Шумен – Карнобат в района на Смядово от км 18+000 до км 24+000 се осъществява в една лента поради ремонтни дейности по асфалтовата настилка. Срок до 27.04.2018 г.;\r\nПът III-2006: Движението по път III-2006 Каспичан – Мадара от км 5+000 до км 13+000 се осъществява в една лента поради ремонтни дейности по асфалтовата настилка. Срок до 26.04.2018 г.;\r\nПът III-7003: Движението по път III-7003 Пристое – Каолиново от км 1+500 до км 4+800 се осъществява в една лента поради ремонтни дейности по асфалтовата настилка. Срок до 27.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7008: Движението по път III-7008 в участъка Елхово – Г. Манастир от  км 0+000 до км 19+600 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.\r\nПът III-7072: Движението по път III-7072 в участъка Търнава – Ямбол от км 14+000 до км 26+600 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.;\r\nПът III-7902: Движението по път  III-7902 в участъка Маломирово – Раздел от  км 2+000 до км 10+000 се осъществява двупосочно в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движението. Срок до 27.04.1018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.25", "title": "Актуална пътна обстановка"}
{"url": "http://www.focus-news.net/news/2018/04/25/2514722/sputnik-noviyat-etap-ot-razgovorite-za-nafta-stignaha-po-intenziven-period.html", "text": "Последните разговори от предоговарянето на Северноамериканското споразумение за свободна търговия (НАФТА) достигнаха интензивна фаза и показват прогрес, заяви министърът на външните работи на Канада Кристия Фрийланд пред репортери, цитирана от Sputnik.\r\n„Имахме някои много активни и продуктивни разговори“, заяви Фрийланд във вторник, цитирана от радио „Canada International“. „Със сигурност вече сме в по-интензивен период на преговори и правим добър прогрес.“\r\nКристия Фрийланд, заедно с търговския представител на САЩ Робърт Лайтхайзър и министъра на икономиката на Мексико Илдефонсо Виляреал, се разбраха до „най-малките детайли относно произхода на автомобилите“ в споразумението, което беше и критична част от преговорите. Йонислав Дочев", "date": "2018.04.25", "title": "Sputnik: Новият етап от разговорите за НАФТА стигнаха „по-интензивен период“"}
{"url": "http://www.focus-news.net/news/2018/04/25/2514729/nimh-vremeto-shte-bade-slanchevo-i-toplo-no-v-sledobednite-chasove-shte-prevali-i-pregarmi.html", "text": "Атмосферното налягане ще се задържи почти без промяна - малко по-високо от средното за април. Днес ще преобладава слънчево и топло време. Ще се развива купеста и купесто-дъждовна облачност и на много места, в следобедните часове ще има краткотрайни валежи с гръмотевици и временно усилване на вятъра. Максимални температури между 26° и 31°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Боряна Маркова. \r\nПо Черноморието ще бъде предимно слънчево. В следобедните часове ще има купеста облачност, но само на отделни честа е възможно да превали краткотраен дъжд и да прегърми. Вятърът ще е с бризов. Максималните температури ще са между 20° и 24°. Температурата на морската вода е 13-14°. Вълнението на морето ще бъде 1-2 бала.\r\nВ планините ще се развива купесто-дъждовна облачност и ще има краткотрайни валежи с гръмотевици и временно усилване на вятъра. Ще духа до умерен запад-югозападен вятър. Максималната температура на височина 1200 метра ще е около 20°, на 2000 метра – около 13°.", "date": "2018.04.25", "title": "НИМХ: Времето ще бъде слънчево и топло, но в следобедните часове ще превали и прегърми"}
{"url": "http://www.focus-news.net/news/2018/04/25/2514728/predstoyashti-sabitiya-v-stranata-za-25-april-agentsiya-fokus.html", "text": "*** \r\nОт 14.30 часа в зала „EFE“ на хотел „Маринела“ държавният глава Румен Радев ще бъде гост на конференцията „20 години / Dir.bg: THE NEXT BULGARIAN WEB“.\r\n*** \r\n9.00 часа ще започне пленарното заседание на Народното събрание.\r\n*** \r\nОт 11.30 часа в Народното събрание министърът на регионалното развитие и благоустройството Николай Нанков ще се срещне с депутатите от 2-ри многомандатен избирателен район Бургас. Срещата е по покана на депутата от ГЕРБ Ивелина Василева.\r\n*** \r\nОт 9.00 часа до 13.00 часа в хотел „Рамада“ експерти на Главна дирекция „Стратегическо планиране и програми за регионално развитие“ към Министерството на регионалното развитие и благоустройството ще представят условията, допустимите кандидати и дейности, както и изискванията при подготовката на проектните предложения във връзка с процеса по деинституционализация на социалните услуги за възрастни и хора с увреждания.\r\n*** \r\nОт 9.30 часа в IV състав на Специализирания наказателен съд ще се гледа делото срещу Ценко Ч., Мартин Ч., Иван Т., Димитър К., Иван Т. и др., обвинени в организиране и ръководене на организирана престъпна група. \r\n*** \r\nОт 9.30 часа в VII състав на Специализирания наказателен съд ще се гледа делото срещу Кръстьо Д. и Ивайло С., обвинени за квалифицирани състави на изнудване. \r\n*** \r\nОт 9.30 часа в XIII състав на Специализирания наказателен съд ще се гледа делото срещу Румен О., обвинен за безстопанственост в особено големи размери, представляваща особено тежък случай. \r\n*** \r\n10.00 часа ще започне заседанието на Министерския съвет\r\n*** \r\nОт 10.00 часа в V състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в образуване и ръководене на организирана престъпна група. \r\n*** \r\nОт 10.00 часа в III състав на Специализирания наказателен съд ще се гледа делото срещу Румен С., Младен П., Дейвид Г. и др., обвинени в образуване и ръководене на организирана престъпна група.\r\n*** \r\nОт 10.00 часа в IX състав на Специализирания наказателен съд ще се гледа делото срещу Радослав Б., Денис Б., Мариян К. и др., обвинени в образуване и ръководене на организирана престъпна група.\r\n*** \r\nОт 10.00 часа в I състав на Специализирания наказателен съд ще се гледа делото срещу Стоян И., обвинен в квалифицирани състави на изнудван. \r\n*** \r\nОт 10.00 часа до 14.00 часа в кабинет № 108 на Катедра по инфекциозни болести на ВМА-София ще се проведат безплатни консултации и прегледи на лица с инфекциозна мононуклеоза и други херпесни инфекции.\r\n*** \r\nОт 10.00 часа в I състав на Софийския градски съд ще се гледа делото срещу съдия Люба П. от Районен съд-Раднево и др., обвинени в престъпления против дейността на държавни органи и обществени организации. \r\n*** \r\nОт 10.30 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К. и Надежда Т., обвинени в Образуване и ръководене на организирана престъпна група. \r\n*** \r\nОт 10.30 ч. в Централна поща (ул. „Гурко“ №6) главният изпълнителен директор на „Български пощи” ЕАД Деян Дънешки ще пусне в употреба издание на тема „ Европа 2018 - мостове“, което се състои от две пощенски марки в тираж 18 000 броя, две пощенски марки в блок в тираж 10 100 броя, карнетка, илюстрован пощенски плик с оригинален знак за цена на пощенската услуга и специален пощенски печат.\r\n*** \r\nОт 11.00 часа в Конферентната зала на Дома на Европа (ул. „Г. С. Раковски“ № 124, София) ще бъде представен годишния доклад на Българския хелзинкски комитет (БХК) за състоянието на правата на човека в България през 2017 г.\r\n*** \r\nОт 11.00 часа в XVII състав на Специализирания наказателен съд ще се гледа делото срещу Добрин Д., Николай И., Красимир Б., Юлиян К. и др., обвинени в образуване и ръководене на организирана престъпна група.  \r\n*** \r\nОт 12.15 часа в зала „Мусала“ на хотел „Хилтън“ Министерството на регионалното развитие и благоустройството (МРРБ) организира кръгла маса за публично обсъждане на предложения за нови райони от ниво 2. Тя ще бъде открита от зам.-министъра на регионалното развитие и благоустройството Деница Николова.\r\n*** \r\nОт 13.00 часа в Националния пресклуб на БТА ще се проведе пресконференция, свързана със среща на над 90 български и руски изобретатели-ученици, студенти, докторанти, от 8 г. до 25 г., на първия у нас Международен фестивал за детско и младежко научно-техническо творчество.  Форумът е под патронажа на президента на България Румен Радев. \r\n*** \r\nОт 13.30 часа в заседателната зала на Висшия съдебен съвет (ВСС) прокурорската колегия към Съвета ще проведе заседание. \r\n*** \r\nОт 13.30 часа в XI състав на Специализирания наказателен съд ще се гледа делото срещу Диана В., Александър М. и Сашо К., обвинени за образуване и ръководене на организирана престъпна група. \r\n*** \r\nОт 13.30 часа в XVIII състав на Специализирания наказателен съд ще се гледа делото срещу Красимир К., Славчо А. и Галина А., обвинени за образуване и ръководене на организирана престъпна група.\r\n*** \r\nОт 13.30 часа в XIX състав на Специализирания наказателен съд ще се гледа делото срещу Иван Т., Димитър К., Димитър К., обвинение в престъпление по служба.\r\n*** \r\nОт 14.00 часа в зала „Запад“ на Народното събрание на пл. \"Народно събрание\" 2 Комисията по икономическа политика и туризъм ще проведе съвместно заседание с Постоянно действащата подкомисия за наблюдение на дейността в областта на защитата на потребителите и ограничаването на монополите.\r\n*** \r\nОт 14.00 часа в VII състав на Специализирания наказателен съд ще се гледа делото срещу Пламен М., Анета Г. и Женя Г., обвинени в образуване и ръководене на организирана престъпна група.\r\n*** \r\nОт 14.00 часа в сградата на БТПП в Конферентна зала Б, ет. 1 ще се проведе кръгла маса на тема „Представяне на иновативни проекти“ . \r\n*** \r\nОт 14.30 часа в зала 1 в Народното събрание на пл. \"Княз Александър I\" №1 Комисията по труда, социалната и демографската политика ще проведе заседание. \r\n*** \r\nОт 14.30 часа в зала 356 в Народното събрание на пл. \"Княз Александър I\" №1 Комисия по транспорт, информационни технологии и съобщения.\r\n*** \r\nОт 14.30 часа в зала 238 в Народното събрание на пл. \"Княз Александър I\" №1 Комисията по правни въпроси ще проведе заседание. \r\n*** \r\nОт 15.00 часа в зала 142 на Народното събрание на пл. \"Княз Александър I\" №1 Комисията по въпросите на децата, младежта и спорта ще проведе заседание.\r\n*** \r\nОт 15.00 часа в Резиденцията на британското посолство (бул. „Васил Левски“ 36) ще се проведе четвърти модул от обучението за здравни журналисти „Часът на диабета“.\r\n*** \r\nОт 15.30 часа в зала „Изток“ на Народното събрание на пл. „Народно събрание“ 2 Комисията по европейските въпроси и контрол на европейските фондове ще проведе заседание. \r\n*** \r\nОт 16.00 часа в Институт по отбрана \"Проф. Цветан Лазаров\" (бул. \"Проф. Цветан Лазаров\" 2, София 1592) ще се проведе Индустриален ден. \r\n*** \r\nОт 16.00 часа в басейна на 144-то СУ ще се проведе традиционния турнир по плуване ,, Купата на Спортна школа София“ за ученици в първи клас. \r\n*** \r\nОт 18.00 часа на футболното игрище в Комплекс „Спортна София – 2000“ (Зона Б-5) ще се проведе честването на Международния ден „Футбол за приятелство“. \r\n*** \r\nОт 18.00 часа в Литературен клуб „Перото“ ще се проведе дискусията „Какво е да живееш в интересни времена“. \r\n*** \r\nОт 18.00 часа във фоайето на зала „България“ ще бъде открита документална изложба за работата на големия български композитор Панчо Владигеров „Райнхард – Владигеров. Взаимовлияния и проекции”. \r\n*** \r\nОт 18.30 часа в салона на Синдикалния дом на културата на транспортните работници в България, клон София (бившето кино \"Освобождение\", бул. \"Мария Луиза\" №106) председателят на НС на БСП Корнелия Нинова и лидерът на столичните социалисти Калоян Паргов ще участват в тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\". На тържественото събрание-концерт сред гостите ще бъдат народни представители от \"БСП за България\" и общински съветници от групата на социалистите.\r\n*** \r\nОт 18.30 часа в кино „Одеон“ ще се проведе петото издание на Международен студентски филмов фестивал „Нова вълна“.\r\n*** \r\nОт 18.30 часа в Книжен център \"Гринуич\" (бул. \"Витоша\" 37) ще бъде представена книгата „Девет коментара за комунистическата партия“.\r\n*** \r\nОт 19.00 часа в театър „Азарян“ ще се състои спектакълът „За теб“. \r\n*** \r\nОт 19.30 часа в Галерията за съвременно изкуство „УниКредит Студио” ще бъде открита изложбата „Ела при мен” на фотографа  Яна Лозева. \r\n19.30 часа в зала „България“ тазгодишният „Европейски музикален фестивал“ ще събере на една сцена трима изявени български концертмайстори - Албена Данаилова, Димитър Иванов и Мони Симеонов.\r\n*** \r\nОт 9.00 часа ще се състои Ден на отворените врати в Детския отдел на Регионална библиотека „Димитър Талев“. \r\n*** \r\nОт 20.00 часа в голяма зала на Македонската опера и балет Ансамбъл „Пирин“ ще изнесе благотворителен концерт в Скопие под егидата на Министерство на външните работи. \r\n*** \r\nОт 11.00 часа ще се проведе пресконференция по повод премиерата на балета „Баядерка“ по Лудвиг Минкус. В пресконференцията ще вземат участие Веса Тонова – дългогодишна примабалерина на Софийска опера и балет и хореограф на постановката, Галина Калчева – примабалерина на Държавна опера – Бургас, Иван Токаджиев – сценограф, както и солисти от постановката.\r\n*** \r\nОт 13.00 часа пред паметника на поетесата Петя Дубарова в Морската градина четвъртокласниците от СУ \"Св. св. Кирил и Методий\" ще поднесат цветя и ще изнесат рецитал по повод 56 години от рождението ѝ.\r\n*** \r\nОт 19.00 часа ма сцената на НХК ще бъде представено Национално турне „Догодина по същото време”.\r\n*** \r\nОт 10.30 часа в Наказателна зала 1, ет. 1 в окръжен съд - Варна ще се състои пресконференция на Варненски окръжен съд.  \r\n*** \r\nОт 10.30 часа в централното фоайе на Варненския свободен университет „Черноризец Храбър“ ще бъде открито кариерно изложение „Ден на кариерата 2018“. \r\n*** \r\nОт 14.00 часа в офиса на ГЕРБ на ул. „Георги Бенковски” №1 общинският съветник Славчо Славов ще проведе приемна за граждани. \r\n*** \r\nОт  10.30 часа в пресклуба на БТА ще се състои пресконференция на Бюрото по труда.\r\n*** \r\nОт 10.00 часа в ЦДГ „Евгения Кисимова” ще се проведе среща по случай празника на детската книга с писателката Ружа Велчева. \r\n*** \r\nОт 10.30 часа в Чуждоезиковия отдел на РНБ „П.Р.Славейков“, ул. „Симеон Велики“, 7 ще се проведе Ден на италианския език и култура. Организира се съвместно със студенти изучаващи италиански език от ВТУ „Св. Св. Кирил и Методий“. \r\n*** \r\nОт 11.00 часа на площад „Св. Св. Кирил и Методий\" ще се състои Официална церемония „Първа копка“ по проекта „Привлекателна и съхранена автентична градска среда на гр. Велико Търново“. \r\n*** \r\nОт 12.30 часа в ПМГ „Васил Друмев“ ще се проведе представяне на ученически проекти по математика. \r\n*** \r\nОт 19.30 часа в Клуб 7 ще се проведе Изложба – търг в подкрепа на Александър Гайдев, част от кампанията „Презареди“. \r\n*** \r\nОт 18.30 часа в НЧ \"Развитие 1874\" ще бъде  представен хумористичния фолклорен концерт-спектакъл \"Вечерникъ по преславски\".\r\n*** \r\nОт 11.00 часа в залата на ет. 6 в административната сграда кметът на Община Видин Огнян Ценков и общинското ръководство ще дадат пресконференция по актуални теми. \r\n***  \r\nОт 17.00 ч. в изложбената зала на Държавен архив – Видин ще бъде открита изложба „Колажите на Златко“ на видинския фотограф Златко Ангелов.\r\n*** \r\nВ 13.00 часа ученици от ДПУ (Детско полицейско управление) към училище „Св. св. Кирил и Методий“ ще бъдат тържествено изпратени от свои колеги (униформени служители) и от директора на ОДМВР-Враца ст. комисар Янко Янколов за София, където ще участват в национална състезание. \r\n*** \r\nОт 17.00 часа в Общинската библиотека ще бъдат представени размислите „Мисли без плът\" на Ина Крейн. \r\n*** \r\nОт 18.30 часа в НЧ „Напредък - 1869“ „Театър 220“ - Горна Оряховица представя постановката „Татул“ по Георги Караславов. \r\n*** \r\nОт 16.30 часа и от 19.00 часа в Младежкия център ще се състои спектакъл „Поручик Бенц“ по Димитър Димов. \r\n*** \r\nОт 18.30 часа ще се състои премиерата на спектакъла „Само за мъже“ в Читалищен театър „Проф. Гочо Гочев“. \r\n***\r\nОт 10.30 часа в Обединен детски комплекс ще се проведе международно състезание по оказване на първа помощ на червенокръстки отбори от България и Холандия.\r\n*** В 11.00 часа в РЗИ-Пазарджик ще се проведе информационна среща на тема: „Имунизациите – лично право и споделена отговорност“.\r\n*** \r\nОт 11.30 часа  в стая 22 на Двореца на културата ще се проведе пресконференция относно XIII Международен конкурс за млади изпълнители на класически музикални инструменти и XI Международен конкурс за детска рисунка.\r\n*** \r\nОт 9.30 часа в зала 12 на Районния съд ще се гледа делото срещу Иван Б. и Анна К., обвинени в съучастие и като извършители при условията на продължавано престъпление с цел да бъдат ползвани, са съставили неистински официални документи.\r\n***\r\nОт 9.30 часа в зала 10 на Окръжен съд ще се гледа делото, което е насрочено по реда на чл. 270 от НПК по искане на подсъдимия Атанас Ч. за изменение на мярката за неотклонение „задържане под стража“. Подсъдими по делото са Атанас Ч., Веселин З., Симеон Г., Бисер Р., Стефан Г. и Васил В.\r\n*** \r\nОт 13.00 часа в 3 наказателен състав в зала 10 на Районния съд ще се гледа делото срещу Радослав К., обвинен в присвояване на лек автомобил „Шевролет“. \r\n*** \r\nОт 16.00 часа в офиса на  ГЕРБ в район „Южен” на ул. ”Академик Петър Динеков“ №1А общинските съветници Радослава Ташкова и Георги Василев ще проведат приемни за граждани. \r\n*** \r\nОт 17.00 часа в офиса на  ГЕРБ в район „Източен” на ул. ”Коста Паница“ №5 общинският съветник Ани Лафчиева ще проведе приемна за граждани. \r\n*** \r\nОт 17.30 часа в офиса на  ГЕРБ в район „Източен” на ул. ”Коста Паница“ №5 общинският съветник Емил Русинов ще проведе приемна за граждани. \r\n*** \r\nОт 9.00 часа в Зала 1 на Община Стара Загора ще се проведе първият кръг от Националното ученическо състезание „Защита при пожари, бедствия и извънредни ситуации“  – проява от Националния календар за изяви по интереси на Министерство на образованието и науката за 2018 г.\r\n*** \r\nОт 10.00 часа на територията на парк „Пети октомври“ ще се проведе вторият кръг от Националното ученическо състезание „Защита при пожари, бедствия и извънредни ситуации\r\n*** \r\nОт 11.00 часа в регионалния пресклуб на БТА РЗИ-Стара Загора ще даде пресконференция на тема: „Седмица на имунопрофилактиката“.\r\n*** \r\nОт 11.30 часа зам.-министърът на околната среда и водите Атанаска Николова и представители на Европейската комисия ще посетят Спасителния център за диви животни „Зелени Балкани“.\r\n*** \r\nОт 18.00 часа в Радио Стара Загора ще бъдат представена книгата „България за начинаещи : Джаз от сюжети и портрети\" от Веселина Седларска.  \r\n*** \r\nОт 18.00 часа в къща-музей „Гео Милев“ ще се състои премиерата на книгата на Камен Васевски – „Гео Милев: Начинател и редактор на вестници и списания, журналист и публицист“. \r\n*** \r\nОт 19.00 часа в Драматичния театър “Гео Милев“ ще се състои премиерният спектакъл на „Полковникът птица“ от Христо Бойчев. \r\n*** \r\nОт 11.00 часа в пресцентъра в Областна администрация директорите на дирекциите “Бюро по труда”, “Инспекция по труда” и “Социално подпомагане” ще дадат  съвместна пресконференция.\r\n*** \r\nОт 17.30 часа в Славейковото училище ще бъде открита изложбата „Луксът на XIX век.  \r\n*** \r\nОт 9.00 в  Регионален исторически музей ще се проведат заседанията по секции в Шестата национална конференция „Пътуване към България“. \r\n*** \r\nОт 10.00 ч. ще се състои среща с писателката Симеонка Илиева – Мони и представяне на книгата й „Приказни истории от три думи”, както и творческо ателие.\r\n*** \r\nОт 10.00 часа в Шуменския университет, в рамките на дискусия “Пръв сред равни – Ние и Европейския съюз“ ще бъдат наградени отличените във фото конкурса „Европа в Шумен“.", "date": "2018.04.25", "title": "Предстоящи събития в страната за 25 април (Агенция „Фокус“)"}
{"url": "http://www.focus-news.net/news/2018/04/25/2514731/gd-granichna-politsiya-intenziven-e-trafikat-za-tovarni-avtomobili-na-balgaro-turskata-granitsa.html", "text": "Интензивен е трафикът за товарни автомобили на българо-турската граница. Това съобщиха за Агенция \"Фокус\" от ГД \"Гранична полиция\".На българо-гръцката граница на ГКПП Кулата трафикът е интензивен за товарни автомобили на вход и изход. Нормален е трафикът на границите с Румъния, Македония и Румъния.", "date": "2018.04.25", "title": "ГД \"Гранична полиция\": Интензивен е трафикът за товарни автомобили на българо-турската граница"}
{"url": "http://www.focus-news.net/news/2018/04/25/2514732/pravitelstvoto-shte-otpusne-dopalnitelni-sredstva-po-byudzhetite-na-ministerstvoto-na-otbranata-i-mvr.html", "text": "Правителството ще одобри допълнителни разходи по бюджетите на Министерството на отбраната и МВР за 2018 г. Това предвиждат трета и четвърта точка от дневния ред на министрите за днешното редовно правителствено заседание. Предложенията са внесени от вицепремиера и министър на отбраната Красимир Каракачанов и министъра на вътрешните работи Валентин Радев. \r\nКабинетът ще утвърди и таксите за кандидатстване за обучение в държавните висши училища за учебната 2018/2019 г. Точката е внесена от министъра на образованието и науката Красимир Вълчев. Вътрешният министър Валентин Радев ще представи проект на постановление за одобряване на допълнителни разходи/трансфери от резерва на държавния бюджет за 2018 г. за непредвидени или неотложни разходи за предотвратяване, овладяване и преодоляване на последиците от бедствия. \r\nМинистерският съвет ще обсъди и спогодба между България и Армения за международни автомобилни превози на пътници и товари.", "date": "2018.04.25", "title": "Правителството ще отпусне допълнителни средства по бюджетите на Министерството на отбраната и МВР"}
{"url": "http://www.focus-news.net/news/2018/04/25/2514733/prezidentat-rumen-radev-shte-bade-gost-na-konferentsiyata-20-godini-dirbg-the-next-bulgarian-web.html", "text": "Държавният глава Румен Радев ще бъде гост на конференцията „20 години / Dir.bg: THE NEXT BULGARIAN WEB“. Това съобщиха от прессекретариата на държавния глава. Събитието е с начало от 14.30 часа и ще се състои в зала EFE на хотел „Маринела“.", "date": "2018.04.25", "title": "Президентът Румен Радев ще бъде гост на конференцията „20 години / Dir.bg: THE NEXT BULGARIAN WEB“"}
{"url": "http://www.focus-news.net/news/2018/04/25/2514735/ministar-ekaterina-zaharieva-uchastva-vav-vtorata-konferentsiya-na-tema-podkrepa-za-badeshteto-na-siriya-i-regiona.html", "text": "Заместник министър-председателят и министър на външните работи Екатерина Захариева участва във втората конференция „Брюксел II“ на тема „Подкрепа за бъдещето на Сирия и региона“, която се провежда в Брюксел на 24 и 25 април. Съпредседатели на форума са Европейският съюз и ООН. Това съобщиха от пресцентъра на Министерството на външните работи. Представители на повече от 85 държави и международни организации ще дискутират различни аспекти на Сирийската криза – хуманитарен, политически и регионален. Поради значителното влошаване на хуманитарната ситуация в Сирия през последния месец, основен фокус ще бъде поставен върху донорския елемент. Предвижда се проследяване изпълнението на обявените финансови вноски на първата конференция през април 2017 г., както и обявяване на допълнителен принос. \r\n„Единственото възможно решение на конфликта в Сирия е политическото и ние трябва да работим заедно за възобновяването на процеса от Женева. ЕС няма да инвестира средства за възстановяване на страната, докато не започне политическият процес. Всички усилия трябва да се насочат в тази посока“, заяви вицепремиерът Екатерина Захариева на Съвет „Външни работи“ в Люксембург на 16 април. \r\nМинистерският сегмент на конференцията по Сирия и региона е планиран за 25 април, като ще се проведат три сесии. Политическата сесия ще се проведе сутринта и ще бъде председателствана от Върховния представител на ЕС по въпросите на външните работи и политиката за сигурност и специалния пратеник на Генералния секретар на ООН по Сирия Стафан Де Мистура. Следобед се предвиждат две сесии. Първата ще бъде посветена на усилията за стабилизиране на региона и ще бъде председателствана от комисар Йоханес Хан. Втората ще бъде посветена на хуманитарната помощ и ще се проведе под председателство на комисар Христос Стилианидис. \r\nНа първата конференция в Брюксел през април 2017 г. ЕС и международните донори поеха конкретни ангажименти в отговор на огромните нужди на сирийците – помощи в размер на 5,6 млрд. евро за 2017 г. и 3,47 млрд. евро за 2018–2020 г. ЕС и държавите членки продължават да бъдат най-големите донори в Сирия и региона. От началото на кризата през 2011 г. досега те са мобилизирали над 10,6 млрд. евро за хуманитарна помощ и помощ за стабилизиране.", "date": "2018.04.25", "title": "Министър Екатерина Захариева участва във втората конференция на тема „Подкрепа за бъдещето на Сирия и региона“"}
{"url": "http://www.focus-news.net/news/2018/04/25/2514736/mrrb-organizira-kragla-masa-za-publichno-obsazhdane-na-predlozheniya-za-novi-rayoni-ot-nivo-2.html", "text": "Министерството на регионалното развитие и благоустройството организира кръгла маса за публично обсъждане на предложения за нови райони от ниво 2 (NUTS 2). Целта е осигуряване на прозрачност на процеса, обмен на мнения и дискусии. Това съобщиха от пресцентъра на Министерство на регионалното развитие и благоустройството. Срещата ще се проведе от 12.15 часа в зала „Мусала“ на хотел „Хилтън“. До 23 април 2018 година желаещите да се включат е необходимо да заявят участието си на следния линк за регистрация.\r\nИнициираната промяна в териториалния обхват на районите от ниво 2, определен в чл.4, ал.3 от Закона за регионално развитие, е свързана с изискванията на Регламент (ЕО) 1059/2003 за установяване на обща класификация на териториалните единици за статистически цели (NUTS) и тенденциите в демографското развитие на българските региони.\r\nСформираната за целта през 2017 година междуведомствена работна група, включваща заинтересовани страни с широка представителност, предложи за публично обсъждане три варианта на ново статистическо райониране – с 6, 5 и 4 района, като дискусиите и предложенията на работната група са базирани на аналитично проучване на Националния статистически институт. Целта на обществените обсъждания е да се достигне до окончателен вариант, който да бъде поставен в основата на бъдещото регионално планиране, статистическо отчитане и регионално развитие.", "date": "2018.04.25", "title": "МРРБ организира кръгла маса за публично обсъждане на предложения за нови райони от ниво 2"}
{"url": "http://www.focus-news.net/news/2018/04/25/2514734/ministar-nikolay-nankov-shte-se-sreshtne-s-deputatite-ot-burgas.html", "text": "Министърът на регионалното развитие и благоустройството Николай Нанков ще се срещне с депутатите от 2-ри многомандатен избирателен район Бургас. Той ще им представи вариантите за ново статистическо райониране, по които в момента МРРБ провежда широки обществени обсъждания в цялата страна, съобщиха от пресцентъра на министерството. Министър Нанков ще се запознае лично с мнението на народните представители от Бургаския регион относно предложението за обособяване на Черноморски район, който е един от трите варианта за ново райониране.\r\nСрещата е по покана на депутата от ГЕРБ Ивелина Василева. На нея ще присъства и кметът на Бургас Димитър Николов. Разговорите ще се проведат от 11,30 ч в Народното събрание.\r\nПо-късно същия ден, от 12:15 часа заместник-министърът на регионалното развитие и благоустройството Деница Николова ще открие кръгла маса, на която ще бъдат дискутирани предложенията за новото статистическо райониране. Събитието ще се проведе в зала „Мусала“ на хотел „Хилтън“, гр. София.\r\nИнициираната промяна в териториалния обхват на районите от ниво 2, определен в чл.4, ал.3 от Закона за регионално развитие, е свързана с изискванията на Регламент (ЕО) 1059/2003 за установяване на обща класификация на териториалните единици за статистически цели (NUTS) и тенденциите в демографското развитие на българските региони.\r\nСформираната за целта през 2017 година междуведомствена работна група, включваща заинтересовани страни с широка представителност, предложи за публично обсъждане три варианта на ново статистическо райониране – с 6, 5 и 4 района, като дискусиите и предложенията на работната група са базирани на аналитично проучване на Националния статистически институт. Целта на обществените обсъждания е да се достигне до окончателен вариант, който да бъде поставен в основата на бъдещото регионално планиране, статистическо отчитане и регионално развитие.", "date": "2018.04.25", "title": "Министър Николай Нанков ще се срещне с депутатите от Бургас"}
{"url": "http://www.focus-news.net/news/2018/04/25/2514740/nimh-protestira-sreshtu-razpredelenieto-na-byudzhetnata-subsidiya-za-2018-godina-ot-strana-na-obshtoto-sabranie-na-ban.html", "text": "Националния институт по метеорология и хидрология (НИМХ) протестира срещу несправедливото разпределение на бюджетната субсидия за 2018 година от страна на ОС на БАН, което застрашава функционирането на националната хидро-метеорологична служба. Това става ясно от съобщение, публикувано на сайта на НИМХ. Членовете на Общото събрание на учените в НИМХ и директорите на филиалите на НИМХ излязоха с декларация, адресирана до председателя на ОС на БАН проф. дхн Евелина Славчева и председателя на БАН акад. Юлиан Ревалски. Агенция \"Фокус\" публикува текста на декларацията без редакторска намеса.", "date": "2018.04.25", "title": "НИМХ протестира срещу разпределението на бюджетната субсидия за 2018 година от страна на Общото събрание на БАН"}
{"url": "http://www.focus-news.net/news/2018/04/25/2514737/predstoyashti-mezhdunarodni-sabitiya-za-25-april-agentsiya-fokus.html", "text": "Последен ден от държавната визита на френския президент Еманюел Макрон в САЩ.\r\n*** Министър-председателят на Албания Еди Рама пристига на посещение в Берлин, където ще бъде приет за среща от канцлера на ФРГ Ангела Меркел.\r\n*** Датски съд ще произнесе присъдата срещу Петер Мадсен, обвинен в убийството на шведската журналистка Ким Вал. \r\n*** „Репортери без граници“ ще публикуват годишния индекс за свободата на пресата в света.\r\n*** Бившият генерален секретар на НАТО пристига на посещение в Скопие, Росен Плевнелиев също ще бъде част от делегацията.\r\n***", "date": "2018.04.25", "title": "Предстоящи международни събития за 25 април (Агенция „Фокус“)"}
{"url": "http://www.focus-news.net/news/2018/04/25/2514738/pernik-v-dvoretsa-na-kulturata-shte-se-provede-preskonferentsiya-otnosno-dva-predstoyashti-konkursa.html", "text": "От 11.30 часа, в 22 стая на Двореца на културата в Перник, ще се проведе пресконференция относно XIII Международен конкурс за млади изпълнители на класически музикални инструменти и XI Международен конкурс за детска рисунка. Това съобщиха от Община Перник.", "date": "2018.04.25", "title": "Перник: В Двореца на културата ще се проведе пресконференция относно два предстоящи конкурса"}
{"url": "http://www.focus-news.net/news/2018/04/25/2514741/denyat-25-april-v-balgarskata-istoriya.html", "text": "2007 г.\r\nШестима кандидати за евродепутати са били сътрудници на службите на бившата Държавна сигурност. За Евгени Кирилов и Боян Чуков от Платформа Европейски социалисти са установени материали от Първо главно управление. Юнал Лютфи, от листата на ДПС и Кръстьо Петков, от политическа партия “Граждански съюз за нова България” са били сътрудници на служба “Военна информация”. Данни за принадлежност към ДС има още за Георги Белчев от ССД и за Севдалин Атанасов от Зелената партия.\r\n2006 г.\r\nЗа първи път от 1999 г. насам либийското правителство се събира на заседание заради СПИН делото. В електронното издание “Либия днес” излиза информация, че под ръководството на премиера Ал Багдади ал Махмуди участниците в заседанието осъждат лечението на заразените със СПИН деца в болници в Италия и Франция. Според него в Бенгази ще бъде изградена детска болница, а Либия ще внесе 120 милиона либийски динара в Международния фонд за заразените със СПИН деца. Либийският дълг към България, който възлиза на 53 милиона долара, ще бъде прехвърлен към този фонд.\r\n2005 г.\r\nНа тържествена церемония в Люксембург България и Румъния подписват Договори за присъединяване към Европейския съюз от 1 януари 2007 г. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева.\r\n2002 г.\r\nПремиерът Симеон Сакскобургготски е на официално посещение във Вашингтон, САЩ, по време на което се среща с президента Джордж У. Буш.\r\n1994 г.\r\nПри посещението на македонския президент Киро Глигоров в София отново не са подписани двустранните споразумения заради езиковия спор.\r\nЕзиковия спор се урежда на 22 февруари 1999 г., когато на български и македонски език е подписана българо-македонска декларация, с която България признава македонския език.\r\n1991 г.\r\nДепутати от СДС искат да се определи дата за саморазпускане на ВНС \"заради неефективност на неговата законодателна дейност\".\r\n1988 г.\r\nСлед продължил 20 дни съдебен процес и събрани в 200 тома показания и доказателства Върховният съд осъжда на смърт чрез разстрел Елин Маджаров (Емин Мехмедали), Алцек Чакъров (Абдула Чакър) и Сава Георгиев (Саафет Реджеб) заради участието им в серия бомбени атентати през 1984-1986 г. След четири месеца присъдата е изпълнена.\r\nВърховният съд започва разглеждане на делото за терористичните актове на 4 април 1988 г. На подсъдимата скамейка са изправени 7 души. Останалите получават от 1 до 5 години затвор.\r\nНай-големият от серията бомбени атентати е извършен на 9 март 1985 г. на гара Буново. Той е дело на терористичната организация \"Турско националноосвободително движение в България\". Терористите поставят бомба във вагон за майки с деца на влак по линията Бургас-София. Загиват седем души, от които две деца. Девет души са тежко ранени, а с по-леки наранявания са около 20 човека.\r\n1983 г.\r\nЗапочва тридневното посещение на президента на Гърция Константинос Караманлис в България.\r\nКонстантинос Г. Караманслис е роден през 1907 г. в с. Проти (на турски Кюпкьой), Серско. През 1929 г. завършва право в Атинския университет и започва адвокатска практика в Серес. През 1935 г. е избран за депутат от Народната партия. След преврата на генерал Метаксас (4 август 1936 г.) напуска депутатското си място в знак на протест и се завръща към адвокатската си практика. През 1941 г. се установява в Атина, работи като адвокат. След германската инвазия в Гърция напуска страната и емигрира в Близкия Изток. Завръща се през 1944 г. и отново се включва в политическия живот на страната. В първите следвоенни избори (1946 г.) отново е избран за депутат. В периода ноември 1946 г. - февруари 1947 г. е министър на труда в две последователни правителства на Константинос Тсалдарис и Димитриос Максимос. Като министър на транспорта (май-октомври 1948 г.) допринася за възстановяването и разширяването на транспортната и електроснабдителната мрежа. След това е социален министър и работи за реабилитирането в обществото на много бежанци и жертви на гражданската война. През 1950 г. е преизбран за депутат от област Серес и става министър на отбраната в кратко задържалото се коалиционно правителство на Софоклис Венизелус и Константинос Тсалдарис. Присъединява се към партията „Гръцки сбор“ водена от Александрос Папагос през 1951 г. От ноември 1952 г. до октомври 1955 г. е министър на обществените дейности в правителството на Папагос. Той планира и осъществява програма от решителни мерки, които се оказват от голямо значение както за краткосрочното така и за дългосрочното икономическо развитие на страната. Три пъти е министър-председател в периода 1956-1963 г. Основните му заслуги в този период са: бързо икономическо възстановяване, стабилизиране на гръцката валутата, удвояване на земеделската продукция, индустриализация, развитие на туризма, привличане на чужди инвестиции, извоюване независимостта на Кипър. Подава оставката си заради разногласия с крал Павел. След загубата на изборите през ноември 1963 г напуска страната. Прекарва 11 години в Париж. През юли 1974 г. се завръща в Гърция. Формира партията Нова демокрация, с която печели последователно изборите през 1974 г. и 1977 г., а с тях и два министърпредседателски мандата. Политиката му е насочена към развитие на икономиката, модернизиране на образованието и запазване на културното наследство. На 28 май 1979 г. Гърция се присъединява към Европейската общност. През 1980 г. е избран за президент. Отказва се от президентския пост през 1985 г., след като партията му се отказва да подкрепи номинацията му за втори мандат. Следващите 5 години не участва в политическия живот. През 1990 г. печели втория си президентски мандат. На 23 април 1998 г. Константинос Караманлис умира след кратко боледуване.\r\n1971 г.\r\nЗавършва Десетият конгрес на БКП, започнал на 20 април. Приета е програма, която поставя като \"непосредствена историческа задача\" на партията \"изграждането на развито социалистическо общество\". Програмата характеризира този етап като \"исторически необходим закономерен етап в прехода от капитализма към комунизма\", който изразява най-пълно същността на социализма, разкрива \"превъзходството\" му над капитализма. Програмата предвижда през периода да се осъществи \"скок в производителните сили\" на основата на използване постиженията на научно-техническата революция, собствеността постепенно да се превърне в \"единна общонародна\", социалистическата демокрация да достигне \"висша и всестранна изява\", а държавата на диктатурата на пролетариата да прерасне в \"общонародна\". Набляга се върху това, че и през новия период БКП ще бъде \"ръководна и направляваща сила\". Програмата обявява, че \"грижата за човека е основна грижа на партията, смисъл и съдържание на цялата й политика\". В приетите от конгреса директиви за шести петгодишен план (1971-1975 г.) се акцентира върху използването на постиженията на науката и техниката за осигуряване на икономически растеж. Продължава линията на ускорена индустриализация с изпреварващо развитие на машиностроенето, енергетиката, металургията и химическата промишленост. Предвижда се реалните доходи на човек да нараснат с 25-30 %, националният доход през 1975 г. да се увеличи с 47-50 % в сравнение с 1970 г. На пленума на ЦК на БКП на 25 април Тодор Живков е преизбран за член на Политбюро и първи секретар на ЦК.\r\n1957 г.\r\nПолитбюро на ЦК на БКП решава да се създаде Съюз на туристите в България, който трябва да масовизира туристическото движение.\r\n1955 г.\r\nСъстои се премиера на филма \"Героите на Шипка\". Той е съвместна продукция на Студия за игрални филми-София и студия \"Ленфилм\" – Ленинград, представяща епизоди от Руско-турската война 1877-1878 г. Режисьор на филма е Сергей Василиев, а сценарист – Аркадий Первенцев.\r\n1946 г.\r\nБългария прекъсва дипломатическите си отношения с франкистка Испания.\r\nБългария установява дипломатически отношения с Испания на 8 май 1910 г. Първият испански пълномощен министър с резиденция в София идва през октомври 1915 г. От 1925 г. българският пълномощен министър в Париж е акредитиран и в Мадрид, а първата българска легация, начело с легационен секретар, се установява в испанската столица през 1933 г. Отношенията са прекъснати през 1946 г. Възобновени са на равнище консулско и търговско представителство през 1970 г. Пълните дипломатически отношения на ниво посолство са възстановени на 27 януари 1977 г.\r\n1946 г.\r\nПолитбюро на ЦК на БРП (к) приема решения за засилване \"разобличителната\" борба срещу опозицията, за повишаване на бдителността, за разгръщане борбата на милицията против диверсиите, за укрепване охраната на южните граници.\r\n1941 г.\r\nОт Дунавската флотилия се създава отряд за отбрана на брегова ивица на Бяло море, наречен Беломорска отбрана.\r\n1925 г.\r\nВ София пристига назначеният от папа Пий ХI апостолически визитатор за България монсеньор Анджело Джузепе Ронкали. На 30 април е приет от царя.\r\nАнджело Джузепе Ронкали е ватикански дипломат. Заема важни църковни постове: той е папски делегат в България, Гърция и Турция, нунций във Франция. Започва дипломатическата си кариера през 1925 г. като папски визитьор (дипломатически представител) в София, където по-късно става делегат и остава до края на 1944 г. Противник на \"студената война\", проповядва мир и дружба между всички страни и народи на земята. На 28 октомври 1958 г. е избран за папа под името Йоан ХХIII. Наричан е още Червения папа. През 1962 г. свиква Втория Ватикански събор. Привърженик е на \"обновяването\" на Църквата, за да се приспособи към условията на съвременното общество.\r\n1917 г.\r\nВ хода на Първата световна война (на 25 април, 5 и 9 май) са извършени неуспешни английски атаки при Дойран и при вр. Яребична и сръбски атаки при завоя на р. Черна. Антантата дава 20 000 жертви.\r\n1904 г.\r\nВ София е проведено учредително събрание на Младолибералната партия (отцепила се от Либералната партия) с председател Димитър Тончев и с печатен орган в. \"Свободно слово\".\r\n1899 г.\r\nВ периода 25 април - 2 май се произвеждат избори за XX ОНС. Те са спечелени от управляващата Либерална партия. Гласуват 50 % от избирателите.\r\nЛибералната партия е политическа организация, изразяваща интересите на дребните и средните собственици. Образувана е през октомври-ноември 1879 г. Видни нейни дейци са Драган Цанков, Петко Каравелов, Петко Р. Славейков, които са водачи на либералното течение по време на Учредителното събрание от 1879 г. Либералната партия води борба за запазване на Търновската конституция. Във външнополитическата си ориентация се обявява за сближаване с Русия. По време на изборите за I и II ОНС печели голяма изборна победа. През март 1880 г. образува правителство начело с Драган Цанков, а през декември същата година министър-председател става Петко Каравелов. Либералите се стремят чрез икономически, финансови и административни мерки да утвърдят дребнособственическите отношения, установени след Освобождението в Княжество България. След извършването на държавния преврат през 1881 г. от княз Александър I Батенберг правителството на Петко Каравелов е отстранено от власт. Поради преследвания част от ръководителите на Либералната партия са принудени да емигрират. След държавния преврат и отмяната на Търновската конституция сред либералите се формират две крила: умерено начело с Драган Цанков и непримирими – с Петко Каравелов и Петко Р. Славейков. Привържениците на Драган Цанков настояват за възстановяване на Търновската конституция в рамките на утвърдения от Великото народно събрание режим на пълномощията от 1881–1883 г. Сподвижниците на Петко Каравелов и Петко Р. Славейков се обявяват решително срещу режима на пълномощията и повеждат борба за пълно възстановяване на Търновската конституция. В началото на септември 1883 г. княз Александър I Батенберг назначава за министър-председател Драган Цанков, който съставя правителство от умерени либерали и консерватори. След като на 5 декември 1883 г. кабинетът прокарва през Народното събрание изменение на конституцията, князът съставя правителство само от либерали. На проведените през май 1884 г. парламентарни избори непримиримите либерали печелят пълно мнозинство. Съставено е правителство начело с Петко Каравелов. Парламентът гласува отменяне на решенията от 5 декември и възстановява напълно Търновската конституция. Недоволни от изборните резултати, привържениците на Драган Цанков напускат Либералната партия и образуват нова политическа партия, която от 1899 г. се нарича Прогресивнолиберална. През лятото на 1886 г. поради остри различия с Петко Каравелов Стефан Стамболов и неговите последователи напускат Либерална партия и полагат основите на самостоятелна Народнолиберална партия. През 1887 г. се отделя и групата на В. Радославов, която образува Либерална партия (радослависти). През 1896 г. течението, ръководено от Петко Каравелов, се преименува в Демократическа партия, с което фактически се прекратява дейността на старата Либерална партия. Печатни органи на партията са: в. \"Целокупна България\", в. \"Независимост\", в. \"Търновска конституция\".\r\n1878 г.\r\nРуското командване изработва първите Временни правила за създаването на Българската земска войска.\r\nЗемската войска е наименование на българската армия след Освобождението. Начело на войската е поставен руският ген. А. Н. Шелейховски, активно подпомаган от първия военен министър на България руския ген. П. Д. Паренсов. Основа за изграждането на Българската земска войска става Опълчението. Наред с това Временното руско управление въвежда задължителна военна повинност за мъжете от 20 до 30 г. със срок на служба за редовия състав 10 г. От тях 4 в Действащата армия и 6 в запас. През април 1878 г. е свикан първият набор от около 9000 души, а малко по-късно и вторият – над 20 000. За тяхното въоръжаване руското командване предоставя безвъзмездно необходимото оръжие. Офицерският кадър се формира от руски офицери и от български офицери на руска военна служба. На 8 юли 1878 г. в София е открито военно училище за обучение на командни кадри. Унтерофицери (сержанти) и фелдфебели (старшини) се подготвят в Търновската унтерофицерска царска школа. Обучението на офицерския кадър и на цялата армия се осъществява по руски устави. Българската земска войска съществува до 1879 г.На тази дата са родени:\r\n1962 г.\r\nРодена е Петя С. Дубарова – българска поетеса. Публикува за първи път на 14 години в сп. \"Родна реч\" – стихотворения, импресии, есета, кратки разкази. Самоубива се на 17-годишна възраст. Тя е автор на книгите \"Аз и морето\", стихотворения (1980 г.; 2. изд. 1981 г.), \"Поезия\", стихотворения и разкази от различни години, съставители Н. Йорданов и Г. Константинов (1984 г.), \"Лястовица\", стихотворения и разкази, съставители Г. Константинов (1987 г.), \"Най-синьото вълшебство\", сборник, съставител В. Андреев (1988 г.), \"Ученическа тетрадка\", стихотворения (1990 г.), \"Из писмата, дневника, творчеството й”, сборник, съставител В. Андреев (1991 г.), \"И светла, и истинна\", избрани стихотворения и импресии (1996 г.).\r\n1947 г.\r\nРодена е Маргарита Младенова – български режисьор. Завършва НАТФИЗ, специалност “Театрална режисура”. Поставя пиеси в Силистренския държавен театър, в Русе, работи в Държавния сатирически театър и в Народния Театър “Ив. Вазов”. От 1988 г. е директор на театралната работилница “Сфумато”. Професор е в НАТФИЗ, където води експериментален клас по актьорско майсторство. Поставя спектаклите “Приказка за стълбата”, “С любовта шега не бива”, “Франческа” (2002 г.) и др. През 1992 г. печели “Аскеер” за режисура и най-добро представление, печелила е конкурс за алтернативна програма в обучението по актьорско майсторство в НАТФИЗ.\r\n1930 г.\r\nРоден е Димо Минков Заимов – български художник. През 1954 г. завършва живопис във ВИИИ \"Н. Павлович\" - София при проф. Дечко Узунов. Работи в областта на живописта, политическия и филмовия плакат и в монументално-декоративните жанрове (от 1963 г.). Преподавател е по рисуване във ВИИИ, а от 1973 г. е доцент. През 1967 г. организира самостоятелна изложба в Будапеща. Има участия в изложби в Полша, Унгария, Русия, Румъния. По-значителни негови творби са: \"Разсаждане на тютюн\" (1964 г.), \"Медет\" (1964 г.), \"Жена с плодове\" (1968 г., НХГ), \"Три майки\" (1970 г.), \"Семейство\" (1972 г.). Автор е на стъклени витрини и декоративни стени: витраж в музея в Батак (1972 г.), керамично пано в хотел \"Етър\", Велико Търново (1973 г.), декоративна пластика на фасадата на хотел \"Рига\", Русе (1975 г.), пано-керамика в заседателна зала на хотел \"Бургас\" в Бургас (1976 г.), пано сграфито в хотел \"Преслав\" (1976 г.) и др. Носител е на наградата на ЦК на ДКМС (1962 г.), на КИК (1964 г.), на БСФС (1965 г.), (1967 г.), на СБХ - \"Илия Петров\" за декоративно-монументална живопис и др.\r\n1925 г.\r\nРоден е Васил Димитров Цонев – български писател; брат на актьора Коста Цонев. През 1953 г. завършва архитектура във ВИСИ (ВИАС) в София. Работи като редактор във вестник “Стършел” (1950 г., 1959-1968 г.), главен диспечер по строителството на Димитровград (1950-1951 г.). През 1968-1976 г. работи на свободна творческа практика. От 1976 г. е наблюдател към ръководството на Българската телевизия. Член е на Съюза на българските писатели. Сътрудничи с хумористични разкази и фейлетони на периодичния печат, радиото, телевизията и кинематографията. Автор е на повече от 2 500 разкази и фейлетони, на сценариите на филмите “Баща ми бояджията” (197 г.2), “Адиос, мучачос” (1977 г.), на сценарии за 25 мултипликациони филма, на 20 радиопиеси.\r\n1923 г.\r\nРоден е Николай Делчев Наплатанов – български електроинженер, член-кореспондент на БАН (1977 г.). Завършва електроавтоматика в политехническия институт \"М. И. Калинин\" в Ленинград (дн. Санкт Петербург, 1952 г.). Специализира автоматично регулиране и управление в Техническия университет в Дрезден и Берлин (1960 г.) и кибернетика в Стенфърдския и Калифорнийския университет в Бъркли в САЩ (1972 г.). Основател и ръководител на катедрата \"Промишлена автоматика\" и на катедра \"Автоматика и телемеханика\" във ВМЕИ, гр. София. През 1968-1970 г. е ректор на ВМЕИ. Директор е на Централната лаборатория по автоматика и телемеханика и на Института по техническа кибернетика при БАН. През 1967-1971 г. е член на Комитета за култура, а от 1969 г. на Международния комитет по кибернетика в Лондон. Редактор е на 9-томната поредица \"Основи на техническата кибернетика\" (т. I; т. II, в съавт.; т. VIII, 1971-1977 г.) и на 5-томната \"Автоматично управление по електрозадвижванията\" (т. I; т. III, в съавт.; 1979 г.). Изобретател е на \"Методи и устройство за управление на товарно-автомобилния транспорт в открит рудник\" (1971 г.), патентовани в САЩ и Канада.\r\n1920 г.\r\nРоден е Атанас Василев Натев – български философ, естет и литературен теоретик. Завършва философия в Софийския университет през 1951 г. През 1968 г. защитава докторска дисертация в Московския университет \"М. В. Ломоносов\". Специализира в Лайпциг и Берлин (1957, 1962 г.) и в Москва (1962 г.). Стипендиант е на фондацията \"Ал. фон Хумболт\" в Германия (Кьолн и Хановер). Преподавател е в Софийския университет, професор по теория на литературата в Института за литература при БАН (от 1969 г.). Ръководител е на секция \"Естетика и изкуство\" в Института за съвременни социални теории при Президиума на БАН. Преподавател е по естетика в Художествената академия \"Н. Павлович\" и по теория на литературата във ВТУ \"Св. св. Кирил и Методий\". Чете лекции по теория на драмата и по театрална естетика в Западен Берлин, Лайпциг, Амстердам, Мюнхен, Кьолн, Хановер и др. През 1990 г. е директор на Народна библиотека \"Св. св. Кирил и Методий\". Гост-професор в Бон, Залцбург и др. През 1979 г. става носител на Хердерова награда. Автор е на съчиненията \"Цел или самоцелност на изкуството\" (1960 г.), \"Изкуство и общество\" (1961 г.), \"Съвременна западна драматургия\" (1965 г.), \"Литературознание и изкуствознание\" (1968 г.), \"Подстъпи към теория на драмата\" (1972 г.), \"Изкуство и култ. конфекция\" (1974 г.), \"Залежи в познатото\" (1976 г.), \"Обрати на художествеността\" (1982 г.), \"Театрална идеография\" (1983 г.), \"Литературни идеи на XX в.\" (1985 г.), \"Беседи върху самобитността на изкуството\" (1988 г.), \"Изкуството като антитеза на културата\" (1991 г.), \"Демокрацията - втората употреба\" (незавършена).На тази дата умират:\r\n2002 г.\r\nУмира Георги Борисов Робев – български хоров диригент. Ръководи много хорове в страната. От 1960 г. е диригент, а от 1966 г. е главен диригент на БХК \"Св. Обретенов\". От 1959 г. работи в Музикалната академия. През1984 г. става професор. Дирижира стотици концерти в България и чужбина (Европа, Япония, САЩ, Канада). Преподава в курсове за диригенти в България, Италия, Франция (организирани от Сорбоната). Записи с негови изпълнения са правени в повече от 10 грамофонни къщи, сред най-големите в света. Има десетки тв филми с негови изпълнения във Франция, Белгия, Русия, Великобритания. Многократно е член на международни хорови конкурси в Гориция и Арецо (Италия), Тур (Франция), Ланголен (Великобритания), \"Золтан Кадай\" (Будапеща). Събира, обработва, и записва български и чужди песни за св. св. Кирил и Методий. По поръчка на фирма от САЩ обработва и записва религиозни песни от целия свят за два компактдиска, третият е в проект. Компактдиск на \"Кармина Бурана\", произведен и записан в София, е обявен във Франция за \"компактдиск за II тримесечие на 1986\".\r\n1971 г.\r\nУмира Атанас Периклиев Дудулов – български скулптор. Завършва Художествена академия (по скулптура) в София, специализира две години в Прага. Ученик е на Спиридонов и Ладислав Шалоуна. Автор е на паметниците \"На падналите през войните\" (в Златица), \"Статуя на Антим I” (във Видин), \"Първата пушка през Априлското въстание\" (в Копривщица) и на скулптурните творби \"Крали Марко\", \"Поп Богомил\", \"Св. Климент\" и др.\r\n1901 г.\r\nУмира Димитър Греков – политически и държавен деец, юрист. Завършва право във Франция и през 1875-1877 г. е адвокат в Браила. След Освобождението се преселва в България и е назначен за председател на Софийския областен съд. Като висш магистрат участва в работата на Учредителното събрание 1879 г. В него се изявява като един от водителите на консервативното течение, което след закриването на събранието се обособява и в самостоятелна политическа партия. Заема поста министър на правосъдието в кабинета на Т. Бурмов (юли - ноември 1879 г.). Същият пост заема от ноември 1879 г. – март 1880 г. в правителството на епископ Климент и в кабинета на Л. Соболев (юни 1882-септември 1883 г.). През 1881-1882 г. е подпредседател на Държавния съвет. В навечерието на Сръбско-българската война 1885 г. е натоварен с мисия до сръбския крал Милан. През 1886 г. е български дипломатически агент в Белград. Като депутат в III Велико народно събрание е включен в състава на делегацията за намиране на нов кандидат за овакантения от княз Александър I Батенберг български престол. През 1890 г. Ст. Стамболов го привлича в кабинета си, като му поверява Министерството на външните работи и изповеданията, което той възглавява до падането на правителството през май 1894 г. След убийството на Ст. Стамболов по предложение на Д. Петков застава начело на Народнолибералната партия, но през 1897 г. се отказва от този пост и се отдава на адвокатска практика. През януари 1899 г. княз Фердинанд I го назначава за министър-председател. Този пост заема до началото на октомври същата година. Това става повод отново да възглави Народнолибералната партия до април 1901 г., когато неочаквано умира. Междувременно е избиран неколкократно за народен представител. Той е председател на III Обикновено народно събрание (септември - декември 1883 г.).\r\n1854 г.\r\nУмира Елена Стефанова Мутева - българска поетеса. Сестра на Д. Мутев. Израства и учи в Одеса, където се запознава с руската литература, общува с образовани българи. Запазени са само две нейни стихотворения - “Бог” и “Басня”. Превежда на български език повестта “Райна, българска царкиня” на Велтман. Записва народни песни, подготвя сборника “Турски приказки”. Н. Геров посвещава на нея поемата си “Стоян и Рада”. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.25", "title": "Денят 25 април в българската история"}
{"url": "http://www.focus-news.net/news/2018/04/25/2514706/anadolu-agency-kim-chen-un-e-gotov-da-dopusne-vanshni-inspektori-koito-da-potvardyat-denuklearizatsiyata-na-severna-koreya.html", "text": "Ким Чен-ун се готви да направи това, което повечето анализатори смятаха за невъзможно: да допусне в Северна Корея международни инспектори, които да потвърдят денуклеаризацията на страната, пише Anadolu Agency.\r\nСевернокорейският лидер е изпратил съобщение до САЩ изразявайки желанието си да осигури достъп на Международната агенция за атомна енергия, според южнокорейския вестник „Dong-a Ilbo“.\r\nВестникът е цитирал Националната следствена служба на Южна Корея, която е наблюдавала позитивния отговор на Ким Чен-ун към директора на ЦРУ Майк Помпео, който е работил върху тоталното отказване на Северна Корея от ядреното въоръжаване, по време на директните им разговори. Йонислав Дочев", "date": "2018.04.25", "title": "Anadolu Agency: Ким Чен-ун е готов да допусне външни инспектори които да потвърдят денуклеаризацията на Северна Корея"}
{"url": "http://www.focus-news.net/news/2018/04/25/2514730/parlamentat-shte-debatira-po-promeni-v-kodeksa-na-truda-svarzani-sas-sezonnite-dogovori-i-izvanredniya-trud-na-sluzhitelite-ot-mvr.html", "text": "Парламентът ще разгледа на първо четене промени в Кодекса на труда. Това предвижда програмата за работа на Народното събрание. Предлага се промяна в правната уредба на договора за краткотрайна сезонна селскостопанска работа, предвиждаща продължителността на работното време да е 8 или 4 часа. Според вносителите така ще може коректно да се изчисляват и дължимите възнаграждения и осигурителни вноски по договора, което ще отговаря на реално отработено време и положен труд.\r\nПромените предвиждат още създаване на възможност за полагане на извънреден труд от служители на Министерството на вътрешните работи, чийто статут се урежда по Закона за държавния служител и Кодекса на труда при извършване на работа, свързана със сигурността и опазване на обществения ред.", "date": "2018.04.25", "title": "Парламентът ще дебатира по промени в Кодекса на труда, свързани със сезонните договори и извънредния труд на служителите от МВР"}
{"url": "http://www.focus-news.net/news/2018/04/25/2514743/shumen-shte-bade-bez-voda-utre.html", "text": "Шумен ще бъде без вода днес. Това съобщиха от пресцентъра на Общината. Поради отстраняване на аварии по главен водопровод от ПС „1300” за гр. Шумен от 7.00 часа ще бъде прекъснато водоподаването на гр. Шумен, кв. „Дивдядово” и селата Дибич, Белокопитово, Панайот Волов, община Шумен. Възстановяването на водоподаването ще започне от 21.00 часа.", "date": "2018.04.25", "title": "Шумен ще бъде без вода утре"}
{"url": "http://www.focus-news.net/news/2018/04/25/2514742/predstaviteli-na-ek-shte-posetyat-spasitelniya-tsentar-v-stara-zagora.html", "text": "Зам.-министърът на околната среда и водите Атанаска Николова и представители на Европейската комисия ще посетят Спасителния център за диви животни „Зелени Балкани“ в Стара Загора. Това съобщиха от пресцентъра на МОСВ. Центърът е бенефициент, успешно изпълнил проекти по програма LIFE. Обявен е за спасителен по смисъла на Закона за биологичното разнообразие със заповед на министъра на околната среда и водите. \r\nВ  посещението в Стара Загора ще участват Анжело Салси, ръководител на отдел „Природа“ на програма LIFE на Европейския съюз и неговият колега Мишел Кишерон. \r\nВизитата е в рамките на мониторинг по проект LIFE 14 CAP/BG/000013 „Техническа помощ за изграждане на капацитет на българското Министерство на околната среда и водите за прилагане на Програма LIFE“ (CAPTA BG). Спасителния център е избран за демонстрация на добри практики в реализацията на проекти, финансирани по програмата.\r\nОт 11.30 часа пред входа на Спасителния център гостите ще пуснат на свобода белошипа ветрушка, размножена в Центъра в рамките на проект, финансиран от програма LIFE  и вечерна ветрушка, излекувана в реанимацията на Центъра.  След освобождаването ще има възможност за изявления.\r\nВ качеството си на Национално звено за контакт, МОСВ организира информационен ден по Програма LIFE на 26 април 2018 г. (четвъртък). Целта е да се представи Програма LIFE и възможностите за подаване на проектни предложения по новооткритата покана за 2018 г.", "date": "2018.04.25", "title": "Представители на ЕК ще посетят Спасителния център в Стара Загора"}
{"url": "http://www.focus-news.net/news/2018/04/25/2514744/sofiya-vavezhda-se-organizatsiya-na-dvizhenieto-za-otrazyavane-na-kontsert-v-zala-balgariya.html", "text": "От 13.00 до 19.30 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- на ул. „Георги Бенковски” между бул. „Цар Освободител” и ул. „Аксаков”; \r\n- на ул. „Аксаков” между ул. „Георги Бенковски” и ул. „Дякон Игнатий”. Това съобщиха от пресцентъра на Столична община.", "date": "2018.04.25", "title": "София: Въвежда се организация на движението за отразяване на концерт в зала „България”"}
{"url": "http://www.focus-news.net/news/2018/04/25/2514714/tass-revolyutsiyata-v-armeniya-shte-prodalzhi-do-logichniya-zavarshek.html", "text": "Опозицията в парламента ще продължи революцията до логичния завършек, заяви депутата и опозиционен лидер Никол Пашиян на пресконференция във вторник, цитиран от ТАСС.\r\n„Няма да има спиране, докато революцията ни не стигне до своя логичен завършек“, обяви той, когато репортер го попита дали ще продължи да апелира към нацията да се присъедини към протестите или ще направи пауза, за да проведе разговори с властите.\r\nНикол Пашиян изрази готовност да заеме поста на министър-председател, ако хората изразят желанието си за това. Йонислав Дочев", "date": "2018.04.25", "title": "ТАСС: Революцията в Армения ще продължи до логичния завършек"}
{"url": "http://www.focus-news.net/news/2018/04/25/2514747/pernik-v-dvoretsa-na-kulturata-shte-se-provede-preskonferentsiya-za-xiii-mezhdunaroden-konkurs-za-mladi-izpalniteli-na-klasicheski-muzikalni-instrumenti-i-xi-mezhdunaroden-konkurs-za-detska-risunka.html", "text": "От 11.30 часа, в 22 стая на Двореца на културата, ще се проведе пресконференция относно XIII Международен конкурс за млади изпълнители на класически музикални инструменти и XI Международен конкурс за детска рисунка. Това съобщиха от пресцентъра на Община Перник.", "date": "2018.04.25", "title": "Перник: В Двореца на културата ще се проведе пресконференция за XIII Международен конкурс за млади изпълнители на класически музикални инструменти и XI Международен конкурс за детска рисунка"}
{"url": "http://www.focus-news.net/news/2018/04/25/2514749/navarshvat-56-godini-ot-rozhdenieto-na-poetesata-petya-dubarova.html", "text": "Днес се навършват 56 години от рождението на поетесата Петя Дубарова. По традиция четвъртокласниците от СУ \"Св. св. Кирил и Методий\" - Бургас ще поднесат цветя и ще изнесат рецитал пред нейния паметник в Морската градина от 13.00 часа. Това съобщиха от пресцентъра на Община Бургас. Събитието е традиционно, провежда се за пета година и с него стартират честванията, посветени на Петя Дубарова. На този ден свой рецитал и цветя в Къща-музей \"Петя Дубарова\" ще поднесат и шестокласниците от СУ \"Иван Вазов\", с ръководител Милка Дескова.", "date": "2018.04.25", "title": "Навършват 56 години от рождението на поетесата Петя Дубарова"}
{"url": "http://www.focus-news.net/news/2018/04/25/2514746/krasimir-uzunov-stogodishnite-problemi-na-balkanite-ne-se-reshavat-za-edno-evropredsedatelstvo.html", "text": "Цялата обстановка в Европа е тревожна и на този фон Балканите, които имат лоша слава през последните 100 години, не се очертава скоро да получат пътна карта за присъединяване към ЕС. Основание за това не трябва да търсим само в мнението на Макрон, че първо трябва да има реформи, а след това да се говори за присъединяване. Това е един тревожен звън за очакванията кой би получил някаква дата през юни месец. Това каза Красимир Узунов, президент на Информационна агенция и Радио \"Фокус\", в предаването \"Светът е бизнес\" на Bloomberg TV Bulgaria.  \r\n\"Усещането на Балканите винаги трябва да бъде тревожно. За съжаление това е така през последните години. Не трябва да товарим с прекалени очаквания срещата, която е насрочена за 17 май в София. Не е основание само обявеното вето, което ще се наложи от Испания, публикациите днес, които има. Прочитът на срещата Балкански страни - Европейски съюз в София всеки един от големите или малките членове на ЕС ще я пречупва през своите собствени проблеми. Не говорим само за отношението към Косово. Това е лакмусът - има държави, които са признали Косово и такива, които не са го признали“, коментира Узунов. По думите му по същия начин има държави, които са признали Македония под нейното конституционно име и държави, които я признават като Бивша Югославска Република. \r\nСпоред него нерешените проблеми са повече от отговорите, които можем да се дадат. \"Разбирам амбицията на българското председателство и правителство, защото България успя да постави на дневен ред присъединяването на Западните Балкани за пръв път след Дейтънското споразумение. От 23 години насам за пръв път се говори за Западни Балкани\", допълни той. \r\n\"Ако се връщаме към Дейтън, то трябва да се върнем и към една донорска конференция, проведена веднага след това, която трябваше да гарантира проекти на Западните Балкани. Както виждаме нищо не се е случило\", посочи Узунов. \r\nСпоред него Балканите за 25 години не са станали по-мирни. \"Спорът между Гърция и Македония вече е на 25 години. Спорът между Турция и Гърция датира от Първата световна война. Не раните на Първата, а на Втората световна война продължават да терзаят Балканите\", обясни Узунов. \r\nПо думите му всичко се повтаря през 20 години. „Живеем в едно дежа вю. Балканите не са станали по-спокойно място. Да, усилията на България категорично могат да поставят проблемите на Балканите, но не могат да ги решат. Тоест, това, което не се решава за сто години, няма как да се реши за едно председателство\", коментира той и уточни, че разбира амбицията на Борисов да има документ, в който да има гаранция за някакви проекти, но има разлика между гаранцията и изпълнението. \"Ето, подписахме договора за добросъседство с Македония, но сега министърът на образованието каза, че няма да променят историята в учебниците си, защото \"не виждат основания\". Ако подписваме договори, заради самите договори, това е похвално, но не решава проблемите на Балканите\", подчерта Узунов. \r\nТой заяви още, че България няма експертиза за проблемите на Западните Балкани. „Това, че Европейският съюз няма експертиза по въпроса е ясно. Брюксел разсъждава с понятия, които са между Белгия и Франция. Проблемите са на друго икономическо ниво, докато тук, на Балканите, експертизата е задължителна, защото не всичко започва с нашето председателство и не всичко свършва с него\", добави той. \r\nСпоред него България може да бъде много стойностна и много силна без да е председател. „Тя е най-близката държава по манталитет, тя трябва да познава проблематиката. Но нямаме експертиза\", каза още Красимир Узунов.", "date": "2018.04.25", "title": "Красимир Узунов: Стогодишните проблеми на Балканите не се решават за едно европредседателство"}
{"url": "http://www.focus-news.net/news/2018/04/25/2514748/prof-lyubomir-gavrilov-pochti-godina-sled-zaemaneto-na-prezidentskiya-post-vav-frantsiya-makron-ostava-ubeden-evropeets-bez-provali.html", "text": "Почти година след заемането на президентския пост във Франция Макрон остава убеден европеец без провали. Това каза в сутрешния блок „Добро утро, България“ на Радио „Фокус“ проф. Любомир Гаврилов, преподавател в университета в Тулуза. По думите му една година след избирането на Макрон на поста държавен глава, той се намира в много по-благоприятна ситуация, от тази, в която се намираха Никола Саркози и Жак Ширак, по същото време от мандата си. „Той ратува за просперитета на ЕС и за просперитета на Франция, разбира се, но в рамките на Общността. Една година след избирането му, ако направим равносметка, която няма как да бъде изцяло в негова полза, имаше много критики, напоследък и стачки във Франция, но самият Макрон е наясно, че реформа не може да се направи, ако човек постоянно е втренчен в сондажите за своята популярност. В един момент така или иначе една реформа ще бъде непопулярна, именно заради това президентският мандат е 4 години“, обясни той. Проф. Любомир Гаврилов коментира още, че Еманюел Макрон е видян в много по-благоприятна светлина отвън, отколкото в самата Франция. Голямата равносметка обаче ще дойде преди следващите избори, добави професорът.", "date": "2018.04.25", "title": "Проф. Любомир Гаврилов: Почти година след заемането на президентския пост във Франция Макрон остава убеден европеец без провали"}
{"url": "http://www.focus-news.net/news/2018/04/25/2514752/prof-lyubomir-gavrilov-poseshtenieto-na-frenskiya-prezident-emanyuel-makron-v-beliya-dom-se-sluchva-v-konteksta-na-tekushtite-politicheski-sabitiya-v-evropa-i-sveta.html", "text": "Посещението на френския президент Еманюел Макрон в Белия дом се случва в контекста на текущите политически събития в Европа и света. Това каза в сутрешния блок „Добро утро, България“ наРадио „Фокус“ проф. Любомир Гаврилов, преподавател в университета в Тулуза, Франция. Според професора роля за настоящия облик на глобалната политическа сцена е изиграл Брекзит. По думите му Англия е представлявала своеобразна врата за САЩ към Европа, която постепенно започва да се затваря с излизането на Великобритания от Общността. „Вторият фактор вероятно са политическите трудности на канцлера на Германия Ангела Меркел. В последните месеци имаше големи трудности за съставяне на правителство и дори в момента тези трудности продължават с една опозиционна партия. Всичко това избутва автоматично на преден план Франция, като единствената държава от Европейския съюз, която има постоянно място в Съвета за сигурност на ООН“, обясни той. Проф. Любомир Гаврилов допълни, че Франция е единствената европейска държава, наред с Великобритания, способна да проведе военна мисия на хиляди километри от своята граница, при това с успех. По време на визитата на Макрон се очаква да не бъдат пропуснати и важни теми, сред които ядрената сделка с Иран, каза Гаврилов и добави, че макар и малка френският държавен глава има възможност да повлияе на решението на Тръмп да не вади Вашингтон от сделката.", "date": "2018.04.25", "title": "Проф. Любомир Гаврилов: Посещението на френския президент Еманюел Макрон в Белия дом се случва в контекста на текущите политически събития в Европа и света"}
{"url": "http://www.focus-news.net/news/2018/04/25/2514750/sofiya-vavezhda-se-organizatsiya-na-dvizhenieto-vav-vrazka-sas-sabitie-na-balgarskoto-predsedatelstvo-na-saveta-na-es.html", "text": "От 20.00 часа днес до приключване на мероприятието на 28.04.2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. Това съобщиха от пресцентъра на Столична Община.\r\nОт 07.00 часа до приключване на мероприятието на 26.04.2018 г., от 07.00 часа до приключване на мероприятието на 27.04.2018 г. и от 07.00 часа до приключване на мероприятието на 28.04.2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища за горепосочените време и места.", "date": "2018.04.25", "title": "София: Въвежда се организация на движението във връзка със събитие на българското председателство на Съвета на ЕС"}
{"url": "http://www.focus-news.net/news/2018/04/25/2514709/reuters-premierat-na-armeniya-prizova-prezidenta-da-organizira-sreshta-s-opozitsiyata.html", "text": "Настоящият министър-председател на Армения Карен Карапетян призова президента на страната Армен Саркисян да се срещне с опозицията, след като договорените планове за среща в сряда, 25 април, пропаднаха, съобщава Reuters.\r\n„Бидейки загрижен за сегашната ситуация призовавам президента да организира среща с участието на парламентарни и извънпарламентарни политически сили“, заяви Карапетян в изявление, публикувано на неговия уебсайт.\r\nРазговорите бяха първоначално планирани за сряда, 25 април, след оставката на вече бившия премиер Серж Саркисян в понеделник. Йонислав Дочев", "date": "2018.04.25", "title": "Reuters: Премиерът на Армения призова президента да организира среща с опозицията"}
{"url": "http://www.focus-news.net/news/2018/04/25/2514753/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в Пловдив ще проведат приемни с граждани. Това съобщиха от пресцентъра на партията.\r\nДнес приемни с граждани ще проведат следните общински съветници:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков“ №1А;\r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков“ №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница“ №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница“ №5. \r\nВ четвъртък, 26 април 2018 г. общинските съветници от ГЕРБ в Пловдив ще проведат приемни с граждани по следния график:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Дамян Дамянов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Веселин Маневски, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.04.25", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/04/25/2514754/denyat-25-april-v-svetovnata-istoriya.html", "text": "2017 г.\r\nСаудитска Арабия е сред 12-те страни, новоизбрани в Комисията на ООН за статута на жените, въпреки конфликтите на страната с правата на жените.\r\n2015 г.\r\nНад 3200 души загиват, а повече от 6500 са ранени след като земетресение с магнитут 7.9 по Рихтер разтърсва Североизточен Непал.\r\n2014 г.\r\nПри наводнения в Афганистан загиват над 100 човека и хиляди глави домашен добитък.\r\n2012 г.\r\nНай-високият вулкан в Европа Етна се активира за седми път през тази година. Вулканична пепел изригна на стотици метри височина. Няма опастност за местните жители и летището не е затворено.\r\nВулканът Санторини се събуди. Изследователи не изключват възможността от силно катастрофално изригване. Последното малко изригване на Санторини е регистрирано през 1950 г., а големи е нямало през последните хиляда години.\r\nМинистър-председателят на Мали Модибо Диара сформира ново правителство.\r\n2011 г.\r\nСирийските сили за сигурност, придружени от бронетранспортьори, навлизат в град Дераа и откриват огън по хората. На 22 април, петък бе най-кървавия ден от началото на протестите, когато бяха убити над 100 човека. Над 102-ма сирийски писатели и журналисти, живеещи в Сирия и в изгнание, подписват декларация, осъждаща кървавите репресии срещу протестиращите.\r\nСайтът Уикилийкс започва публикуването на секретни документа за затвора в американската военна база в Гуантанамо, Куба. Документите, представляващи 4759 страници – досиетата на 758 от общо 779 затворници лежат там в периода 2002-2008 г. ще бъдат представени до края на май. В документите са дадени препоръки за удължаване или съкращаване на сроковете на пребиваване на част от затворниците в зависимост от нивото на опасност в която попада всеки един от тях. Нивата са три - в първото - затворникът вероятно представлява опасност за интересите на САЩ и съюзниците, второто – навярно е опасен, а най-ниското трето – затворникът е недоказуемо опасен. В досиетата са включени и насила изтръгнати признания.\r\n2007 г.\r\nПрезидентът Борис Елцин е погребан с църковно опело, което се случва за първи път в Русия след погребението на император Александър III през 1894 година.\r\n2006 г.\r\nОсем полицаи сърби, включително старши офицер са обвинени в Белград във военни престъпления по време на конфликта в Косово през март 1999 година. Полицаите са обвинени в убийството на 48 души в Сува Река /село на около 60 км югозападно от Прищина/ на 26 март 1999 г. Това са първите обвинения, свързани с откриването през 2001 г. на масови гробове в Батайница край Белград, където са заровени тайно около 800 тела на албанци.\r\n2006 г.\r\nКондолиза Райс е на посещение в Гърция. Визитата преминава при засилени мерки за сигурност и протестни демонстрации. По време на посещението си Кондолиза Райс се среща с външния министър Дора Бакояни и премиера Костас Караманлис. Сред акцентите на разговора им са двустранните отношения, положението на Балканите, статутът на Косово, кипърският въпрос, ядрената програма на Иран.\r\nПо време на визитата на Кондолиза Райс Гръцката комунистическа партия (ККЕ) заедно със сдружението “Спрете войната” организират протестна демонстрация, съпроводени с инциденти между демонстранти и полицаи. Около 700 души се опитват да разкъсат полицейския кордон и да достигнат сградата на американското посолство. Полицията използва сълзотворен газ, за да разпръсне демонстрантите. Няколко часа по-рано неизвестни нападатели хвърлят коктейли “Молотов” срещу полицейски кордон. Нанесени са щети на паркирани шест автомобила и сгради. За да разпръсне демонстрантите полицията използва сълзотворен газ.\r\n2006 г.\r\nЗа първи път от 1999 г. насам либийското правителство се събира на заседание заради СПИН делото. В електронното издание “Либия днес” излиза информация, че под ръководството на премиера Ал Багдади ал Махмуди участниците в заседанието осъждат лечението на заразените със СПИН деца в болници в Италия и Франция. Според него в Бенгази ще бъде изградена детска болница, а Либия ще внесе 120 милиона либийски динара в Международния фонд за заразените със СПИН деца. \r\n2005 г.\r\nВлак дерайлира близо до Осака, Япония, при което загиват 107 души.\r\n2000 г.\r\nВ центъра на Белград е застрелян директорът на югославската държавна авиокомпания Живорад (Жика) Петрович, близък съратник на Слободан Милошевич.\r\nЖиворад Петрович е роден през 1939 г. в Пожаревац, Източна Сърбия. През 1968 г. завършва Транспортния факултет на Белградския университет и същата година постъпва на работа в югославската държавна авиокомпания, на която става генерален директор през 1992 г.\r\n2000 г.\r\nКомисията на ООН по правата на човека осъжда политиката на Русия в Чечня.\r\n1982 г.\r\nИзраел изтегля войските си от Синайските възвишения съгласно подписаното в Кемп Дейвид споразумение с Египет.\r\n1980 г.\r\nОсем американски войници загиват при секретна мисия в Техеран. Целта на мисията е да се освободят американските заложници, които са блокирани в американското посолство в иранската столица.\r\n1974 г.\r\nВ Португалия избухва Априлската революция. Свален е режимът на Марсело Каетано. Превратът е ръководен от Движението на въоръжените сили. Португалия е обявена за република. Въведена е многопартийната система, възстановени са гражданските права и свободи, изградени са нови органи на властта, проведена е аграрна реформа, извършена е деколонизация на португалските колонии в Африка.\r\n1953 г.\r\nВ британското списание “Nature” е публикувана статия на кеймбриджките учени американецът Джеймс Уотсън и англичанинът Франсис Крик, в която за първи път е предложена структурата на ДНК.\r\n1945 г.\r\nПо време на Втората световна война (1939-1945 г.) руски и американски войски се срещат при градчето Торгау на Елба, на 60 мили западно от Берлин. Същия ден руски части от 1-ви белоруски фронт и 1-ви украински фронт се срещат при Кийтцен, западно от Берлин - като по този начин 8 руски армии обграждат Берлин в железен пръстен. Предградията Тегел и Райникендорф падат в руски ръце. Берлин е превзет в началото на май.\r\n1941 г.\r\nХитлер издава заповед за започване на операция “Меркурий” (завземането на Крит). На 20 май са спуснати 1500 парашутисти, последвани на следващия ден от десант с безмоторни самолети. Въпреки блокирането на нападащите морски съдове и съпротивата на британски, гръцки, австрийски и новозеландски военни части, на 1 юни островът пада в немски ръце. Битката за Крит е първата успешна мащабна въздушнодесантна операция във военната история. Партизанската война продължава в планините на острова до освобождението му през 1945 г.\r\n1931 г.\r\nВ Щутгарт австрийският инженер Фердинанд Порше създава конструкторското бюро “Порше”.\r\n1926 г.\r\nВ Милано се състои премиерата на последната опера на Джакомо Пучини “Турандот”, завършена от Франко Алфано въз основа на черновите на автора.\r\nДжакомо Пучини е италиански оперен композитор. Роден е на 22 декември 1858 г. Още като дете става органист в местната църква, после учи в музикалния лицей в Лука. През 1880 г. постъпва в Миланската консерватория, учи при известния композитор Понкиели (1834-1886 г.), сближава се с Пиетро Маскани. През 1883 г. завършва първата си опера - \"Вилиси\", представена с успех в Милано. Втората му опера - \"Едгар\" (1888 г.), претърпява провал. Джакомо Пучини печели световна слава на оперен композитор с \"Манон Леско\" (1893 г.). Следващите му произведения са истински шедьоври: \"Бохеми\" (1896 г.); \"Тоска\" (1900 г.); \"Мадам Бътерфлай\" (1904 г.). След едно посещение в Америка Джакомо Пучини получава поръчка от \"Метрополитен опера\" за произведение върху американски сюжет и създава операта \"Момичето от Златния запад\" (1910 г.), която се изпълнява в Ню Йорк със сензационен успех. През 1917 г. създава прочутия \"Триптих\", състоящ се от едноактните опери \"Мантията\", \"Сестра Анджелика\" и \"Джани Скики\". Последната му творба е операта \"Турандот\", която не успява да завърши.\r\n1917 г.\r\nВ хода на Първата световна война (на 25 април, 5 и 9 май) са извършени неуспешни английски атаки при Дойран и при вр. Яребична и сръбски атаки при завоя на р. Черна. Антантата дава 20 000 жертви.\r\n1898 г.\r\nСъединените щати обявяват война на Испания. В резултат на войната САЩ придобива контрол над испанските колонии в Карибско море и Тихия океан.\r\n1859 г.\r\nЗапочва строителството на Суецкия канал под ръководството на френския инженер и дипломат Фердинанд Лесепс.\r\nСуецкият канал е воден път с международно значение. Дължина му е 161 км. Свързва пристанищата на Средиземно (Порт Саид) и Червено (Суец) море през Суецкия провлак. Включва езерото Тимсах, Голямото горчиво езеро и канала Суец - Исмаилия - Порт Саид. Построен е през 1869 г. закрит през 1967-1976 г. във връзка с египетско-израелския конфликт. В периода 1980-1982 г. е реконструиран. Суецкият канал се счита за условна граница между Африка и Азия.\r\n1826 г.\r\nВ Англия е патентован първият автомобил с двигател с вътрешно горене.\r\n1816 г.\r\nПреследван от компрометиращи слухове Джордж Байрон напуска Англия.\r\nАнглийският поет е представител на революционния романтизъм. Той е роден на 22 януари 1788 г. През 1809 г. става член на Камарата на лордовете. Завършва Кеймбриджкия университет. Заради радикалните си възгледи спечелва омразата на английското аристократичното общество. Наричат го \"Метежния лорд\". През 1816 г. напуска завинаги Англия, живее известно време в Швейцария, а след това в Италия, където се присъединява към радикалното движение на карбонарите. От 1823 г. живее в Гърция, за да помага на гръцки въстаници в борбата им за освобождение от турско робство. Автор е на поемата \"Странстванията на Чайлд Харолд\" (в 4 песни) и на ориенталските поеми: \"Гяур\", \"Абидоска невеста\", \"Манфред\" \"Корсар\", \"Лара\", \"Обсадата на Коринт\". В Швейцария и в Италия създава 3 романтични драми: \"Марино Фалиеро\", \"Двамата Фоскари\" и \"Сарданапал\", както и двете мистерии: \"Небе и земя\" и \"Каин\". Там довършва \"Дон Жуан\" .\r\n1792 г.\r\nВъв Франция за първи път за екзекуция е използванo изобретението на доктор Жозеф Гилотен – гилотината, наречена първоначално Луизета.\r\n1792 г.\r\nПо време на Великата френска революция Клод Жозеф Руже дьо Лил написва \"Бойна песен на Рейнската армия\". Песента става марш на създадения в Марсилия от генерал Франсоа Мюра доброволчески корпус. Изпята е от марсилския революционен батальон при влизането му в Париж, а парижани я прекръщават на \"Марсилеза\". През 1795 г \"Марсилезата\" става френски химн.\r\nКлод Жозеф Руже дьо Лил е френски поет и композитор, военен инженер. Участва като капитан в Австро-френската война (1792 г.). Автор е на \"Опити в стихове и проза\" (1796 г.), на драмата \"Макбет\" (1827 г.), на сборник романси (1796 г.) и др.\r\n1719 г.\r\nВ Лондон излиза първото издание на романа на Даниел Дефо “Робинзон Крузо”. Даниел Дефо е английски писател, публицист и обществен деец. Има публикувани повече от 250 произведения: политически памфлети, икономически и исторически \"опити\", сатира, както и образци на документалната проза - \"Чистокръвният англичанин\" (1701 г.), \"Химн за позорния стълб\" (1703 г.), \"Записки на кавалера\" (1720 г.), \"Дневник на чумната година\" (1722 г.). Автор е на прочутия роман \"Робинзон Крузо\" (1719 г.), на авантюристично-приключенски и \"криминални\" романи - \"Капитан Сингълтън\" (1720 г.), \"Историята на полковник Жак\" (1722 г.), \"Мол Флендърс\" (1722 г.) и др.\r\n1701 г.\r\nВ Москва Петър І основава Школа за математически и навигационни науки.\r\n1644 г.\r\nКитайските въстаници завземат Пекин, а императорът се самоубива, слагайки край на династията Мин.\r\n1154 г.\r\nМюсюлманските войски начело с Нур ад Дин превземат Дамаск.На тази дата са родени:\r\n1940 г.\r\nРоден е Ал Пачино (псевд. на Джеймс Албърт Пачино) – американски актьор. В театъра е известен с изявите си в спектаклите \"Тигърът носи ли връзка?\", \"Индианецът търси Бронкс\", \"Възходът на Артуро Хи\", \"Ричард III\", \"Американски бизон\", \"Опозореният\", \"Саломе\". В киното дебютира в \"Аз, Натали\" (1968 г.). Огромен успех има в трилогията \"Кръстникът\" (1972 г.; 1974 г.; 1990 г.), благодарение на която се утвърждава сред най-големите звезди на световното кино. Участва още във филмите \"Паника в Нийдъл парк\" (1971 г.), \"Серпико\" (1973 г.), \"Плашилото\" (1973 г.), \"Кучешки следобед\" (1975 г.), \"Боби Диърфийлд\" (1977 г.), \"…И справедливост за всички\" (1979), \"Авторът, авторът!\" (1982 г.), \"Белязаният\" (1983 г.), \"Опозореният\" (1985 г.), \"Революцията 1776\" (1986 г.), \"Море от любов\" (1988 г.), \"Дик Трейси\" (1990 г.), \"Франки и Джони\" (1991 г.), \"Гленгъри Глен Рос\" (1992 г.), \"Усещане за жена\" (1992 г., награда \"Оскар\" за главна мъжка роля), \"Пътят на Карлито\" (1993 г.), \"Бащата на фамилията\" (1993 г.), \"Мери Рейли\" (1994 г.), \"Нориега\" (1994 г.), \"20 цента\" (1995 г.), \"Жега\" (1995 г.), \"Кметството\" (1996 г.), \"Аз, кралят\" (\"В търсене на Ричард\", англ. 1996 г.), \"Дони Браско\" (1996 г.), \"Адвокат на дявола\" (1997 г.), \"Вътрешен човек\" (1999 г.), \"Всяка една неделя\" (1999 г.), \"Китайско кафе\" (2000 г.), \"Хората които познавам\" (2001 г.), \"Симон\" (2002 г.), \"Новобранецът\" (2003 г.), \"Джигли\" (2003 г.), \"Ангели в Америка\" (2003 г.).\r\n1930 г.\r\nРоден е Пол Мазурски – американски режисьор и продуцент. Дебютира като актьор във филма на С. Кубрик “Страх и желание” през 1953 г. Работи в малки театри и в телевизията. През 1954-1960 г. е режисьор на кабаретни постановки. През 1968-1970 г. пише сценарии за телевизията. В киното дебютира през 1969 г. с комедията “Боб и Корол, Тед и Алис”. “Алиса в страната на чудесата” (1970 г.) претърпява неуспех. През 1973 г. поставя “Влюбеният Блум”, а през 1974 г. - “Хари и Тонто”. Автобиографични мотиви са в основата на популярния му филм “Следваща спирка - Гринич Вилидж”. Успех постига и с “Неомъжена жена” (1978 г). През 1980 г. излиза “Вили и Фил”, а през 1982 г. - модернизираната версия на Шекспировата “Буря”. През 1984 г. представя “Папата от Гринич Вилидж”.\r\n1903 г.\r\nРоден е Андрей Николаевич Колмогоров – руски математик, създател на научни школи по теория на вероятностите и теория на функциите. Член е на Руската АН (1939 г.). Автор е на фундаментални трудове по теория на функциите, математическа логика, топология, диференциални уравнения, функционален анализ на теория на вероятностите (1933 г.). Член е на много научни академии и дружества. Един от най-големите математици на ХХ в.\r\n1885 г.\r\nРоден е Лионело Вентури – италиански изкуствовед. Професор в университетите в Торино (1915-1932 г.) и Рим (от 1945 г.). През 1932-1939 г. живее във Франция, а през 1939-1944 г.- в САЩ. Той е последовател на Б. Кроче. Автор е на книгите \"Джорджоне и джорджонизъм\" (1913 г.), \"История на художествената критика\" (1936 г.), \"Сезан\" (1936 г.), \"Живопис и живописци\" (1945 г.), \"Италианска живопис\" (3 т., 1950-1952 г.) и др.\r\n1883 г.\r\nРоден е Семьон Михайлович Будьони – руски военачалник от украински произход, маршал на СССР (1935 г.). По време на Първата световна война е старши унтерофицер. Получава четири Георгиевски кръста за храброст. През 1917 г. е в Минск, където е избран за председател на полковия комитет и зам.-председател на дивизионния комитет на Кавказката дивизия. През август 1917 г. е един от ръководителите на разоръжаването на ешелоните на корниловските войски в Орш. След Октомврийския болшевишки преврат се завръща на Дон. През 1918 г. организира конен отряд, с който настъпва срещу белогвардейците. Впоследствие отрядът прераства в полк, бригада и дивизия, която действа успешно под Царицин (1918 г. - началото на 1919 г.). Създаденият от Будьони през юни 1919 г. конен корпус има решаващ принос за разгрома на белогвардейските войски във Воронежко-Касторненската операция. През ноември 1919 г. корпусът е разгърнат в Първа конна армия начело с Будьони, която се включва в операциите по разгрома на войските на Деникин, армията на Пилсудски в Украйна и на Врангел в Северна Таврия и Крим. През 1921-1923 г. е член на РВС, а по-късно - заместник-командир на Севернокавказкия военен окръг. От 1923 г. е помощник-главнокомандващ на конната Червена армия и член на РВС на СССР. Завършва Военната академия \"М. И. Фрунзе\" през 1932 г. От 1937 г. командва войските на Московския военен окръг. Член е на Главния военен съвет на Народния комисариат по отбраната на СССР. По време на Втората световна война е в състава на Главната квартира на Върховното командване, главнокомандващ войските от Югозападно направление (юли - септември 1941 г.), Севернокавказкия фронт (май - септември 1942 г.). От януари 1943 г. командва кавалерията на Съветска армия; член на Висшия военен съвет на въоръжените сили. Автор е на спомени \"Изминатият път\" (т. 1-2, 1959-1965 г.).\r\n1874 г.\r\nРоден е Гулиелмо Маркони – италиански радиотехник и предприемач. Като ученик се интересува от действието на електромагнитните вълни и изучава Морзовата азбука. Отива в Англия (юли 1896 г.), където демонстрира апарат с антена от покрива на централната поща в Лондон, като предава сигнал до друга сграда на 1,5 км. През 1897 г. получава патент за изобретяването на радиоприемник, принципно тъждествен на създадения през 1895 г. от А. С. Попов. Способства за развитието на радиото като средство за комуникация (през 1899 г. успява да предаде съобщение през Ламанша). През 1909 г. получава Нобелова награда заедно с К. Ф. Браун. През 1912 г. е обвинен, че продава секретни данни на британското правителство, с които да се създаде радиомрежа. По време на Първата световна война отговаря за системата от безжични телеграфи в италианска армия. На 20 юли 1937 г. умира от инфаркт. Докато трае погребението му, радиостанциите в света прекъсват предаванията си за 2 минути.\r\n1862 г.\r\nРоден е Лорд Eдуард Фалодон Грей – английски общественик, политик и държавник. От 1885 г. е член на Либералната партия. От 1905 г. до 1916 г. е министър на външните работи. Привърженик е на активната външна политика и колониалната експанзия. Сключва съглашение с Русия, което помага за оформяне на Антантата. Води преговорите в края на месец юли 1914 г. за избягване на Първата световна война. Проявява голяма благосклонност към България по време на преговорите в Лондон след първата Балканска война. В началото на Първата световна война (1914-1915 г.) проявява добро отношение към България и е склонен тя да бъде привлечена на страната на Антантата, но руската дипломация и руския император попречват на това.\r\n1849 г.\r\nРоден е Феликс Кристиан Клайн – германски математик, член-кореспондент на Германската АН (1913 г.). Постъпва в Бонския университет през 1865 г. и учи при Ю. Клюкер. През 1868 г. е доктор по философия на Бонския университет. От 1872 г. е професор по математика в Ерланген, в Мюнхенското висше техническо училище и в Лайпцигския университет (от 1880 г.). Професор е в Гьотингенския университет (1886 г.), където остава до края на живота си. Основните му трудове са по неевклидова геометрия, теория на непрекъснатите групи, теория на алгебричните уравнения, теория на елиптичните функции, теория на автоморфните функции. Своите геометрични идеи представя в съчинения “Сравнително разглеждане на новите геометрични изследвания” (1872 г.), наречено още Ерланденска програма. Стреми се да разкрие вътрешните връзки между отделните клонове на математиката и между математиката и физиката и техническите науки. Заедно с немски физик А. Зомерфелд създава 4-томния труд “Теория на пумпала” (1910-1923 г.), в което систематизира и създава стройна теория на жироскопа. Създава “Енциклопедия на математическите науки” (“Enziclopädie der mathematischen Wissenschaften”). Отделя голямо внимание на математическото образование. Преди Първата световна война организира международна комисия за реорганизация на обучението по математика.\r\n1599 г.\r\nРоден е Оливър Кромуел – деец на Английската буржоазна революция от ХVII в., ръководител на индепендентите. През 1640 г. е избран в Дългия парламент. Той е един от главните организатори на парламентарната армия, която удържа победа над кралската армия в Първата (1642-1646 г.) и Втората (1648 г.) гражданска война. След като се опира на армията, изгонва от парламента презвитерианите (1648 г.), съдейства за провъзгласяването на републиката (1649 г.). От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим.На тази дата умират:\r\n1936 г.\r\nУмира Александър Николаевич Щукарьов – руски физико-химик. През 1889 г. завършва Московския университет. Работи в него от 1891 г. до 1909 г. От 1911 г. работи в Харковския технологичен (по-късно политехнически) институт. Основните му работи са посветени на химическата кинетика и химическата термодинамика, учението за разтворите, термохимията и електрохимията. Изследва критическите явления в газообразно-течни системи и в разтвори. Конструира изотермичен калориметър за изследване на забавени топлинни процеси.\r\n1928 г.\r\nУмира Пьотър Николаевич Врангел – руски дворянин, барон; гвардейски офицер, генерал-лейтенант (1917 г.). През 1901 г. завършва Минния институт в Петербург и постъпва на служба в Лейбгвардейския конен полк, произведен офицер през 1902 г. Участва в Руско-японската война. Завършва Николаевската академия на Генералния щаб (1910 г.). По време на Първата световна война е командир на кавалерийски корпус. След болшевишкия преврат през 1917 г. постъпва в национално-патриотичната Доброволческа армия, в която командва конна дивизия и конен корпус. От декември 1919 г. до 1 януари 1920 г. е командващ Доброволческата армия, участва в Гражданската война. След поражението на доброволческата армия е емигрант. Автор е на мемоари \"Записки\" (1928 г.).\r\n1926 г.\r\nУмира Елен Каролин София Кей – шведска писателка и обществена деятелка. Литературната си дейност започва с брошурата “Някои мисли за причините за възникването на реакцията” (1889 г.). Автор е на биографичните книги “Ана-Шерлот Лефлер” (1893), “Алмквист” (1897), на книга за възпитанието - “Векът на детето” (1900 г.). През 80-те години на ХIХ в. взема участие в движението за женска еманципация, на което посвещава книгата “Женското движение” (1909 г.).\r\n1595 г.\r\nУмира Торкуато Тасо – италиански поет. Роден е на 11 март 1544 г. в Соренто. През 1565 г. завършва Болонския университет. От 1572 г. е придворен поет на ферарския херцог Алфонс II д’Есте. Под влияние на Контрареформацията се отказва от своя философски скептицизъм, изпада в болезнена религиозност и до края на живота си страда от мания за преследване. По заповед на херцога известно време (1579-1586 г.) е затворен в психиатрична болница. В последните години от живота си скита из градовете на Италия. Негови произведения са: “Риналдо”, “Маслинената гора”, “Сътвореният свят”, “Диалози” (написани в лудницата). Известен е най-вече с пасторалната драма “Аминта” и с романтичната си епопея “Освободеният Йерусалим”. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.25", "title": "Денят 25 април в световната история"}
{"url": "http://www.focus-news.net/news/2018/04/25/2514739/politicoeu-priyatelstvoto-mezhdu-donald-tramp-i-emanyuel-makron-prikri-minimalniya-napredak-na-frenskite-iskaniya.html", "text": "Президентите на САЩ и Франция Доналд Тръмп и Еманюел Макрон издигнаха публичното си приятелство до нови висоти по време на визитата на Макрон във Вашингтон през тази седмица, пише Politico.eu.\r\nПоказът на привързаност кулминира във вторник, по средата на тридневната визита на Еманюел Макрон в САЩ, когато американският президент прихвана ръката на френския лидер и го целуна по бузата, обявявайки пред световната преса, че „наистина харесва този човек.“\r\nНо зад показа на топлина, Тръмп предостави съвсем малко отстъпки към политическата програма на своя гост, оставяйки него и Европа в състояние на несигурност по отношение на редица стратегически и търговски въпроси.\r\nВърху ядреното споразумение с Иран, което Тръмп заплаши да прекрати; върху бъдещето на сигурността в Сирия, където Тръмп заяви, че желае да изтегли бързо своите военнослужещи; върху заплахата от търговски мита, където временното изключение за Европейския съюз ще изтече следващия месец – Тръмп се премести незначително малко от началните си позиции. Това е въпреки изявлението на Макрон от вторник за сключването на „нова сделка“ с Иран, която да замени тази, заплашена с прекратяване от Тръмп.\r\nКолкото до приятелството между Тръмп и Макрон, Вашингтонската визита на втория накара то да изглежда повече като еднопосочна улица, отколкото като приятелство построено върху сходни виждания.\r\n„Направихме предложения, изложихме и аргументи“, заяви един от старшите съветници на френския президент при условието за анонимност, сумирайки повече от двучасова дискусия между двамата лидери. „Мисля, че имаха дискусия, която тръгна в правилната посока“, допълни той.\r\nСъветникът отказа да даде информация как е отговорил Тръмп на аргументите на Макрон за търговските мита, Иран или Сирия, единствено добавяйки, че Тръмп се е съгласил с нуждата от глобално решение относно намесата на Иран в редица регионални конфликти.Нова сделка с Иран или никаква сделка с Иран?\r\nСпокойният тон контрастира с ентусиазма на Макрон по време на съвместната пресконференция с Тръмп.\r\nПриветствайки „значимия напредък“ върху стратегическите въпроси, Макрон обяви „нова сделка“ с Иран, която би допълнила тази, която Тръмп обяви минути по-рано в коментар, който изглежда да изненада френския президент.\r\nЕманюел Макрон заяви, че Франция е представила нов проект за сделка, която би адресирала тревогите на САЩ по четири точки: развитието на балистични ракети, „клаузи за изтичане на срока“, които прикриват изтичането на някои санкции срещу Иран, проверката на иранската програма за ядрена и оръжейна програма и ролята й в съседните държави, най-вече Сирия и Йемен.\r\nПодобна „нова сделка“ не би заменила сегашната, а би я разширила. „Ние няма да прекратяваме вече сключена сделка, за да отидем наникъде. Вместо това ще разширим сегашната сделка с по-голяма“, заяви Макрон, допълвайки че все още не е видял „План Б“ за сделката с Иран от ерата Обама. Тръмп прие предложенията и заяви, че е възприел идеята на френския лидер, че каквато и да е сделката, тя трябва да дава яснота за регионалната роля на Иран.\r\nНо Тръмп не даде яснота за това дали САЩ са се съгласили на новата сделка или ще запазят сегашната до крайния срок от 12 май. „Няма да казвам какво ще правя, дори вие вече да загатвате“, заяви Тръмп, обръщайки се към Макрон.\r\nВместо това американският президент атакува сегашната сделка, която „никога не е трябвало да се сключва“, отправяйки обвинения към усилията на „предишните администрации“ да решат проблема с противопоставянето с Иран. Липсата на ангажираност остави отворена възможността Тръмп да извади САЩ от сегашната сделка на 12 май – сценарий, за който френските дипломати предупредиха, че може да застраши регионалната сигурност и да покани други сили, предимно Израел, да действат превантивно срещу Техеран.\r\nЗапитан дали други Европейски държави са подкрепили предложението на Макрон, старшият съветник заяви, че френският президент е разговарял с лидерите на Великобритания и Германия преди визитата си в САЩ. „Ние направихме предложение, което ще ни позволи да не останем с празни ръце накрая.“\r\nПо въпроса за Сирия, където френският президент заяви, че е „убедил“ Тръмп да запази американските военнослужещи за по-дълъг период, лидерът на САЩ отново беше неангажиращ. Той заяви, че докато е искал да „ги извади от там“, все пак е признал, че премахването на всички военни активи би отворило прозорец за други държави, в частност Иран, да задълбочат влиянието си в Сирия, и че американските военнослужещи няма да си тръгнат „веднага“.Търговското напрежение остана непокътнато\r\nДруг значим въпрос във фокуса на визитата бяха търговските мита на Доналд Тръмп и временното изключение за Европейския съюз, което изтича през май месец. Докато двамата лидери подчертаха нуждата от „реципрочност“ в търговията, президентът на САЩ не пое ангажимент за удължаване на изключението или превръщането му в постоянно.\r\nПо време на техните дискусии, един съветник заяви, че Макрон е натиснал по въпроса, че „ние не можем да си позволим търговска война между съюзници“ и че Франция би говорила само в един тон с Европа по търговските въпроси.\r\nНо по въпроса за търговията, представителите на Франция не получиха твърда ангажираност от Тръмп, че Европа ще бъде изключена от тарифите. Йонислав Дочев", "date": "2018.04.25", "title": "Politico.eu: Приятелството между Доналд Тръмп и Еманюел Макрон прикри минималния напредък на френските искания"}
{"url": "http://www.focus-news.net/news/2018/04/25/2514751/korneliya-ninova-i-kaloyan-pargov-shte-uchastvat-v-tarzhestveno-chestvane-na-70-ata-godishnina-ot-uchredyavaneto-na-kolarovskata-rayonna-partiyna-organizatsiya.html", "text": "Председателят на НС на БСП Корнелия Нинова и лидерът на столичните социалисти Калоян Паргов ще участват в тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\". Това съобщиха от пресцентъра на ГС на БСП - София. На тържественото събрание-концерт сред гостите ще бъдат народни представители от \"БСП за България\" и общински съветници от групата на социалистите.\r\nСъбитието, организирано от районните съвети на БСП \"Сердика\", \"Надежда\" и \"Връбница\", ще се състои от 18,30 часа в салона на Синдикалния дом на културата на транспортните работници в България, клон София (бившето кино \"Освобождение\", бул. \"Мария Луиза\" №106).", "date": "2018.04.25", "title": "Корнелия Нинова и Калоян Паргов ще участват в тържествено честване на 70-ата годишнина от учредяването на Коларовската районна партийна организация"}
{"url": "http://www.focus-news.net/news/2018/04/25/2514755/stara-zagora-uchenitsi-shte-pokazvat-umeniya-za-zashtita-pri-bedstviya-i-avarii.html", "text": "Община Стара Загора и Регионална дирекция „Пожарна безопасност и защита на населението“ организират общински кръг на Национално ученическо състезание „Защита при пожари, бедствия и извънредни ситуации“ – проява от Националния календар за изяви по интереси на Министерство на образованието и науката за 2018 г. Това съобщиха от пресцентъра на Община Стара Загора. Състезанието ще се проведе в два кръга. Първият кръг включва проверка на теоретичните знания на участниците чрез индивидуален тест. Той ще се проведе от 09.00 ч. до 09.30 ч. в Зала 1 на Община Стара Загора; \r\nВъв втория кръг ще се направи проверка на практическите умения, знания, бързина и съобразителност чрез състезателни игри. Той ще започне в 10.00 ч. на територията на парк „Пети октомври“. \r\nСъстезателните игри ще протекат в 4 етапа: учебен център „Защита при бедствия“; учебен център „Защита при промишлени аварии“; учебен център „Първа помощ“ и учебен център „Противопожарна защита“. \r\nТази година в общинското състезание ще вземат участие отбори от 6 общински училища (по 4 ученици от 6-ти -7-ми клас). Те са от: Основно училище „Кирил Христов“, VI-то основно училище „Св. Никола“, IX-то основно училище „В. Ханчев“, XII-то основно училище „Стефан Караджа“, Основно училище „Георги Райчев“, Средно училище „Иван Вазов“. \r\nНай-добрите три отбора ще бъдат отличени с купа и грамота, за всички участници са осигурени предметни награди.", "date": "2018.04.25", "title": "Стара Загора: Ученици ще показват умения за защита при бедствия и аварии"}
{"url": "http://www.focus-news.net/news/2018/04/25/2514757/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Славчо Славов, Станислав Иванов и Борислав Нанков ще се срещнат с граждани в дните от днес до 27 април. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015.\r\nПриемният ден на Славчо Славов е на 25 април (сряда), на Станислав Иванов – на 26 април (четвъртък), на Борислав Нанков – на 27 април (петък).", "date": "2018.04.25", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/04/25/2514758/pregled-na-osnovnite-temi-v-dobrudzhanskiya-pechat.html", "text": "„4 еко проекта получават финансиране от ПУДОС“, съобщава на първа страница вестник „Нова добруджанска трибуна“. Община Добрич, СУ „Св. Климент Охридски“, ДГ №23 „Звездица“ и ДГ №10 „Слънчице“ получават финансиране от Предприятието за управление на дейностите по опазване на околната среда. Проектите са с екологична насоченост и се финансират в рамките на Националната кампания на ПУДООС „Чиста околна среда“ за 2018 г. Средствата за конкурса са в размер до 3 500 000 лв. и се отпускат за най-оригинален и екологично познавателен проект на тема  „Обичам природата и аз участвам – 2018 г.” Проектът на Община Добрич е на тема „Създаване на зона за отдих „Извора“. „За Копривщица, Панагюрище и … благодетелите“, е заглавие от 5-та страница на всекидневника в рубриката „Отечество любезно…“. Материалът разказва за историята и културното наследство на прекрасни те български градове. Поместени са и снимки. От спортната страница – „Подобаващо откриване на летния състезателен сезон за атлетите на Добруджа“. Изминалият уикенд е бил изпълнен с много стартове и емоции за състезателите на СКЛА „Добруджа“. В два поредни дни те са взели участие в два лекоатлетически турнира. Единият е бил в град Шабла – Втори национален турнир „Коста Василев“, другият – в град Варна. \r\n„Италианци ще правят крайбрежните алеи на Албена“, съобщава другият регионален вестник „Добруджанска трибуна“. Амбицията на ръководството на курортния комплекс е той да бъде активен и в четирите сезона на годината. 10% от местата в него вече са 5-звездни, аквапаркът ще отвори на 1 юни с 4 нови атракциона за деца. „Състави от Китай, Малайзия и Боливия идват за фестивала „Фолклор без граници“, съобщава изданието. Съвсем наскоро в Добрич се проведе финалният етап на Петия национален преглед на фолклорните ансамбли на CIOFF. Градът беше домакин на събитие от календара на Националната секция на CIOFF – Международния съвет на организаторите на фестивали за фолклор и традиционни изкуства, асоцииран член на ЮНЕСКО. „Ветропарковете в зона „Калиакра“ – обединени с единна система за защита на птиците“, съобщава всекидневникът. 12 собственици и оператори в защитена зона „Калиакра“ се обединяват в тази инициатива за създаване на обща система с еко насоченост. Целта е да се намали рискът от сблъсък на птиците с въртящите се части на ветрогенераторите. В интернет пространството вече е създадена специална директория с информация за наблюдавани видове птици в зоната.", "date": "2018.04.25", "title": "Преглед на основните теми в добруджанския печат"}
{"url": "http://www.focus-news.net/news/2018/04/25/2514756/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolnata-sreshta-levski-tsska.html", "text": "Въвежда се временна организация на движението във връзка с провеждане на футболната среща \"Левски\"-ЦСКА, съобщиха от пресцентъра на Столична община. Забраняват се престоят и паркирането на пътни превозни средства както следва: \r\n- До приключване на футболната среща на 25 април по алеите около Национален стадион „Васил Левски“ при сектори Б, В и Г;\r\n- До 20.30 часа на моста пред Национален стадион „Васил Левски“ и на  ул. „Ген. Гурко“ между бул. „Васил Левски“ и бул. „Евлоги и Христо Георгиеви“. \r\nОт 17.00 часа до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки с изключение на автобусите от масовия градски транспорт по: \r\n- ул. „Ген. Гурко“ между бул. „Васил Левски“ и бул. „Евлоги и Христо Георгиеви“\r\n- бул. „Евлоги и Христо Георгиеви“ между пл. „Орлов мост „ и бул. „Черни връх“\r\n- бул. „Драган Цанков“ между бул. „Евлоги и Христо Георгиеви“ и бул. „Пейо К.Яворов“.", "date": "2018.04.25", "title": "София: Въвежда се временна организация на движението във връзка с провеждане на футболната среща \"Левски\"-ЦСКА"}
{"url": "http://www.focus-news.net/news/2018/04/25/2514759/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с монтаж на спирателни кранове на бул. „Цариградско шосе“ жк. „Младост“ 1, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- ул. „Димитър Моллов“, бул. „Цариградско шосе“;\r\n- от ул. „Димитър Моллов“ до бул. „Д-р Г. М. Димитров“, блокове 27, 28, 28А, 28Б, 29Б, 29, 29А, 30, 30А, 121, 122, 123, 124, 125, 126, 127, 128, 129, 130, 131, 132 и бензиностанция „OMV“ на бул. „Цариградско шосе“ бл. 27, ДГ 117 „Надежда“, Технологично училище по електронни системи.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър моллов“ пред болница „Софиямед“.\r\nВъв връзка с подмяна на сградно водопроводно отклонение на бул. „Арсеналски“ жк. „Лозенец“, се налага спиране на водоподаването от 09:30 до 20:30 часа на клиентите на „Софийска вода”, живеещи в района на бул. „Арсеналски“ от ул. „Църноок“ да ул. „Милевска планина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Арсеналски“ ъгъла с ул. „Борис Пожаров“.\r\nВъв връзка с подмяна на сградно водопроводно отклонение на ул. 9 кв. „Враждебна“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. 5, ул. 8, ул. 29, ул. 30.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 10 ъгъла с ул. 11.\r\nВъв връзка с реконструкция на уличен водопровод на бул. „Мадрид“ кв. „Подуяне“, се налага спиране на водоподаването от 09:00 до 18:30 часа на клиентите на „Софийска вода”, живеещи в района на:\r\n- ул. „Мърфи“ от ул. „Русалка“ до бул. „Мадрид“;\r\n- бул. „Мадрид“ от бул. „Евлоги и Христо Георгиеви“ до ул. „Алеко Константинов“;\r\n- ул. „Франсис де Пресансе“ от ул. „Алеко Константинов“ до ул.„Мърфи“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“№14.\r\nВъв връзка с извършване на строително-монтажни работи на ул. „Самоковско шосе“ кв. „Горубляне“, се налага спиране на водоподаването от 09:00 до 12:00 часа на клиентите на „Софийска вода”, живеещи в района на ул. „Самоковско шосе“ от ул. „инж. Георги Белов“ до бул. „Цариградско шосе“ и ул. „Обреща“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цариградско шосе“№120.\r\nВъв връзка с ремонт на редуктор за налягане на ул. „Трендафил“ с. Мърчаево, се налага спиране на водоподаването от 10:00 до 14:00 часа на клиентите на „Софийска вода”, живеещи в района на ул. „Трендафил“, ул. „Приморско“, ул. „Бистра река“, ул. 7. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трендафил“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/25/2514760/pregled-na-osnovnite-temi-v-starozagorskiya-pechat.html", "text": "Близо 700 миньори от \"Мини Марица-изток\" ЕАД вчера взеха участие в протеста, организиран от КТ \"Подкрепа\" и подкрепен от КНСБ за увеличение на цената на въглищата с 15% и спасяването на българския въгледобив. Протестният поход започна от площад \"Ал. Батенберг\", премина гръмогласно пред сградата на КЕВР и стигна до епицентъра - Министерството на енергетиката. \r\nОсвен плакатите с призиви за спасяване на българския въгледобив и произвежданата евтина ел. енергия от него, миньорите носеха със себе си и чувал с черното българско злато. Той обаче е бил конфискуван от охраняващите полицаи, които де факто са лишили от възможността администраторите на енергийното министерство да видят, а и да поизцапат обувките си с източномаришките въглища, които иначе осигуряват 40% от електроенергията на България и гарантират сигурността на енергийната й система. \r\nЗа разлика от подобни съсловни протести, при които ресорните министри остават заключени в кабинетите си, енергийният министър Теменужка Петкова е слязла при протестиращите, уверила ги, че правителството взема всички мерки за защита на родния въгледобив и е поканила на среща президента на КТ \"Подкрепа\" Димитър Манолов и председателите на миньорския синдикат в рудниците. \r\n\"Срещата при министър Петкова продължи около час. Отново си казахме това, което беше казано по време на срещата ни в МЕ на 20 април, когато всъщност обявихме решението си за протест с искането за повишаване на цената на добиваните от нас въглища. Министър Петкова отново ни съобщи, че първо ще се изчакат решенията за дерогации на топлоцентралите, а след това ще се търси решение на проблема с цената\", съобщи за \"Старозагорски новини\" Стоян Стоянов, синдикален председател на ФСО \"Подкрепа\" на Рудник 1 в \"Мини Марица-изток\". По време на срещата министър Петкова е защитила тезата си, че ако цената на въглищата бъде вдигната с 15%, цената на ел. енергията ще се вдигне с 2%. \"Това категорично не е вярно. Експертите на МЕ знаят откъде може да бъде компенсирана по-високата цена на въглищата, без това да се отрази на цената на тока и без да бъде ударена държавната ТЕЦ \"Марица изток 2\", която, за разлика от американските ТЕЦ-ове, няма договори с НЕК за преференциално изкупуване на ел. енергия\", заяви Стоянов. Той уточни, че новината от срещата е, че идната седмица министър Петкова ще дойде на посещение в \"Мини Марица-изток\", за да могат синдикатите на място да я запознаят с проблемите, произтичащи от недостига на средства за гарантиране на безопасни условия на труд и изпълнение на инвестиционната програма на въгледобивното дружество. \r\nДнес синдикатите ще се събират на среща, за да решат какви действия ще предприемат оттук нататък. Те са категорични, че тръгнали ли са веднъж, връщане няма да има. \r\nДарина Радева, дъщерята на президента Румен Радев от първия му брак, ще играе на сцената на ДТ \"Гео Милев\" - Стара Загора, по време на 25-ото юбилейно издание на Международния франкофонски ученически театрален фестивал, разкриха в аванс организаторите на проявата. \r\nДарина е в трупата \"Ле страпонтен\" на столичното 35-о средно училище \"Добри Войников\", която миналата година грабна голямата награда на феста \"Златна маска\" с постановката \"Уравнение с едно неизвестно\" на Людмила Разумовская. \r\nСпектакълът участва в извънконкурсната програма заедно с \"Антигона\" на Софокъл, която ще представят ученици от парижкия лицей \"Луи Жуве\". \r\nВ официалната надпревара на Франкофонския театрален фестивал в Града на липите от 26 до 29 април ще участват общо 10 трупи от България и Полша със 140 актьори на възраст от 14 до 19 години. За пръв път пиесите ще бъдат само от съвременни френски драматурзи, двама от които - Ян Новак и Ирис Мюнюс, се очаква да бъдат членове на журито. Общо 8 награди ще бъдат раздадени на финала на франкофонския фест - златна, сребърна и бронзова маска, маска за най-добър актьор и актриса, за млада надежда, за най-добро владеене на езика на Молиер и специалната награда на Община Стара Загора. Носителят на \"Златната маска\" ще има възможност през май да вземе участие в среща на франкофоните в Познан. \r\nСтартът на надпреварата ще бъде даден в петък, когато ще се проведат пет ателиета на драматурзи и режисьори.\r\nФестивалът се провежда с подкрепата на Община Стара Загора, Френския институт - България, Асоциацията на преподавателите по и на френски език в България (АПФБ), съвместно с мрежата на Алианс Франсез. Той е основан през 1993 г. от Асоциацията на преподавателите по и на френски език в България в партньорство с Френски институт - България. \r\n\"Идеята е Стара Загора да стане постоянен домакин на фестивала\", съобщи директорът на Алианс Франсез в Стара Загора Велизара Цонева. Тя уточни, че по решение на Организационния комитет тази година той ще се проведе с формат \"10 от 10\", за да се впише в международната мрежа на Фестивалите за Франкофонски ученически театър - \"10 от 10\". \r\nНаредбата за маркировката на пешеходните пътеки, която предизвика всеобщото негодувание на кметовете на общини след направените проверки за спазването й, ще бъде разгледана в Парламентарната комисия по транспорт заедно с текстовете от новия закон за движение по пътищата. Това разкри пред \"Старозагорски новини\" председателят на комисията Халил Летифов. \r\nПоследните промени в спорната наредба предизвикаха общото недоволство на градоначалниците по места. Причината е, че в последно приетите текстове от 2016 г. се въвеждат критерии за безопасност на \"зебрите\", на които голяма част от пешеходните пътеки в градовете не отговарят. По-точно казано голяма част от \"зебрите\" в големите градове, сред които е и Стара Загора, са правени преди последната промяна на наредбата и в тях е инвестиран значителен публичен ресурс. Но пък според наложените от преди двадесетина дни императивни изисквания свише по българските градове трябва да стартира процедура за премахване или коригиране на пътната маркировка. Само за Стара Загора общинска администрация е изчислила, че ще бъде нужно отделянето на финансов ресурс от порядъка на около 400 000 лв. Сред набедените като незаконни \"зебри\" в Града на липите се оказаха червено-белите. Според \"творците\" на нормативните промени червеният цвят нощем \"поглъщал\" пешеходците и те ставали \"невидими\" за водачите на МПС. Въпреки че червено-бели пътеки има навсякъде в страните-членки на ЕС, а и те са изпълнени със светлоотразителна боя. \r\nЗа своето несъгласие с текстовете в Наредба No 2 кметовете алармираха и Националното сдружение на общините. Инициативата за промяна на сега действащата нормативна уредба бе подета от кмета на Стара Загора Живко Тодоров. \r\nПрипомняме, че заради зачестилите инциденти по разпореждане на главния прокурор Сотир Цацаров в цялата страна бяха извършени проверки на пешеходните пътеки - дали отговарят на приетата Наредба No 2. Според последните изменения през 2016 г. те трябва да са боядисани само в бяло или в жълто. \r\n\"Ще разгледаме този казус в рамките на обсъждането на новия закон за движение по пътищата. При предварителните разговори с представители на Министерството на регионалното развитие и благоустройството бе дадена индикация, че въпросната Наредба ще бъде разгледана повторно. Твърде вероятно е да има промяна в посока на отпадане на посочените критерии и да не се стига дотам кметовете да отделят средства от общинските бюджети, за да заменят вече създадените \"зебри\" за безопасно пресичане на пешеходци\", коментира Халил Летифов. Депутатът на ДПС обаче посочи, че окончателното решение за това е на МРРБ, тъй като пешеходните пътеки са част от техническата инфраструктура, за която отговаря ведомството. \r\nКъм настоящия момент е ясно, че готово решение на проблема не съществува, а местните управи са поставени в изчакващо положение.", "date": "2018.04.25", "title": "Преглед на основните теми в старозагорския печат"}
{"url": "http://www.focus-news.net/news/2018/04/25/2514761/vav-veliko-tarnovo-shte-bade-otsluzhen-vodosvet-i-parva-kopka-po-proekt-za-privlekatelna-i-sahranena-avtentichna-gradska-sreda.html", "text": "От 11.00 часа ще се проведе официалната церемония по започване на строителството - „Първа копка\" на площад \"Св. Св. Кирил и Методий\", на която ще бъде извършен водосвет на строително-монтажните работи по реконструкция и рехабилитация на уличната мрежа и тротоарни настилки в този район на старата градска част по проект „Привлекателна и съхранена автентична градска среда на град Велико Търново\" по Приоритетна ос 1 „Устойчиво и интегрирано градско развитие\" на Оперативна програма „Региони в растеж 2014-2020\". Това съобщиха от пресцентъра на Община Велико Търново. Общата стойност на проекта е 11 010 062,50 лв., от които 9 358 553,12 лв. съфинансиране от ЕФРР и 1 651 509,38 лв. -съфинансиране от националния бюджет, а за строително-монтажните работи в старата градска част на Велико Търново в бюджета на проекта са предвидени средства в размер на 7 418 850,75 лв. с ДДС.\r\nОбщата цел на проекта е подобряване привлекателността на град Велико Търново като градски и туристически център, който осигурява адекватно качество на живот, свободен достъп до обновена и благоустроена, ключова за градските системи инфраструктура, както и достъп до безопасна, устойчива и с високо екологично и естетическо качество физическа и жизнена среда.\r\nПроектът да бъде извършена реконструкция и рехабилитация на уличната мрежа, прилежащи тротоари, пешеходни алеи, въвеждане на енергоспестяващо улично осветление, поставяне на указателни и информационни табели и елементи на градското обзавеждане.\r\nПериодът за реализация на всички дейности по проекта е 17.01.2017-17.07.2019 г.\r\nТози документ е създаден в рамките на проект BG16RFOP001-1.009-0004 „Привлекателна и съхранена градска среда на град Велико Търново\", който се осъществява с финансовата подкрепа на Оперативна програма „Региони в растеж\" 2014-2020 г., съфинансирана от Европейския съюз чрез Европейския фонд за регионално развитие. Цялата отговорност за съдържанието на публикацията се носи от Община Велико Търново и при никакви обстоятелства не може да се счита, че този документ отразява официалното становище на Европейския съюз и Управляващия орган на ОПРР 2014-2020 г.", "date": "2018.04.25", "title": "Във Велико Търново ще бъде отслужен водосвет и първа копка по проект за привлекателна и съхранена автентична градска среда"}
{"url": "http://www.focus-news.net/news/2018/04/25/2514762/shumen-diskusiya-sas-studenti-i-uchenitsi-shte-se-provede-v-ramkite-na-mesetsa-na-balgarskoto-predsedatelstvo-na-evropeyskiya-sayuz.html", "text": "Община Шумен и Шуменският университет “Епископ Константин Преславски” организират дискусия “Пръв сред равни – Ние и Европейският съюз”. Това съобщиха от пресцентъра на Община Шумен. Събитието е част от проявите, посветени на Месеца на Българското председателство на Европейския съюз в Шумен. То ще се състои от 10.00 часа в 309–та аудитория “Боян Пенев” на университета. За участие в дискусията са поканени студенти, ученици, представители на Общинския младежки съвет и Ученическия парламент. Водещ ще бъде доц. д-р Юрий Проданов, ръководител на катедра „Журналистика и масови комуникации“ в ШУ „Еп. К. Преславски“. В дискусията ще се включи и гл. ас д-р Катя Христова – Вълчева преподавател по европейска политика в НБУ. В края на срещата ще бъдат представени и наградени най-добрите фотографии от конкурса „Европа в Шумен“, който включва снимки на сгради, места, екстериори, импресии, които внушават усещането за принадлежност към европейското културно пространство. 23 април бе крайният срок за изпращане на творбите за участие във фотоконкурса. Снимковият материал ще бъде изложен на сайта на Община Шумен и на сайта на Медийния център на Шуменския университет.", "date": "2018.04.25", "title": "Шумен: Дискусия със студенти и ученици ще се проведе в рамките на Месеца на Българското председателство на Европейския съюз"}
{"url": "http://www.focus-news.net/news/2018/04/25/2514763/dobrich-dvizhenieto-po-chast-ot-patya-branishte-slaveevo-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по част от пътя Бранище – Славеево се осъществява с повишено внимание поради ремонтни дейности на асфалтовата настилка, предаде кореспондентът на Радио „Фокус” – Варна. Движението на автомобили се регулира с пътни знаци. Срокът за завършване на дейностите е до 27 април. В Добрич времето е слънчево и ясно, тихо е, температурата на въздуха е около 17 градуса. В областта няма въведена промяна в организацията на движение на автомобили. \r\nЖулиета НИКОЛОВА", "date": "2018.04.25", "title": "Добрич: Движението по част от пътя Бранище – Славеево се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2018/04/25/2514764/the-copenhagen-post-datski-sad-shte-proiznese-prisadata-sreshtu-peter-madsen-advokatat-mu-nastoyava-za-shestmesechno-lishavane-ot-svoboda.html", "text": "В 13 часа в сряда (местно време) съдът в Дания ще произнесе присъдата срещу  изобретателя Петер Мадсен, обвинен в бруталното убийство на младата шведска журналистка Ким Вал, чието обезглавено тяло бе намерено край бреговете на скандинавската страна, припомня вестник The Copenhagen Post.\r\nСпоред Бетина Халд Енгмарк, адвокат на обвиняемия, шест месеца лишаване от свобода биха били справедлива присъда за разчленяването, опаковането в торбички и хвърлянето във водата на тялото на шведската журналистка. Във финалната си пледоария Енгмарк критикува прокурора по делото за това, че не е успял да докаже вината на клиента й. Ако съдията уважи искането на защитата, това би означавало Мадсен да бъде пуснат веднага, тъй като бе лишен от свобода малко след убийството, извършено на 10 август 2017 г. \r\nПрокурорът Якоб Бух-Йепсен изненадващо призова за доживотна присъда, припомняйки, че Мадсън представи три различни версии за смъртта на Ким Вал. Психолози и лекари са единодушни, че Мадсен има отклонения. \r\n„Петер Мадсен представлява такава значима и непосредствена опасност за живота, тялото, здравето и свободата на други хора, че може да се наложи затвор, за да се предотврати опасността от него\", бе заключението на водещия медицински орган на Дания. Тереза Герова", "date": "2018.04.25", "title": "The Copenhagen Post: Датски съд ще произнесе присъдата срещу Петер Мадсен, адвокатът му настоява за шестмесечно лишаване от свобода"}
{"url": "http://www.focus-news.net/news/2018/04/25/2514765/ansambal-pirin-shte-iznese-blagotvoritelen-kontsert-v-skopie-pod-egidata-na-ministerstvo-na-vanshnite-raboti.html", "text": "Ансамбъл „Пирин“ ще представи българския фолклор по време на грандиозен концерт в град Скопие, Република Македония. Това съобщиха от пресцентъра на Община Благоевград. Танцовият спектакъл ще се проведе от 20.00 часа в голяма зала на Македонската опера и балет. Инициативата е под егидата на Министерство на външните работи и се организира съвместно от Посолството на Република България, Министерство на култура на Република Македония и Община Благоевград. Благоевградският ансамбъл ще представи богат репертоар, включващ творчество, както от Пиринския край, така и от други области в България. Творците ще излязат заедно на една сцена с ансамбъл „Танец“. Инициативата е с благотворителна цел, а събраните средства ще бъдат дарени за Център за деца със синдром на Даун.\r\nСъвместният концерт в Скопие е своеобразно доказателство за добрите отношения между България и Македония. \r\nПрез 2017 година двете страни подписаха договор за добросъседство, приятелство и сътрудничество.", "date": "2018.04.25", "title": "Ансамбъл „Пирин“ ще изнесе благотворителен концерт в Скопие под егидата на Министерство на външните работи"}
{"url": "http://www.focus-news.net/news/2018/04/25/2514766/dobrich-nch-saglasie-1890-i-chitalishten-teatar-prof-gocho-gochev-predstavyat-premiera-na-spektakala-samo-za-mazhe-v-kavarna.html", "text": "НЧ \"Съгласие - 1890\" и Читалищен театър „Проф. Гочо Гочев\" представят премиера на спектакъла \"Само за мъже\" (сезон 2018) в Каварна от 18.30 часа. Това съобщиха от пресцентъра на Община Каварна. Постановката е на Злати Златев. Участват Мариана Будева, Христо Харизанов, Божидар Божидаров, Славена Ставрева, Валя Гавраилова, Станислав Ставрев, Йорданка Русинова, Величка Стойкова, Николай Ялнъзов, Димитър Димов, Мария Илиева, Захари Колев.", "date": "2018.04.25", "title": "Добрич: НЧ “Съгласие - 1890“ и Читалищен театър „Проф. Гочо Гочев\" представят премиера на спектакъла \"Само за мъже\" в Каварна"}
{"url": "http://www.focus-news.net/news/2018/04/25/2514767/burgas-poradi-profilaktika-na-sistemite-registratsiya-na-mps-kam-sektor-patna-politsiya-nyama-da-predostavya-uslugi-na-grazhdani-sled-1200-chasa-na-27-april.html", "text": "На 27 април (петък) след 12.00 часа поради профилактика на системите „Регистрация на МПС” към сектор „Пътна полиция” при ОДМВР – Бургас няма да предоставя услуги на граждани. Това съобщиха от ОДМВР-Бургас.\r\nЗа в бъдеще всеки последен петък от месеца след 13.00 часа по същата причина, „Регистрация на МПС” няма да работи с граждани.", "date": "2018.04.25", "title": "Бургас: Поради профилактика на системите, „Регистрация на МПС” към сектор „Пътна полиция” няма да предоставя услуги на граждани след 12.00 часа на 27 април"}
{"url": "http://www.focus-news.net/news/2018/04/25/2514768/sport-grigor-dimitrov-zapochva-uchastieto-si-v-turnira-v-barselona.html", "text": "Григор Димитров започва участието си в турнира на червени кортове в Барселона. Първата ракета на България ще играе срещу бившия шести в света – Жил Симон, който спечели двубоя от първия кръг срещу Иля Ивашка с 6:2, 6:3.\r\nМачът помежду им е първи в програмата на централния корт и ще започне не по-рано от 12:00 часа. \r\nДо този момент Димитров и Симон са изиграли осем мача, като французинът води с 5:3 победи. Жил Симон е на 33 години и е спечелил 13 турнира в кариерата си. Към настоящия момент той се намира на 70-та позиция в световната ранглиста.", "date": "2018.04.25", "title": "Спорт: Григор Димитров започва участието си в турнира в Барселона"}
{"url": "http://www.focus-news.net/news/2018/04/25/2514770/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-filma-padenie-i-spasenie.html", "text": "Въвежда се временна организация на движението във връзка със заснемането на филма „Падение и спасение”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на \r\n- От 10.00 до 22.00 часа днес и от 10.00 до 13.00 часа 26 април 2018 г. на ул. „Георги Бенковски” № 33. \r\n- От 16.00 до 19.00 часа на 26 април 2018 г. пред бл. 1, ж.к. „Дианабад”.", "date": "2018.04.25", "title": "София: Въвежда се временна организация на движението във връзка със заснемането на филма „Падение и спасение”"}
{"url": "http://www.focus-news.net/news/2018/04/25/2514771/plovdiv-koloni-ot-avtomobili-se-obrazuvat-po-bulevardite-hristo-botev-tsar-boris-iii-obedinitel-vasil-aprilov-i-peshtersko-shose.html", "text": "Движението на територията на град Пловдив е изключително натоварено към този час, предаде репортер на Радио „Фокус“ – Пловдив. Колони от автомобили се образуват по булевардите „Христо Ботев“, „Цар Борис III Обединител“, „Васил Априлов“ и „Пещерско шосе“. Интензивен трафик се отчита също по булевардите „Източен“, „България“, „Санкт Петербург“ и „Шести септември“. Призовават се водачите да шофират с повишено внимание, съобразена скорост и да не предприемат рискови маневри. Пътните настилки на територията на града са преобладаващо мокри.\r\nНатоварено е движението и по основните пътни артерии в Пловдивска област, съобщиха от Областното пътно управление. Най-интензивен трафик се отчита по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пещера. Пътните настилки на територията на областта са преоблаващо мокри, а в планинските райони – мокри и хлъзгави, но нормално проходими. До 30 юни движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Преминаването по пътя Пловдив-Асеновград се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Остава ограничено движението на камиони над 12 тона по пътя Поповица-Болярци. Причината за наложеното ограничение е намален габарит на пътното платно на мост в село Поповица. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка ще се контролира от светофарна уредба до 26 април. Опасност от образуването на свлачища има по направленията Кричим-Девин, Югово-Лъки и Бачково-Нареченски бани, предупреждават от Областното пътно управление.\r\nТони МИХАЙЛОВ", "date": "2018.04.25", "title": "Пловдив: Колони от автомобили се образуват по булевардите „Христо Ботев“, „Цар Борис III Обединител“, „Васил Априлов“ и „Пещерско шосе“"}
{"url": "http://www.focus-news.net/news/2018/04/25/2514775/the-local-frantsiya-v-parizh-se-otkriva-konferentsiya-za-borba-sreshtu-finansiraneto-na-terorizma.html", "text": "Министри от 80 страни и почти 500 експерти се събират в Париж в сряда за конференция за борба срещу финансирането на терористични групировки като „Ислямска държава“ и „Ал Кайда“, съобщава електронното издание The Local във френската си редакция. \r\nТерористичните атаки стават все по-евтини след събитията от 11 септември 2011 г. в САЩ и особено през последните години, в които последователите на „Ислямска държава“ използват превозни средства и пушки като основно средство за извършване на нападения. \r\nФренските власти обаче остават загрижени за средствата, натрупани от джихадистката групировка в периода между 2014 г. и 2016 г., когато „Ислямска държава“ управляваше големи и богати на петрол територии в Ирак и Сирия.\r\nПредставител на Елисейския дворец, пожелал анонимност, информира журналистите, че годишните приходи на „Ислямска държава“ са оценени на около един милиард долара. „Тези групировки са много умели в използването на сложни техники за прехвърляне на финансовите ресурси“, обяснява източникът на редакцията. \r\nИдеята за двудневната конференция, която ще приключи с реч на френския президент Еманюел Макрон в четвъртък следобед, е да бъде споделен опит и добри практики, които могат да бъдат приложени на международно равнище.\r\n„Ислямска държава“ е изправена пред поражение на бойното поле в Сирия, но експертите предупреждават, че идеологията й ще продължи да съществува. Според мнозина от тях борбата срещу финансирането на терористични групировки е неефективна от 2001 г. насам.Тереза Герова", "date": "2018.04.25", "title": "The Local (Франция): В Париж се открива конференция за борба срещу финансирането на тероризма"}
{"url": "http://www.focus-news.net/news/2018/04/25/2514772/burgas-s-normalna-intenzivnost-e-trafikat-v-oblastniya-tsentar.html", "text": "С нормална интензивност е трафикът в областния център. Това каза за Радио \"Фокус\"–Бургас дежурният в Областно пътно управление. Пътищата са сухи и нормално проходими. Няма ограничения на видимостта.\r\nНатоварено е движението в района на кръговото кръстовище на „Трапезица“ и в района на УМБАЛ-Бургас, като движение има и по бул. „Захари Стоянов“ – на участъци в комплекс „Меден рудник“. Интензивен е трафикът по централната улица „Христо Ботев“, както и по ул. „Янко Комитов“ в ж.к. „Славейков“. По-натоварено е придвижването на моторни превозни средства на  кръговото кръстовище на бул. „Стефан Стамболов“ в посока бул. „Транспортна“. С нормална интензивност е движението на автомобили по улица „Одрин“ и „Стефан Стамболов“.\r\nВеселина НИКОЛОВА", "date": "2018.04.25", "title": "Бургас: С нормална интензивност е трафикът в областния център"}
{"url": "http://www.focus-news.net/news/2018/04/25/2514777/shumen-s-normalna-intenzivnost-e-trafikat-po-republikanskata-patna-mrezha-v-oblastta.html", "text": "С нормална интензивност е трафикът по републиканската пътна мрежа в област Шумен, предаде репортер на Радио „Фокус“- Шумен. Настилките са сухи, видимостта е добра. Няма нови промени в организацията на движение в региона. В сила е забраната за товарни автомобили над 10 тона по пътя Радко Димитриево- Друмево, Обходът е Шумен-Овчарово-Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.04.25", "title": "Шумен: С нормална интензивност е трафикът по републиканската пътна мрежа в областта"}
{"url": "http://www.focus-news.net/news/2018/04/25/2514773/varna-dvizhenieto-v-uchastaka-povelyanovo-slanchevo-se-osashtestvyava-s-povisheno-vnimanie-poradi-remontni-deynosti-po-asfaltovata-nastilka.html", "text": "Движението в участъка Повеляново – Слънчево от км 181+000 до км 186+000 се осъществява с повишено внимание и се регулира от сигналисти поради ремонтни дейности по асфалтовата настилка, предаде репортер на Радио „Фокус“ – Варна. Пътните настилки в областта са сухи, видимостта е добра, времето е тихо и ясно. По данни на Агенция „Пътна инфраструктура“ по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т., движението се осъществява по  обходен маршрут: Кичево – Оброчище. По маршрут Варна-Бургас движението от км 2+329 до км 3+238 се осъществява с пренасочване на движението в платното посока Варна поради ремонт на виадукт „Звездица“. По третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента, тъй като има частични ремонтни дейности на асфалтовата настилка.\r\nМилена СТОЕВА", "date": "2018.04.25", "title": "Варна: Движението в участъка Повеляново-Слънчево се осъществява с повишено внимание поради ремонтни дейности по асфалтовата настилка"}
{"url": "http://www.focus-news.net/news/2018/04/25/2514776/veliko-tarnovo-natovareno-e-dvizhenieto-v-rayonite-na-uchebnite-zavedeniya-v-sutreshnite-chasove.html", "text": "Натоварено е движението в районите на учебните заведения във Велико Търново в сутрешните часове, предаде репортер на Радио „Фокус” – Велико Търново. Осигурено в полицейско присъствие пред училищата в града. Времето е слънчево. Температурата на въздуха е 12 градуса. Пътните настилки са частично мокри. Интензивен е трафикът в центъра на града – на кръстовището пред Съдебната палата и пред сградата на Пощата, на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график. Две улици в старата градска част  – „Силвестър Панов“ и „Шейново“, са затворени поради ремонт на водопроводна мрежа.\r\nМокри на места са и пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.04.25", "title": "Велико Търново: Натоварено е движението в районите на учебните заведения в сутрешните часове"}
{"url": "http://www.focus-news.net/news/2018/04/25/2514774/plovdiv-uvelichava-se-broyat-na-bolnite-ot-varitsela-v-oblastta.html", "text": "Увеличава се броят на болните от варицела в Пловдивска област. Това съобщиха за Радио „Фокус“ – Пловдив от Регионалната здравна инспекция. За последният отчетен период случаите на варицела са 182 срещу 145 в началото на април. Броят на засегнатите от чревни инфекции също нараства – 57 души през последната седмица срещу 48 през предходния отчетен период. Пет са случаите на вирусен хепатит. Спад се отчита при болните от скарлатина. През последният отчетен период са засегнати 18 души, като в края на месец на март са били общо 28. През последната седмица няма регистрирани случай на менингит, марсилска треска или на ухапани от кърлеж.\r\nТони МИХАЙЛОВ", "date": "2018.04.25", "title": "Пловдив: Увеличава се броят на болните от варицела в областта"}
{"url": "http://www.focus-news.net/news/2018/04/25/2514780/pregled-na-osnovnite-temi-v-burgaskiya-pechat.html", "text": "„Хотелите по морето се пукат по шевовете“ е челото на регионалния всекидневник „Черноморски дар“. „С 50% са се увеличили нощувките в бургаските хотели след стъпването на нискотарифна компания в Бургас. Това заяви кметът Димитър Николов по време на сесията на Общински съвет-Бургас“, пише изданието. „Изложение „За туризма от А до Я“ привлече интереса на жители и гости на Созопол“  е друго заглавие от първа страница на ежедневника“.\r\nТемата на днешния брой е  е „Пада кичът в центъра на Бургас, заведенията – като в Рим, Париж и Милано“. „Чадърите от бяло до охра и без реклами от 1 юни. След близо двучасови дебати по темата за обща визия на заведенията в Централна градска част, бургаските общински съветници приеха докладна на кмета Димитър Николов. С допълнителни промени от вносителя вече е категорично: тентите и чадърите ще са в една цветова гама“.\r\n„Опрастачват ли езика ни фейсбук и туитър ще изследват филолози“ и „Зелената зона остава и през уикенда“ са други заглавия от страниците на регионалния ежедневник.", "date": "2018.04.25", "title": "Преглед на основните теми в бургаския печат"}
{"url": "http://www.focus-news.net/news/2018/04/25/2514779/gabrovo-dvizhenieto-v-uchastak-ot-patya-draganovtsi-gabrovo-se-osashtestvyava-v-edna-lenta-poradi-izvarshvane-na-remont-na-patno-saorazhenie.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 14°. Пътните настилки са частично мокри. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.25", "title": "Габрово: Движението в участък от пътя Драгановци-Габрово се осъществява в една лента поради извършване на ремонт на пътно съоръжение"}
{"url": "http://www.focus-news.net/news/2018/04/25/2514782/daniel-smilov-politolog-neobhodimo-e-zaemaneto-na-ofitsialna-pozitsiya-ot-pravitelstvoto-vav-vrazka-s-poseshtenieto-na-volen-siderov-v-krim.html", "text": "Необходимо е заемането на официална позиция от правителството във връзка с посещението на Волен Сидеров в Крим. Това каза в сутрешния блок „Добро утро, България“ на Радио „Фокус“ политологът Данил Смилов. По думите му лидерът на „Атака“ е част от парламентарното мнозинство и подобна негова визита, макар и не с работен характер, не може да остане без коментар. „Нещо повече, самият той каза, че е успял да промени позицията на българското правителство по определени въпроси като случая „Скрипал“, което означава, че позициите, които Сидеров защитава, имат влияние и върху правителствената политика, ако имаме предвид думите му“, обясни той. Даниел Смилов коментира още, че е притеснителна ситуацията, в която част от управляващите говорят на антиевропейски език и срещу основни геополитически решения, които сме взели с членството си в ЕС и НАТО.", "date": "2018.04.25", "title": "Даниел Смилов, политолог: Необходимо е заемането на официална позиция от правителството във връзка с посещението на Волен Сидеров в Крим"}
{"url": "http://www.focus-news.net/news/2018/04/25/2514787/sliven-testvat-sirenite-za-opovestyavane-pri-bedstviya.html", "text": "ОДМВР-Сливен ще извърши тестове на системата за ранно предупреждение и оповестяване на населението при бедствия и аварии. Това съобщиха от пресцентъра на ОДМВР-Сливен. Сирените в града ще бъдат тествани за времето от 10.00 до 11.30 часа, като по време на теста всяка сирена ще бъде просвирвана поотделно за 5-10 секунди.", "date": "2018.04.25", "title": "Сливен: Тестват сирените за оповестяване при бедствия"}
{"url": "http://www.focus-news.net/news/2018/04/25/2514778/pazardzhik-remontni-deynosti-se-izvarshvat-po-pet-patni-otsechki-v-oblastta.html", "text": "Натоварено е движението по главните пътища на област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ремонтни дейности се извършват по пътя село Левски-село Попинци от 97 км до 107 км. Движението се осъществява поетапно в свободната лента поради частични ремонтни дейности на асфалтовата настилка. По направлението Юндола-Белово се извършва ремонт на асфалтовата настилка от 1 км до 21 км. Ограничение поради ремонт е въведено и по пътя Пазарджик-село Пищигово от 2 км до 10 км. Ремонт тече и по направлението Пещера-Батак от 150 до 160 км. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.25", "title": "Пазарджик: Ремонтни дейности се извършват по пет пътни отсечки в областта"}
{"url": "http://www.focus-news.net/news/2018/04/25/2514783/pazardzhik-regionalnata-zdravna-inspektsiya-initsiira-informatsionna-sreshta-vav-vrazka-s-imunizatsiite.html", "text": "По повод Европейска имунизационна седмица 23-29 април 2018 г., Регионална здравна инспекция Пазарджик инициира информационна среща на тема: „Имунизациите – лично право и споделена отговорност“. Това съобщиха от РЗИ-Пазарджик. Проявата ще започне в 11.00 часа в сградата на РЗИ Пазарджик, ет. 3, стая 325.", "date": "2018.04.25", "title": "Пазарджик: Регионалната здравна инспекция инициира информационна среща във връзка с имунизациите"}
{"url": "http://www.focus-news.net/news/2018/04/25/2514789/kyustendil-pochistvashti-i-remontni-deynosti-se-izvarshvat-po-pat-e-79-v-uchastaka-mezhdu-s-blatino-i-dupnitsa.html", "text": "Почистващи и ремонтни дейности се извършват по път Е-79, в участъка между село Блатино и Дупница. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да се движат с повишено внимание. Срокът е до 27 април. Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“. Причината е ремонт на виадукт, който ще се осъществява на два етапа до 21 юни. Създадени са временни маршрути за преминаване. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.04.25", "title": "Кюстендил: Почистващи и ремонтни дейности се извършват по път Е-79, в участъка между с. Блатино и Дупница"}
{"url": "http://www.focus-news.net/news/2018/04/25/2514791/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След интензивни преговори с държавния глава на САЩ Доналд Тръмп, в последния ден от посещението си във Вашингтон френският президент Еманюел Макрон ще изнесе реч пред Конгреса на САЩ, припомня германският национален ежедневник Die Frankfurter Allgemeine Zeitung. Лидерът на Париж ще говори пред двете камари на Конгреса – чест, с която за последно бе удостоен неговия предшественик Шарл де Гол през далечната 1960 г. \r\nДен по-рано Макрон обяви нов подход към политиката на Иран и представи нова визия за устойчива политика в Близкия изток. „Искаме дългосрочна стабилност и мисля, че дискусиите, които имахме заедно, дадоха възможност да се открие пътя към ново споразумение\", заяви френският президент след срещата с Тръмп в Белия дом. Трябва да бъде договорена „нова сделка“ за ядрената програма на Иран и да бъде помислено за ограничаване на влиянието на Техеран в Близкия изток, подчерта Макрон. \r\nОт редакцията припомнят, че Тръмп заплашва да изтегли САЩ от ядрената сделка с Иран, постигната през лятото на 2015 г. Крайният срок за решението му изтича на 12 май.\r\n*** В 13 часа в сряда (местно време) съдът в Дания ще произнесе присъдата срещу  изобретателя Петер Мадсен, обвинен в бруталното убийство на младата шведска журналистка Ким Вал, чието обезглавено тяло бе намерено край бреговете на скандинавската страна, припомня вестник The Copenhagen Post.\r\nСпоред Бетина Халд Енгмарк, адвокат на обвиняемия, шест месеца лишаване от свобода биха били справедлива присъда за разчленяването, опаковането в торбички и хвърлянето във водата на тялото на шведската журналистка. Във финалната си пледоария Енгмарк критикува прокурора по делото за това, че не е успял да докаже вината на клиента й. Ако съдията уважи искането на защитата, това би означавало Мадсен да бъде пуснат веднага, тъй като бе лишен от свобода малко след убийството, извършено на 10 август 2017 г. \r\nПрокурорът Якоб Бух-Йепсен изненадващо призова за доживотна присъда, припомняйки, че Мадсън представи три различни версии за смъртта на Ким Вал. Психолози и лекари са единодушни, че Мадсен има отклонения. \r\n„Петер Мадсен представлява такава значима и непосредствена опасност за живота, тялото, здравето и свободата на други хора, че може да се наложи затвор, за да се предотврати опасността от него\", бе заключението на водещия медицински орган на Дания.\r\n*** Докато дипломати от Гърция и Македония (в източника – Бивша югославска република Македония) се поготвят за възобновяване на преговорите във Виена за разрешаване на спора за името, европейският комисар по разширяването и политиката на добросъседство Йоханес Хан изрази оптимизъм, че въпросът може да бъде решен през следващите две седмици – изявление, което не се хареса на управляващите в Атина, коментира електронното издание Kathimerini.\r\n„Аз съм оптимист, че през следващите две седмици ще имаме решение. Най-малко решение, което ще отвори пътя за началото на присъединителните преговори с Македония \", заяви Хан в доклад пред Комисията по външни работи на Европейския парламент. „Мисля, че всички са съгласни, че това би било полезно за страната, за обществото и за целия регион на Западните Балкани\", добави австрийският политик. \r\nПо-късно министър-председателят на Македония Зора Заев отбеляза, че подобно бързо решение би било добре дошло, макар че той самият призна, че не очаква да се случи по подобен начин. „Бих искал много, но не мисля, че е възможно\", коментира Заев.\r\nМинистерство на външните работи в Атина, от своя страна, разпространи изявление, в което описа коментарите на Хан като „неприятни\" и го моли да  „престане да подкопава\" преговорите със Скопие за разрешаване на спора с името.\r\nВ сряда, 25 април, министрите на външните работи на Македония и Гърция Никола Димитров и Никос Кодзиас ще проведат среща във Виена в опит да постигнат напредък в разрешаването на спора за името. Tова ще е трети разговор в австрийската столица между двамата министри.\r\nПървите дипломати на Атина и Скопие ще се опитат да постигнат пробив в преговорите, който би могъл да допринесе за евроатлантическата интеграция на югозападната ни съседка. \r\nДвете предишни седемчасови срещи във Виена загатват за още един маратон от преговори. Напрежението се повиши допълнително и заради песимистичните коментари на Кодзиас, който заяви, че следващите три месеца може да не са достатъчни за разрешаване на спора за името.\r\n*** Министри от 80 страни и почти 500 експерти се събират в Париж в сряда за конференция за борба срещу финансирането на терористични групировки като „Ислямска държава“ и „Ал Кайда“, съобщава електронното издание The Local във френската си редакция. \r\nТерористичните атаки стават все по-евтини след събитията от 11 септември 2011 г. в САЩ и особено през последните години, в които последователите на „Ислямска държава“ използват превозни средства и пушки като основно средство за извършване на нападения. \r\nФренските власти обаче остават загрижени за средствата, натрупани от джихадистката групировка в периода между 2014 г. и 2016 г., когато „Ислямска държава“ управляваше големи и богати на петрол територии в Ирак и Сирия.\r\nПредставител на Елисейския дворец, пожелал анонимност, информира журналистите, че годишните приходи на „Ислямска държава“ са оценени на около един милиард долара. „Тези групировки са много умели в използването на сложни техники за прехвърляне на финансовите ресурси“, обяснява източникът на редакцията. \r\nИдеята за двудневната конференция, която ще приключи с реч на френския президент Еманюел Макрон в четвъртък следобед, е да бъде споделен опит и добри практики, които могат да бъдат приложени на международно равнище.\r\n„Ислямска държава“ е изправена пред поражение на бойното поле в Сирия, но експертите предупреждават, че идеологията й ще продължи да съществува. Според мнозина от тях борбата срещу финансирането на терористични групировки е неефективна от 2001 г. насам.\r\n*** Западните държави планират да заобиколят ветото на Русия за Сирия, като се позоват на притесненията си относно предполагаемата употреба на химически оръжия пред Общото събрание на ООН, пише британското електронно издание The Independent.\r\nРусия е използвала ветото си 12 пъти, за да прекрати действия от ООН насочени към режима на нейния съюзник, Башар Асад.\r\nПредставители на Запада подкрепят идеята за обръщането към рядко използван дипломатически маршрут познат като „обединение за мир“, който ще позволи на деветте члена на Съвета за сигурност да насочат притесненията си към гласуване на Общото събрание на ООН, по този начин заобикаляйки ветото на Русия.\r\nПри такъв случай, ще е нужен гласът на 2/3 от членовете на Генералната асамблея.\r\n„Ветото на Русия не трябва да бъде краят на усилията за колективни действия от ООН“, заяви Иън Мартин, активист за човешки права и бивш представител на ООН.\r\n***", "date": "2018.04.25", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/25/2514788/pregled-na-osnovnite-temi-v-shumenskiya-pechat.html", "text": "„Форумът „Пътуване към България“ разкрива бита, душевността и националната ни идентичност“, е водещото заглавие във вестник „Шуменска заря“.  Председателят на организационния комитет на националната конференция с международно участие „Пътуване към България“ академик проф. д. м. н. Дамян Дамянов от БАН официално откри вчера нейното шесто издание. Тазгодишната тема на форума по история, археология и културен туризъм е „България и българите: бит, душевност и национална идентичност“. „Заменят отсечени дървета с нови“, съобщава ежедневникът.  На мястото на премахнатите шест ясена на шуменската улица „Васил Друмев“ ще бъдат засети нови седем дървета и осемнадесет храста. Ще бъде изградена и поливна система и засети цветя, поставени нова тревна настилка и нов хумусен слой – обявиха пред журналисти вчера управителят на ОП „Паркове и обедна дейност“ Златин Кайряков и експертът Елка Димитрова. „Отдават под наем бивш спортен хотел“, пише изданието. Предложението на кмета на община Шумен Любомир Христов да бъдат отдадени под наем част от неизползвани от години и рушащи се сгради,част от спортния комплекс „Плиска“, бе подкрепено с гласуване вчера от членовете на две постоянни комисии на шуменския общински съвет – „Младежки дейности и спорт“ и „Икономическа политика, общинска собственост и контрол по сделките с общинско имущество. „Шуменският зоокът остава“, информира всекидневникът.  Зоокътът в шуменския лесопарк „Кошкове“ остава. Той ще се реконструира и благоустроява. Повече ще са животните, които ще радват малчуганите. Това стана ясно вчера на пресконференция на управителя на ОП „Паркове и обредна дейност“ Златин Кайряков . Преди дни разработеният от екипа му проект за разширяване на зоокъта бил одобрен от Министерството на околната среда и водите (МОСВ). От следващия месец поетапно започва ремонт на част от сега съществуващите клетки за животни. „Румен Петков от ПП АБВ: “Сблъсъкът с президента е еманация на неспособността да се прави отговорна политика”, е друго заглавие в броя.  „Видим е проблемът с инвестициите, със заетостта, видими са между институционалните проблеми и особено във време на председателството на България дават много лошо отражение върху авторитета на страната. Посланиците с особено внимание следят действията на българските власти, свързани с председателството, но и между институционалните отношения, които създават усещане за сигурност или несигурност, за стабилност или нестабилност. Всички тези неща създават впечатлението за трудно предсказуема, непоследователна и намираща се в условията на между институционален сблъсък страна, която председателства Европейския съюз. От това губи авторитетът на България, губят българските граждани. В средносрочна перспектива тези проблеми няма как да се разширят. Няма чуждестранен инвеститор, който би се ангажирал с инвестиции в една страна, която се раздира от вътрешни между институционални проблеми“, очерта пред журналисти обществено-политическата картина в страната членът на ИБ на ПП АБВ Румен Петков. „Съветници казаха „да“ на новия борд на болницата“, съобщава вестникът.  Общинските съветници одобриха решението за смяна на Съвета на директорите на МБАЛ-Шумен и гласуваха „за“ предложението за освобождаване на досегашния борд за управление. От поста си заминават Атанас Атанасов и Елка Савова. От стария борд остава само Лиляна Куздова. В новия борд влизат Димитър Костов, Лиляна Куздова и Деница Шалева.", "date": "2018.04.25", "title": "Преглед на основните теми в шуменския печат"}
{"url": "http://www.focus-news.net/news/2018/04/25/2514794/mkd-makedoniya-bivshiyat-generalen-sekretar-na-nato-pristiga-na-poseshtenie-v-skopie.html", "text": "Бившият генерален секретар на НАТО Лорд Робъртсън ще ръководи делегация от дипломати, които пристигат на посещение в Македония в сряда, съобщава скопското електронно издание МКД. В Скопие те ще бъдат посрещнати от министър-председателя Зоран Заев, уточниха по-рано от неговия кабинет. \r\nВ делегацията ще бъдат включени още бившият държавен глава на България Росен Плевнелиев, лорд Кристофър Гейд, бивш личен секретар на кралицата на Обединеното кралство и член на горната камара на британския парламент, Робърт Гелбърт, посланик и член на Атлантическия Съвет, Ален Льо Роа, посланик на Република Франция, генерал Бърни Уайт Спанер, бивш командир на британските сухопътни сили, Зоран Чичак, съветник на външните работи, Марк Лейти, бивш специален съветник по комуникациите на генералния секретар и говорител и НАТО, както и Сара Баденбо като представител на Деймън Уилсън, заместник-председател на Атлантическия съвет на САЩ.\r\nЗа сряда следобед е насрочена пресконференция, съпроводена с дискусия, на която ще участват македонският министър на отбраната Радмила Шекеринска, Джордж Робъртсън, Росен Плевнелиев и Ален Льо Роа. Във вечерните часове ще бъде даден прием, на който домакин ще бъде премиерът Заев.Тереза Герова", "date": "2018.04.25", "title": "МКД (Македония): Бившият генерален секретар на НАТО пристига на посещение в Скопие"}
{"url": "http://www.focus-news.net/news/2018/04/25/2514792/burgas-trima-mazhe-sa-zadarzhani-za-izmama-svarzana-s-izvarshvane-na-remont-na-pokriv-v-primorsko.html", "text": "Трима мъже са задържани за измама, свързана с извършване на ремонт на покрив в Приморско. Това съобщиха от ОДМВР-Бургас. Измамата е осъществена на 23 април, а потърпевша е 72-годишна варненка, притежаваща жилищен етаж от сграда, разположена на ул. \"Стара планина\" в Приморско. От 10.00 часа до 16.00 часа при извършване на строително-ремонтните дейности в имота предварителната уговорка за сумата от 180 лв. нарастнала до 1 900 лв.\r\nЗадържаните са криминално проявените: С.Д., 29-годишен от с. Александрово, общ. Хасково, В.Г., 32-годишен от с. Александрово, общ. Хасково и С.Г., 27-годишен от с. Помощник, обл. Стара Загора. Тримата мъже са задържани за срок от 24 часа. Направили са пълни самопризнания и описали подробно механизма на извършеното престъпление. Работата по случая продължава от служители на Районно управление – Приморско.", "date": "2018.04.25", "title": "Бургас: Трима мъже са задържани за измама, свързана с извършване на ремонт на покрив в Приморско"}
{"url": "http://www.focus-news.net/news/2018/04/25/2514790/plovdiv-217-proverki-po-izpalnenie-na-zabranata-za-tyutyunopushene-sa-izvarsheni-v-grada-prez-poslednata-sedmitsa.html", "text": "217 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 81 заведения за обществено хранене, 79 закрити и 24 открити обществени места, 30 детски и учебни заведения, както и 3 обекта за продажба на оптика.\r\nВ периода 13-20 април здравните инспектори в Пловдив са издали 14 предписания и са съставили четири акта за установени нарушения. През последния отчетен период не са постъпили жалби от граждани или институции. Извършени са също 344 проверки по текущ контрол, 13 тематични проверки, като са осъществени и 11 консултации във връзка с тютюнопушенето.\r\nТони МИХАЙЛОВ", "date": "2018.04.25", "title": "Пловдив: 217 проверки по изпълнение на забраната за тютюнопушене са извършени в града през последната седмица"}
{"url": "http://www.focus-news.net/news/2018/04/25/2514793/smolyan-remonti-se-izvarshvat-v-uchastatsi-ot-patya-banite-slaveyno.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчено и ясно, а температурите са положителни. През нощта не са получавани сигнали за инциденти по пътищата в областта.\r\nВодачите трябва да шофират с повишено внимание и съобразена скорост по направлението с. Баните – с. Славейно, заради извършване на частични ремонтни дейности на пътната настилка. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край с. Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ град Смолян автомобилният трафик е с обичайната си натовареност за делничен ден. По-интензивно е движението по централните улици и входно-изходните артерии на града. Продължава работата по пътя квартал „Устово“ – Смолян, където движението остава  ограничено в едната лента заради пропадане на пътното платно. Участъкът се намира на около 1 км след „Устово“, посока Смолян е и с дължина около 20 метра, а крайният срок за приключване на дейностите е до 18.00 часа на 27 април.\r\nНели ГЕРГЬОВСКА", "date": "2018.04.25", "title": "Смолян: Ремонти се извършват в участъци от пътя Баните – Славейно"}
{"url": "http://www.focus-news.net/news/2018/04/25/2514786/kathimerini-atina-prizova-yohanes-han-da-prestane-da-podkopava-pregovorite-s-makedoniya.html", "text": "Докато дипломати от Гърция и Македония (в източника – Бивша югославска република Македония) се поготвят за възобновяване на преговорите във Виена за разрешаване на спора за името, европейският комисар по разширяването и политиката на добросъседство Йоханес Хан изрази оптимизъм, че въпросът може да бъде решен през следващите две седмици – изявление, което не се хареса на управляващите в Атина, коментира електронното издание Kathimerini.\r\n„Аз съм оптимист, че през следващите две седмици ще имаме решение. Най-малко решение, което ще отвори пътя за началото на присъединителните преговори с Македония \", заяви Хан в доклад пред Комисията по външни работи на Европейския парламент. „Мисля, че всички са съгласни, че това би било полезно за страната, за обществото и за целия регион на Западните Балкани\", добави австрийският политик. \r\nПо-късно министър-председателят на Македония Зора Заев отбеляза, че подобно бързо решение би било добре дошло, макар че той самият призна, че не очаква да се случи по подобен начин. „Бих искал много, но не мисля, че е възможно\", коментира Заев.\r\nМинистерство на външните работи в Атина, от своя страна, разпространи изявление, в което описа коментарите на Хан като „неприятни\" и го моли да  „престане да подкопава\" преговорите със Скопие за разрешаване на спора с името. Агенция „Фокус“ припомня:\r\nВ сряда, 25 април, министрите на външните работи на Македония и Гърция Никола Димитров и Никос Кодзиас ще проведат среща във Виена в опит да постигнат напредък в разрешаването на спора за името. Tова ще е трети разговор в австрийската столица между двамата министри.\r\nПървите дипломати на Атина и Скопие ще се опитат да постигнат пробив в преговорите, който би могъл да допринесе за евроатлантическата интеграция на югозападната ни съседка. \r\nДвете предишни седемчасови срещи във Виена загатват за още един маратон от преговори. Напрежението се повиши допълнително и заради песимистичните коментари на Кодзиас, който заяви, че следващите три месеца може да не са достатъчни за разрешаване на спора за името. Тереза Герова", "date": "2018.04.25", "title": "Kathimerini: Атина призова Йоханес Хан  да „престане да подкопава\" преговорите с Македония"}
{"url": "http://www.focus-news.net/news/2018/04/25/2514796/sofiya-vavezhda-se-organizatsiya-na-dvizhenieto-za-izvarshvane-na-remont-po-relsoviya-pat-na-tramvayni-linii-10-i-11.html", "text": "Въвежда се организация на движението за извършване на ремонт по релсовия път на трамвайни линии  №10 и 11 в София. Това съобщиха от пресцентъра на Столична община.  \r\nНа 28 април 2018 г. (събота) от 08:00 до 16:00 часа – в участъка от площад „Журналист” до площад „Велчова завера” по маршрута на трамвайна линия № 10 ще бъде извършен текущ ремонт. Във връзка с това се предвижда временна организация на движението: \r\nОт 05:00 до 16:00 часа на 28 април 2018 г. (събота): \r\nТрамвайна линия № 10 скъсява маршрута си и ще се движи от ж.к. „Западен парк“ до площад „Журналист”. \r\nРазкрива се временна автобусна линия № 10-ТМ с маршрут: от крайна станция „Зоопарка“ по ул. „Сребърна”, надясно по бул. „Черни връх”, надясно по бул. „Джеймс Баучър”до крайна спирка с код 1572 „Семинарията” за трамвайна линия № 10. След спирката автобусите завиват надясно по западното пътно платно на ул. „Стоян Михайловски”, обратен завой след разделителната ивица, източно пътно платно, наляво по бул. „Джеймс Баучър” до спирка с код 1571 „Семинарията” за трамвайна линия № 10 – начална, бул. „Джеймз Баучер”, бул. „Черни връх” и по ул. „Сребърна” до Зоопарка. \r\nОт 05:00 до 16:00 часа на 29 април 2018 г. (неделя) \r\nТрамвайна линия № 11 ще се движи (в посока кв. „Илиянци“): от кв. „Княжево“ по маршрута си до кръстовище бул. „Александър Стамболийски” – бул. „Константин Величков”, надясно по бул. „Александър Стамболийски”, през площад „Възраждане” по маршрута на трамвайна линия № 3, бул. „Христо Ботев”, Централна жп гара София, бул. „Княгиня Мария Луиза” и през транспортен подлез „Надежда” по маршрута си до кв. „Илиянци“ двупосочно. След 16:00 часа движението да се възстанови по постоянния маршрут.", "date": "2018.04.25", "title": "София: Въвежда се организация на движението за извършване на ремонт по релсовия път на трамвайни линии  №10 и 11"}
{"url": "http://www.focus-news.net/news/2018/04/25/2514797/daniel-smilov-politolog-yasnata-perspektiva-za-zapadnite-balkani-e-nay-golemiyat-uspeh-na-balgarskoto-evropredsedatelstvo-dotuk.html", "text": "Ясната перспектива за Западните Балкани е най-големият успех на българското европредседателство дотук. Това каза в интервю за сутрешния блок „Добро утро, България“ на Радио „Фокус“ политологът Даниел Смилов. По думите му това е първият от общо два ясно обособени сигнала за успеха на европредседателството ни до момента. Вторият сигнал са предприетите за първи път от 12 години насам дипломатически стъпки между Гърция и Македония в търсене на решение на спора за името, каза още той. Даниел Смилов коментира още, че въпреки разнопосочните сигнали, идващи от Европа, притеснения относно провеждането на срещата ЕС-Западни Балкани в София, не трябва да има. „Но проблемите остават. И те са както в региона, така и в ЕС. Позицията на Испания безспорно буди притеснение, но мисля, че ще може да бъде преодоляна трудността по отношение на испанската позиция, така че дипломатически формули биха могли да се намерят, за да се заобиколи евентуално вето“, обясни той. Връщайки се обратно на темата „Западни Балкани, Даниел Смилов допълни, че тя трябва да бъде представена така, че европейците да разберат защо този регион е важен за Общността. \"Опасения могат да бъдат търсени единствено в перспективата регионът да не сполучи с вътрешния си интегритет, оставайки извън интересите на ЕС\", коментира Смилов.", "date": "2018.04.25", "title": "Даниел Смилов, политолог: Ясната перспектива за Западните Балкани е най-големият успех на българското европредседателство дотук"}
{"url": "http://www.focus-news.net/news/2018/04/25/2514799/dobrich-chetiri-zhilishtni-kvartala-se-vklyuchvat-v-proekt-za-oblagorodyavane-na-gradskoto-prostranstvo-na-dobrovolni-nachala-chast-ot-initsiativata-na-obshtinata-za-proletno-pochistvane.html", "text": "Четири жилищни квартала в Добрич се включват в проект за облагородяване на градското пространство на доброволни начала. Това съобщи Илияна Христова, представител на инициативата „Мястото“ (The Spot), предаде кореспондентът на Радио „Фокус” – Варна. Своеобразен изпълнител на инициативата в Добрич е Сдружение „Еко Добруджа”, или както повечето добричлии го познават „ДоброЖънци”. Организатор е „БГ Бъди активен“. Кварталите, които ще покажат как доброволчеството с въздействие се осъществява на практика, са „Добротица“, „Дружба“, „Иглика“ и „Балик“. Пространствата в тези квартали ще бъдат почиствани от гражданите на добра воля. \r\nЗа всяко от местата има отговорници. След приключване на дейностите свършеното ще бъде оценявано по няколко критерия: брой участници, подготовка за дейностите, представена ясна визия за мястото и идеи как ще се гарантира устойчивостта на направеното. Мястото, което се справи най-добре в тази инициатива, ще има шанс да обогати междублоковото пространство чрез финансиране от спонсор. „Тъй като всички добруджанци имаме за цел да запазим красотата и чара на нашия град, конкурсът е част от инициативата на Община град Добрич – Пролетно почистване“, отбеляза Илияна Христова. Датите за конкурса в добруджанския град са 28 април от 10,00 часа за ж. к. „Иглика“ и ж. к. „Добротица“ и 29 април от 10,00 часа за ж. к. „Балик“ и ж. к. „Дружба“. \r\nЖулиета НИКОЛОВА", "date": "2018.04.25", "title": "Добрич: Четири жилищни квартала се включват в проект за облагородяване на градското пространство на доброволни начала, част от инициативата на Общината за пролетно почистване"}
{"url": "http://www.focus-news.net/news/2018/04/25/2514800/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха от Планинска спасителна служба (ПСС) към БЧК за Агенция „Фокус“ . В по-голямата част от планините е ясно и тихо. Температурите са от 4 до 14 градуса. Във високите части над 2000 м все още има снежни петна. Няма работещи ски съоръжения.От ПСС предупредиха туристите да бъдат внимателни когато пресичат стръмни, снежни улеи. \r\nНяма инциденти за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.25", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/25/2514802/mvr-14-dushi-sa-raneni-pri-katastrofi-v-stranata-prez-izminaloto-denonoshtie.html", "text": "14 души са ранени при 13 катастрофи в страната през изминалото денонощие. Това съобщиха от пресцентъра на МВР. В столицата са станали 4 тежки и 173 леки пътни инцидента, при които са ранени 5 души.\r\nОт началото на годината при пътни инциденти са загинали 143 души, а 2234 са пострадали.", "date": "2018.04.25", "title": "МВР: 14 души са ранени при катастрофи в страната през изминалото денонощие"}
{"url": "http://www.focus-news.net/news/2018/04/25/2514801/veliko-tarnovo-spirat-vodoporadaneto-v-kv-kartala-zaradi-avariya.html", "text": "Без вода ще са абонатите в кв. „Картала“ във Велико Търново, съобщиха за Радио „Фокус“ – Велико Търново от ВиК-Велико Търново. Водоподаването ще бъде спряно за времето от 09.30 до 14.00 часа. Това се налага във връзка с авариен ремонт на водопроводната мрежа. При възможност водоподаването ще бъде възстановено по-рано.\r\nЛуиза ТРАНЧЕВА", "date": "2018.04.25", "title": "Велико Търново: Спират водопорадането в кв. „Картала“ заради авария"}
{"url": "http://www.focus-news.net/news/2018/04/25/2514804/pazardzhik-ogranichenie-e-vavedeno-po-am-trakiya-ot-105-km-do-106-km-v-posoka-sofiya-poradi-remont.html", "text": "Ограничение е въведено по АМ „Тракия“ от 105 км до 106 км в посока София поради ремонт, съобщи за Радио „Фокус“ – Пазарджик дежурният в Областно пътно управление – Пазарджик. Ограничени са активната и аварийната ленти, като движението се извършва в изпреварващата лента. Пътните настилки по трасето са сухи, движението е натоварено.\r\nАлбена ЖИЛЕКОВА", "date": "2018.04.25", "title": "Пазарджик: Ограничение е въведено по АМ „Тракия“ от 105 км до 106 км в посока София поради ремонт"}
{"url": "http://www.focus-news.net/news/2018/04/25/2514795/parlamentat-othvarli-predlozhenieto-na-bsp-za-balgariya-za-promeni-v-zakona-za-mladezhta.html", "text": "Парламентът отхвърли предложението на „БСП за България” за промени в Закона за младежта, предаде репортер на Агенция „Фокус”. Предложението за това бе мотивирано от народния представител Весела Лечева. Тя се обърна към управляващото мнозинство с думите: „С провалената и опорочена младежка конференция ви показахте отново вашето обидно отношение към младите хора. Вие винаги казвате, че младите хора са приоритет към вас, но винаги отсъстват от дневния ред на Народното събрание. Те или са точка последна, или просто отсъстват. Ето защо имате шанс днес да поправите своята грешка и да гласувате нашето предложение за Закон за изменение и допълнение на Закона за младежта”.\r\nСпоред БСП техният законопроект гарантира участието на младите хора във вземането на решения и политиката, която се отнася до тяхното развитие. \r\nВ крайна сметка предложението събра само 81 гласа „за”, 23 „против” и 84 „въздържал се”, с което бе отхвърлено. \r\nИван ЛАЗАРОВ", "date": "2018.04.25", "title": "Парламентът отхвърли предложението на „БСП за България” за промени в Закона за младежта"}
{"url": "http://www.focus-news.net/news/2018/04/25/2514803/danas-sarbiya-donald-tusk-prodalzhava-balkanskata-si-obikolka-s-poseshtenie-v-sarbiya.html", "text": "Председателят на Европейския съвет Доналд Туск продължава балканската си обиколка с посещение в Сърбия, където ще проведе среща с държавния глава на западната ни съседка Александър Вучич, съобщава белградското електронно издание Danas. \r\nОчаква се фокусът на разговорите между двамата да бъде насочен основно към ЕС и Сърбия, европейската интеграция, регионалното сътрудничество и инвестициите.\r\nСлед дискусията, Вучич и Туск ще се срещнат с президента на Европейската инвестиционна банка Вернер Хойер и ще присъстват на подписването на финансовото споразумение между Европейската инвестиционна банка и Агенцията за въздушен трафик на Сърбия и Черна гора (SMATSA).След подписването на споразумението се планират медийни изявления, уточниха от пресслужбата на сръбския президент. \r\nПосещението на председателя на Европейския съвет в Сърбия е организирано в рамките на балканското му турне, което се провежда от 23 до 27 април.\r\nВ Брюксел подчертават, че Туск има много добри отношения със сръбския президент Александър Вучич. Следва да се припомни, че по време на последната им среща в Брюксел, на 14 юли миналата година, сръбският президент получи уверения, че страната ще бъде приета в ЕС веднага, след като изпълни условията за членство в Общността.  \r\nОсвен Сърбия, между 24 и 27 април Доналд Туск ще посети Албания, Черна гора, Сърбия, Босна и Херцеговина, Косово и ще завърши обиколката си в Скопие със срещата Бърдо-Бриони на 27 април. Обиколката е насочена към подготовката на предстоящата среща на високо равнище ЕС-Западните Балкани в София на 17 май. \r\nЦелта на процеса Бърдо-Бриони е да събере лидерите на Западните Балкани, както и тези на Словения и Хърватия, за да се укрепи политическия диалог и да се повиши нивото на доверие за решаване на двустранните и регионални спорове. Тереза Герова", "date": "2018.04.25", "title": "Danas (Сърбия): Доналд Туск продължава балканската си обиколка с посещение в Сърбия"}
{"url": "http://www.focus-news.net/news/2018/04/25/2514806/sofiya-ekipi-na-stolichniya-inspektorat-chistyat-grafiti-ot-obshtestveni-sgradi.html", "text": "Екипи на Столичния инспекторат ще чистят графити от фасади на обществени сгради. Това съобщиха от пресцентъра на Столична община. От 12.30 часа екипът ще почиства колоните на храма „Свети Седмочисленици“. За почистването им се използва  щадяща за природата технология.  Дейностите са част от кампанията за пролетно почистване на София.", "date": "2018.04.25", "title": "София: Екипи на Столичния инспекторат чистят графити от обществени сгради"}
{"url": "http://www.focus-news.net/news/2018/04/25/2514807/menda-stoyanova-gerb-balgariya-zapazva-vodeshtata-si-pozitsiya-za-nay-niska-zadlazhnyalost.html", "text": "България запазва водещата си позиция за най-ниска задлъжнялост, само след Естония и Люксембург – третата страна в Европа. Това заяви от парламентарната трибуна народният представител от ПГ на ГЕРБ Менда Стоянова, четейки декларация от името на група, предаде репортер на Агенция „Фокус”. Повод за декларацията на ГЕРБ стана оповестената от ЕВРОСТАТ информация, че страната ни отчита изключително ниско ниво на държавния дълг. „От числата е видно, че провежданата от правителството благоразумна фискална политика поставя България в едно от челните места на в ЕС по нисък размер на консолидирания дълг „Държавно управление”. Съотнесен към БВП, той бележи спад до ниво 25,4%, при 29% в края на 2016 г.”, коментира Стоянова. По думите ѝ отчетените ниски нива са значително под средните нива за всички 28 страни-членки на ЕС. \r\n„Това не е просто статистика, а резултат от политиката по управление на дълга на правителството и на финансовото министерство”, аргументира се Стоянова. \r\n„Дълг не се управлява с кухи фрази и лозунги. Не се управлява със страховити лъжи пред медиите, нито с неоснователни критики, чрез които се нагнетява несигурност и страх от хората”, допълни още тя и се обърна към опозицията с думите: „От години се бяхте заели със задачата да внушите трайно на обществото, че дългът на страната ни расте, но след вчерашния ден, мисля че трябва да замълчите. Опорната точка на БСП се спука”. \r\nИван ЛАЗАРОВ", "date": "2018.04.25", "title": "Менда Стоянова, ГЕРБ: България запазва водещата си позиция за най-ниска задлъжнялост"}
{"url": "http://www.focus-news.net/news/2018/04/25/2514809/dobrich-izlozhbata-s-ochite-si-vidyah-bedata-shte-bade-otkrita-na-26-april-v-obshtinski-mladezhki-tsentar-zahari-stoyanov.html", "text": "Изложбата „С очите си видях бедата“ ще бъде открита на 26 април 2018 г., от 10.00 ч., в Общински младежки център „Захари Стоянов“ в Добрич. Това съобщиха от пресцентъра на Община град Добрич. Изложбата представя  отличили се рисунки на деца и ученици от Добрич, които участваха в общински кръг на международния конкурс за рисунка. Рисунки представиха 247 участници в три възрастови групи и две категории. Малките художници от всички детски градини,  Ателие „Стела и Дара“,  Школа „Велкова Арт Гитар, както и ученици от ОУ „Панайот Волов“,  ОУ „Христо Ботев“, ОУ „Йордан Йовков“, СУ „Св.св. Кирил и Методий“, СУ „П.Р. Славейков“, СУ „Св. Климент Охридски“ изявиха своя талант. За поредна година конкурсът провокира творческия  потенциал на талантливите деца на Добрич, които  изразиха с рисунките  знанията си за бедствията в световен мащаб, рисковете от бедствия и начините за поведение и действие, както и за дейностите на Единната спасителна система. \r\nНай-добре представилите се  31 участници ще получат своите грамоти и награди, осигурени от Община град Добрич.\r\nОбщина град Добрич кани всички жители и гости на Добрич да разгледат изложбата.", "date": "2018.04.25", "title": "Добрич: Изложбата „С очите си видях бедата“ ще бъде открита на 26 април в Общински младежки център „Захари Стоянов“"}
{"url": "http://www.focus-news.net/news/2018/04/25/2514805/parlamentat-izbra-narodniya-predstavitel-ot-volya-elena-aksieva-za-chlen-na-komisiyata-po-obrazovanie-i-nauka.html", "text": "Парламентът избра народния представител от „Воля” Елена Аксиева за член на Комисията по образование и наука, предаде репортер на Агенция „Фокус”. Аксиева положи клетва като депутат на 5 април и зае мястото на подалата оставка по лични причини Нина Миткова.", "date": "2018.04.25", "title": "Парламентът избра народния представител от „Воля” Елена Аксиева за член на Комисията по образование и наука"}
{"url": "http://www.focus-news.net/news/2018/04/25/2514810/redzhep-tayip-erdogan-turtsiya-ima-otgovornostta-da-spodeli-bolkata-na-armentsite-za-sabitiyata-ot-1915-godina.html", "text": "Турция има „отговорността“ да сподели болката на арменците за „събитията от 1915 г.\", според декларация, подписана от президента Реджеп Тайип Ердоган, и прочетена в Истанбул на 24 април, пише вестник Hurriyet.\r\n„Съвестната и етична отговорност на Турция е да споделя историческата болка на нашите арменски граждани\", се казва в изявлението, прочетено в Арменската църква в Истанбул по повод 103-та годишнина от масовото убийство на османските арменци по време на Първата световна война, признато от редица държави за геноцид.\r\n„Ще продължим да споделяте болката ви и да се опитваме да разрешаваме проблемите ви в бъдеще\", се казва още в текста, който бе прочетен както на арменски, така и на турски език.\r\nИзказвайки съболезнования към арменската общност, Ердоган също изрази „съболезнования към турската нация за загубата на живота на милиони османски граждани поради войни, миграции, конфликти и болести в същия период\".\r\nИзявлението призова също арменската общност да не позволява на някои да „се опитват да възпламенят омраза и враждебност, като нарушават нашето общо минало\".\r\nЗа разлика от позицията на Армения, нейната диаспора и много други страни, Анкара не признава убийствата от 1915 г. за „геноцид\", като подчертава, че има жертви „и от двете страни\". Официалната позиция на Турция гласи, че няма организирана кампания за унищожаване на арменците и няма доказателства за такива заповеди от страна на османските власти.Тереза Герова", "date": "2018.04.25", "title": "Реджеп Тайип Ердоган: Турция има отговорността да сподели болката на арменците за събитията от 1915 година"}
{"url": "http://www.focus-news.net/news/2018/04/25/2514812/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-april.html", "text": "„Софийска вода” временно ще прекъсне водоснабдяването в някои части на столицата на 26 април 2018 г. (четвъртък), съобщиха от пресцентъра на дружеството.\r\nВъв връзка с подмяна на спирателни кранове на резервоар „Лозен-Тунела“  с. Лозен, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Горно градище“ , ул. „Черковна“ , ул. „Самоковски път“ , ул. „Янко  Панайотов“, ул.„Извор“, ул. „Съединение“ , ул. „Еделвайс“ , ул. „Цветна  градина“, ул. „Св.Св.Кирил и  Методий “, ул. „Искър “ , ул. „Азмаците“ и района  между  ул. „Борова гора“ , ул. „Стефан Стамболов“ , ул. „Васил Левски“  , ул. „Караджин“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Караджин“, ъгъла с ул. „Иван Пешев“; ул. „Св. Св. Кирил и  Методий“, ъгъла с ул. „Горник“.\r\nВъв връзка с подмяна на спирателни кранове на бул. „Александър Стамболийски“, жк. „Разсадника-Коньовица“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бул.„Александър Стамболийски“ от ул. „Алеко Туранджа“ до ул. „Татарли“.\r\n- ул. „Троян“ от ул. „Позитано“ до бул. „Александър Стамболийски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“, ъгъла с ул. „Райна Княгиня“.\r\nВъв връзка с пресвързване на уличен водопровод на ул. „Георги Райчев“ кв. „Витоша“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Георги Райчев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Райчев“ №1.\r\nВъв връзка с изграждане на сградно водопроводно отклонение на бул. „Ген. Николай Столетов“ ж.к. „Света Троица“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на бул. „Ген. Николай Столетов“ от ул. „Майор Георги Векилски“ до ул. „Враня“ и ул. „Враня“ №46. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ген. Николай Столетов“, ъгъла с ул. „Димитър Петков“.\r\nВъв връзка с изпълнение на инвестиционен проект за изграждане на уличен водопровод на ул. „Самоковско шосе“ с. Панчарево , се налага спиране на водоподаването от 9:00  до 21:00 часа на клиентите на „Софийска вода”, живеещи в района на ул. „Самоковско шосе“ от ул. „Елин Пелин“ до ул. „Юрий Гагарин“, ул. „Руджери“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“,  ъгъла с ул. „Елин Пелин“ .\r\nСлед възстановяване на водоснабдяването е възможно временно повишаване  мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „Заводска“ кв. „Орландовци“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- бул. „История славянобългарска“, ул. „Каменоделска“, ул. „Индустриална“, ул. „Заводска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „История славянобългарска“,  ъгъла с ул. „Заводска“ .\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Елена Снежина“ кв. „Драгалевци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Елена Снежина“ от ул. „Ангел Букурещлиев“ до ул. „Маестро Атанасов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елена Снежина “№10.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.25", "title": "„Софийска вода” временно ще прекъсне водоснабдяването в някои части на столицата на 26 април"}
{"url": "http://www.focus-news.net/news/2018/04/25/2514811/montana-pozharnikari-sa-varnali-padnalo-yaytse-na-shtarkel-v-gnezdoto-mu-v-selo-georgi-damyanovo.html", "text": "Пожарникари от Участъка за пожарна безопасност и защита на населението в Гавраил Геново са върнали паднало яйце на щъркел в гнездото му в село Георги Дамяново. Екипът се е отзовал на сигнала в 17.07 часа във вторник.", "date": "2018.04.25", "title": "Монтана: Пожарникари са върнали паднало яйце на щъркел в гнездото му в село Георги Дамяново"}
{"url": "http://www.focus-news.net/news/2018/04/25/2514769/gl-prokuror-sotir-tsatsarov-balgariya-i-sasht-sa-zapochnali-konsultatsii-po-kazusa-zhelyaz-andreev.html", "text": "Предпоставките за екстрадиция, според мен, не са налице. Това каза пред Нова телевизия главният прокурор на Р България Сотир Цацаров. От думите му стана ясно, че вече са започнали консултациите между България и Съединените щати по казуса „Желяз Андреев\". Главният прокурор Сотир Цацаров обяви, че дори и при най-тежкия сценарий, позицията на прокуратурата ще бъде, че не са налице предпоставки за екстрадирането на петимата българи. „Разговорите са в два етапа. Очакват се и окончателното решение.  Възможно е въпреки всичко американските власти да поискат  екстрадиционно производство, ако преценят това е необходимо“, посочи Цацаров. По думите му в консултациите със САЩ участват Министерството на правосъдието и върховната прокуратура, както и държавният департамент и прокуратурата на Флорида, от американска страна. „Предпоставките за екстрадиране, според мен, не са налице. Ако се стигне до ситуация, в която Америка настоява, това ще е позицията на прокуратурата”, заяви още Сотир Цацаров.", "date": "2018.04.25", "title": "Гл. прокурор Сотир Цацаров: България и САЩ са започнали консултации по казуса „Желяз Андреев”"}
{"url": "http://www.focus-news.net/news/2018/04/25/2514781/faz-emanyuel-makron-shte-iznese-rech-pred-kongresa-na-sasht.html", "text": "След интензивни преговори с държавния глава на САЩ Доналд Тръмп, в последния ден от посещението си във Вашингтон френският президент Еманюел Макрон ще изнесе реч пред Конгреса на САЩ, припомня германският национален ежедневник Die Frankfurter Allgemeine Zeitung. Лидерът на Париж ще говори пред двете камари на Конгреса – чест, с която за последно бе удостоен неговия предшественик Шарл де Гол през далечната 1960 г. \r\nДен по-рано Макрон обяви нов подход към политиката на Иран и представи нова визия за устойчива политика в Близкия изток. „Искаме дългосрочна стабилност и мисля, че дискусиите, които имахме заедно, дадоха възможност да се открие пътя към ново споразумение\", заяви френският президент след срещата с Тръмп в Белия дом. Трябва да бъде договорена „нова сделка“ за ядрената програма на Иран и да бъде помислено за ограничаване на влиянието на Техеран в Близкия изток, подчерта Макрон. \r\nОт редакцията припомнят, че Тръмп заплашва да изтегли САЩ от ядрената сделка с Иран, постигната през лятото на 2015 г. Крайният срок за решението му изтича на 12 май. Тереза Герова", "date": "2018.04.25", "title": "FAZ: Еманюел Макрон ще изнесе реч пред Конгреса на САЩ"}
{"url": "http://www.focus-news.net/news/2018/04/25/2514814/krasimir-dimitrov-avariyno-zveno-kam-stolichna-obshtina-nyamame-informatsiya-za-naneseni-shteti-i-postradali-hora-ot-gramotevichnata-burya-v-stolitsata.html", "text": "Нямаме сигнали за нанесени щети, пострадали хора и сигнали за заверяване заради гръмотевичната буря. Това каза Красимир Димитров директор на Дирекция „Аварийна помощ и превенция“ към Столична община за  Агенция „Фокус“ . „Наблюдаваме и поддържаме връзка с Агенцията за борба с градушките постоянно, така че да предупредим хората, ако на територията на София се появи градоносен облак“, заяви Димитров.\r\nТой посъветва в ситуациите на гръмотевична буря, хората които са на, открито да избягват стълбовете с високо напрежение и сгради, които са в строеж.", "date": "2018.04.25", "title": "Красимир Димитров, Аварийно звено към Столична община: Нямаме информация за нанесени щети и пострадали хора от гръмотевичната буря в столицата"}
{"url": "http://www.focus-news.net/news/2018/04/25/2514813/kyustendil-sastezanie-na-uchenicheski-ekipi-po-parva-dolekarska-pomosht-shte-se-provede-v-grada.html", "text": "Състезание на ученически екипи по първа долекарска помощ ще се проведе в Кюстендил. Това съобщи за Радио „Фокус” – Кюстендил Радмила Иванова, специалист към Български Червен кръст (БЧК) – Кюстендил. Състезанието ще започне от 10.30 часа в Обединен детски комплекс, организатор на проявата е Областният съвет на БЧК – Кюстендил. Ще се включат отбори от различни учебни заведения на територията на Област Кюстендил. 12 са отборите, които ще преминат през 12 пункта. Част от тези пунктове са за оказване на първа долекарска помощ, а останалите са занимателни. Участниците в състезанието ще бъдат отличени от страна на Областния съвет на БЧК – Кюстендил.\r\nВенцеслав ИЛЧЕВ", "date": "2018.04.25", "title": "Кюстендил: Състезание на ученически екипи по първа долекарска помощ ще се проведе в града"}
{"url": "http://www.focus-news.net/news/2018/04/25/2514818/blagoevgrad-remontni-deynosti-se-izvarshvat-po-patya-gotse-delchev-granitsa-s-makedoniya-v-uchastaka-ot-otklonenieto-za-selo-topolnitsa-do-selo-strumeshnitsa.html", "text": "Движението по третокласен път – 198 Гоце Делчев – Катунци – Чучулигово – Петрич – Първомай – граница с Македония в участъка от отклонението за село Тополница до село Струмешница от км 61+800 до км 87+000, се осъществява в една лента за движение, поради ремонт на мантинели. Това съобщиха за Радио „Фокус“ – Пирин от Областно пътно управление – Благоевград. Преминаването се извършва в лявата или дясната лента за движение, съгласно поставените пътни знаци. В областта няма въведени други ограничения за движението на леки и товарни автомобили. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско. През нощта няма регистрирани тежки пътни инциденти.\r\nС нормална интензивност е трафикът в областния център. Всички светофарни уредби са изправни. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, което значително облекчава трафика в района. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание без закъснение.\r\nЛора КАЛЧЕВА", "date": "2018.04.25", "title": "Благоевград: Ремонтни дейности се извършват по пътя Гоце Делчев – граница с Македония, в участъка от отклонението за село Тополница до село Струмешница"}
{"url": "http://www.focus-news.net/news/2018/04/25/2514817/georgi-gyokov-bsp-upravlyavashtite-predlagat-popravki-v-kodeksa-na-truda-no-nyama-kak-da-popravyash-neshto-koeto-ponachalo-e-sgresheno-i-narushava-trudovite-prava.html", "text": "Управляващите предлагат поправки в Кодекса на труда, но няма как да поправяш нещо, което поначало е сгрешено и нарушава трудовите права. Това каза народният представител от ПГ на „БСП за България“ Георги Гьоков по време на дебатите по промените в Кодекса на труда, предаде репортер на Агенция „Фокус“. По думите му първата поправка касае еднодневния трудов договор, а втората - създава възможност за полагане на извънреден труд от служителите на МВР. „Твърди се, че двете поправки са чакани и желани. Дали е така, не знам“, коментира Гьоков. Според него резултатите от тях едва ли ще са тези, описани в мотивите към тях. По отношение на промяната, позволяваща работодателите да сключват еднодневни трудови договори за четири часа, Гьоков попита дали ще има работодатели, които да сключват еднодневни договори за повече от четири часа. „Като гледам как настъпва капиталът в България, въпрос на време е да се разпростре това непризнаване на трудов стаж и върху други трудови договори. Тези така наречени еднодневни трудови договори не гарантират никаква заетост, никакви доходи, няма гаранция за правата на работниците. Не се решават и въпросите за нормирането на труда“, каза Гьоков и посочи, че тези договори са предпоставка за ниско заплащане. „Не само, че не допринасят за намаляване на неравенствата и бедността, но ги задълбочават“, допълни той. Според него второто предложение за промени в Кодекса на труда, касаещо служителите на МВР, е по-приемливо. \r\nДеница КИТАНОВА", "date": "2018.04.25", "title": "Георги Гьоков, БСП: Управляващите предлагат поправки в Кодекса на труда, но няма как да поправяш нещо, което поначало е сгрешено и нарушава трудовите права"}
{"url": "http://www.focus-news.net/news/2018/04/25/2514819/kyustendil-administrativniyat-sad-v-grada-shte-provede-den-na-otvorenite-vrati.html", "text": "Административният съд в Кюстендил ще проведе инициативата „Ден на отворените врати”. Това съобщи за Радио „Фокус” – Кюстендил председателят на съдебната институция Галина Стойчева. Инициативата ще продължи до 16.00 часа. В рамките на нея граждани и журналисти ще могат да посетят сградата на Административен съд – Кюстендил и да се запознаят с  възможностите за предоставяне на съдебно-административни услуги и информация, с организацията на работа на съдиите и съдебните служители, с интернет страницата на съда и с възможностите за получаване на информация от този източник. „Провеждането на инициативата „Ден на отворени врати” е насочена към популяризиране дейността на съда. Тя има за цел да спомогне за повишаване на правната култура на гражданите и постигане на по-добра информираност за работата на съдебната система”, каза Галина Стойчева.\r\nВенцеслав ИЛЧЕВ", "date": "2018.04.25", "title": "Кюстендил: Административният съд в града ще проведе ден на отворените врати"}
{"url": "http://www.focus-news.net/news/2018/04/25/2514820/burgas-vavezhda-se-vremenna-organizatsiya-na-dvizhenieto-po-ul-ivan-vazov.html", "text": "Въвежда се временна организация на движението по ул. „Иван Вазов“ в Бургас. Това съобщиха от пресцентъра на Община Бургас. Заради извършване на ремонтни дейности на асфалтовата настилка по ул. „Иван Вазов“, в участъка между ул. „Цар Калоян“ и ул. „Гладстон“, в лентите за движение в посока към автогара „Юг“ от 10:00 ч. днес до 10:00 на 27 април (петък), ще се въведе временна организация на движение.", "date": "2018.04.25", "title": "Бургас: Въвежда се временна организация на движението по ул. „Иван Вазов“"}
{"url": "http://www.focus-news.net/news/2018/04/25/2514821/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Председателят на Европейския съвет Доналд Туск продължава балканската си обиколка с посещение в Сърбия, където ще проведе среща с държавния глава на западната ни съседка Александър Вучич, съобщава белградското електронно издание Danas. \r\nОчаква се фокусът на разговорите между двамата да бъде насочен основно към ЕС и Сърбия, европейската интеграция, регионалното сътрудничество и инвестициите.\r\nСлед дискусията, Вучич и Туск ще се срещнат с президента на Европейската инвестиционна банка Вернер Хойер и ще присъстват на подписването на финансовото споразумение между Европейската инвестиционна банка и Агенцията за въздушен трафик на Сърбия и Черна гора (SMATSA).След подписването на споразумението се планират медийни изявления, уточниха от пресслужбата на сръбския президент. \r\nПосещението на председателя на Европейския съвет в Сърбия е организирано в рамките на балканското му турне, което се провежда от 23 до 27 април.\r\nВ Брюксел подчертават, че Туск има много добри отношения със сръбския президент Александър Вучич. Следва да се припомни, че по време на последната им среща в Брюксел, на 14 юли миналата година, сръбският президент получи уверения, че страната ще бъде приета в ЕС веднага, след като изпълни условията за членство в Общността.  \r\nОсвен Сърбия, между 24 и 27 април Доналд Туск ще посети Албания, Черна гора, Сърбия, Босна и Херцеговина, Косово и ще завърши обиколката си в Скопие със срещата Бърдо-Бриони на 27 април. Обиколката е насочена към подготовката на предстоящата среща на високо равнище ЕС-Западните Балкани в София на 17 май. \r\nЦелта на процеса Бърдо-Бриони е да събере лидерите на Западните Балкани, както и тези на Словения и Хърватия, за да се укрепи политическия диалог и да се повиши нивото на доверие за решаване на двустранните и регионални спорове.\r\n*** Докато дипломати от Гърция и Македония (в източника – Бивша югославска република Македония) се поготвят за възобновяване на преговорите във Виена за разрешаване на спора за името, европейският комисар по разширяването и политиката на добросъседство Йоханес Хан изрази оптимизъм, че въпросът може да бъде решен през следващите две седмици – изявление, което не се хареса на управляващите в Атина, коментира електронното издание Kathimerini.\r\n„Аз съм оптимист, че през следващите две седмици ще имаме решение. Най-малко решение, което ще отвори пътя за началото на присъединителните преговори с Македония \", заяви Хан в доклад пред Комисията по външни работи на Европейския парламент. „Мисля, че всички са съгласни, че това би било полезно за страната, за обществото и за целия регион на Западните Балкани\", добави австрийският политик. \r\nПо-късно министър-председателят на Македония Зора Заев отбеляза, че подобно бързо решение би било добре дошло, макар че той самият призна, че не очаква да се случи по подобен начин. „Бих искал много, но не мисля, че е възможно\", коментира Заев.\r\nМинистерство на външните работи в Атина, от своя страна, разпространи изявление, в което описа коментарите на Хан като „неприятни\" и го моли да  „престане да подкопава\" преговорите със Скопие за разрешаване на спора с името.\r\nВ сряда, 25 април, министрите на външните работи на Македония и Гърция Никола Димитров и Никос Кодзиас ще проведат среща във Виена в опит да постигнат напредък в разрешаването на спора за името. Tова ще е трети разговор в австрийската столица между двамата министри.\r\nПървите дипломати на Атина и Скопие ще се опитат да постигнат пробив в преговорите, който би могъл да допринесе за евроатлантическата интеграция на югозападната ни съседка. \r\nДвете предишни седемчасови срещи във Виена загатват за още един маратон от преговори. Напрежението се повиши допълнително и заради песимистичните коментари на Кодзиас, който заяви, че следващите три месеца може да не са достатъчни за разрешаване на спора за името.\r\n*** Турция има „отговорността“ да сподели болката на арменците за „събитията от 1915 г.\", според декларация, подписана от президента Реджеп Тайип Ердоган, и прочетена в Истанбул на 24 април, пише вестник Hurriyet.\r\n„Съвестната и етична отговорност на Турция е да споделя историческата болка на нашите арменски граждани\", се казва в изявлението, прочетено в Арменската църква в Истанбул по повод 103-та годишнина от масовото убийство на османските арменци по време на Първата световна война, признато от редица държави за геноцид.\r\n„Ще продължим да споделяте болката ви и да се опитваме да разрешаваме проблемите ви в бъдеще\", се казва още в текста, който бе прочетен както на арменски, така и на турски език.\r\nИзказвайки съболезнования към арменската общност, Ердоган също изрази „съболезнования към турската нация за загубата на живота на милиони османски граждани поради войни, миграции, конфликти и болести в същия период\".\r\nИзявлението призова също арменската общност да не позволява на някои да „се опитват да възпламенят омраза и враждебност, като нарушават нашето общо минало\".\r\nЗа разлика от позицията на Армения, нейната диаспора и много други страни, Анкара не признава убийствата от 1915 г. за „геноцид\", като подчертава, че има жертви „и от двете страни\". Официалната позиция на Турция гласи, че няма организирана кампания за унищожаване на арменците и няма доказателства за такива заповеди от страна на османските власти.\r\n*** Ръководителят на сръбската Служба за Косово и Метохия Марко Джурич призова косовските сърби да не се присъединяват към армията на Прищина и – позовавайки се на законодателството на Белград, заплаши с налагането на тежки наказания с до 10 г. лишаване от свобода на онези, които решат да станат част от бъдещата армия на най-младата държава на Балканите (ако бъде създадена), пише електронното издание Gazeta Express. \r\nДжурич заяви, че създаването на косовска армия е незаконно и е в нарушение на Резолюция 1244 на Съвета за сигурност на ООН и на споразумението от Куманово, което слага край на войната в Косово през 1999 г. Джурич подчерта, че „Сръбска листа“, политическа структура, представляваща сърбите в Косово, която се противопоставя на създаването на косовска армия, има пълна подкрепа на президента на западната ни съседка Александър Вучич и на правителството на Сърбия.\r\nКосово полага усилия да превърне Косовските сили за сигурност (KSF) в армия на Косово чрез конституционни изменения. За да може Прищина да промени конституцията, гласовете на сръбските депутати са от решаващо значение, припомнят от редакцията.\r\n*** Бившият генерален секретар на НАТО Лорд Робъртсън ще ръководи делегация от дипломати, които пристигат на посещение в Македония в сряда, съобщава скопското електронно издание МКД. В Скопие те ще бъдат посрещнати от министър-председателя Зоран Заев, уточниха по-рано от неговия кабинет. \r\nВ делегацията ще бъдат включени още бившият държавен глава на България Росен Плевнелиев, лорд Кристофър Гейд, бивш личен секретар на кралицата на Обединеното кралство и член на горната камара на британския парламент, Робърт Гелбърт, посланик и член на Атлантическия Съвет, Ален Льо Роа, посланик на Република Франция, генерал Бърни Уайт Спанер, бивш командир на британските сухопътни сили, Зоран Чичак, съветник на външните работи, Марк Лейти, бивш специален съветник по комуникациите на генералния секретар и говорител и НАТО, както и Сара Баденбо като представител на Деймън Уилсън, заместник-председател на Атлантическия съвет на САЩ.\r\nЗа сряда следобед е насрочена пресконференция, съпроводена с дискусия, на която ще участват македонският министър на отбраната Радмила Шекеринска, Джордж Робъртсън, Росен Плевнелиев и Ален Льо Роа. Във вечерните часове ще бъде даден прием, на който домакин ще бъде премиерът Заев.\r\n***", "date": "2018.04.25", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/25/2514822/vidin-normalno-prohodimi-sa-patishta-v-oblastta.html", "text": "Нормално проходими са пътища във Видинска област, най-много автомобили се движат по път I-1 Монтана – Видин в посока граничен пункт „Дунав мост 2“, съобщи за Радио „Фокус“-Видин дежурният служител в Областно пътно управление-Видин. Натоварено е движението в участъка Видин – Дунавци. \r\nВъв Видин трафикът е интензивен на входно изходните артерии на града и по бул. „Панония“. В централната градска част пред някои от светофарите се образуват задръствания. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.04.25", "title": "Видин: Нормално проходими са пътища в областта"}
{"url": "http://www.focus-news.net/news/2018/04/25/2514815/gazeta-express-belgrad-zaplashva-kosovskite-sarbi-sas-zatvor-ako-se-prisaedinyat-kam-armiyata-na-prishtina.html", "text": "Ръководителят на сръбската Служба за Косово и Метохия Марко Джурич призова косовските сърби да не се присъединяват към армията на Прищина и – позовавайки се на законодателството на Белград, заплаши с налагането на тежки наказания с до 10 г. лишаване от свобода на онези, които решат да станат част от бъдещата армия на най-младата държава на Балканите (ако бъде създадена), пише електронното издание Gazeta Express. \r\nДжурич заяви, че създаването на косовска армия е незаконно и е в нарушение на Резолюция 1244 на Съвета за сигурност на ООН и на споразумението от Куманово, което слага край на войната в Косово през 1999 г. Джурич подчерта, че „Сръбска листа“, политическа структура, представляваща сърбите в Косово, която се противопоставя на създаването на косовска армия, има пълна подкрепа на президента на западната ни съседка Александър Вучич и на правителството на Сърбия.\r\nКосово полага усилия да превърне Косовските сили за сигурност (KSF) в армия на Косово чрез конституционни изменения. За да може Прищина да промени конституцията, гласовете на сръбските депутати са от решаващо значение, припомнят от редакцията.Тереза Герова", "date": "2018.04.25", "title": "Gazeta Express: Белград заплашва косовските сърби със затвор, ако се присъединят към армията на Прищина"}
{"url": "http://www.focus-news.net/news/2018/04/25/2514823/pregled-na-osnovnite-temi-vav-varnenskiya-pechat.html", "text": "До края на май „синята зона” идва с 2603 паркоместа. Това е челното заглавие на варненският всекидневник „Черно море“. В „синята зона” на Варна вчера стартира полагането на хоризонталната улична маркировка в зона „Център“, подзона 1. Това е карето около ул. „Батак“. Общо до края на май трябва да се обособят 2603 места за паркиране. \r\n„Община Варна ще кърпи над 50 000 кв. м дупки през пролетта“, четем на стр. 2. От началото на годината интензивно се работи по рехабилитацията на пътната инфраструктура във Варна. Досега в 5-те района на града са възстановени около 10 000 кв. м, съобщи Петър Гърбузов, директор на дирекция „Инженерна инфраструктура в общината. \r\n“Civi“ е мобилно приложение, с което може да се пусне жалба или оплакване само с един клик, а общината в кратки срокове да отстрани проблема“, информира ни още изданието на същата страница. Дали става въпрос за опасна дупка, пропаднала шахта или изоставен автомобил, през телефона си можете да го споделите. \r\n„Недостиг на приемни семейства отчетоха социалните“, пише всекидневникът на стр. 3. 151 е броят на приемните семейства във Варна към настоящия момент, разкри на специална пресконференция директорът на Регионална дирекция „социално подпомагане“ РДСП– Варна, Димитричка Кънчева. От тях 150 са професионални и 1 е доброволно. В 124 приемни семейства са настанени 155 деца, а 27 от семействата са свободни, като някои от тях са подали молба за временно отлагане. \r\n„Инспекцията по труда планира проверки за летните месеци“, четем по-долу. Тенденциите от последните няколко години сочат, че нарушенията по трудовото законодателство у нас намаляват. Това заяви за телевизия „Черно море” инж. Иван Иванов, директор на дирекция „Инспекция по труда“ – Варна. По думите му това се дължи на няколко фактора. От една страна е засилената контролна дейност, а, от друга – разбирането от страна на бизнеса. \r\n„Красен Кралев: Доволен съм, че във Варна се решават проблемите в спорта“, четем в рубриката „Спорт“ на стр. 14. Спортният министър Красен Кралев откри срещата на заинтересованите държави членки на ЕС на тема „съвместно обучение за създаване и развитие на Национална платформа за борба с манипулирането на спортни състезания“. Събитието се организира от Министерството на младежта и спорта в изпълнение на проект по програма „Еразъм”.", "date": "2018.04.25", "title": "Преглед на основните теми във варненския печат"}
{"url": "http://www.focus-news.net/news/2018/04/25/2514825/der-spiegel-prez-2017-g-germanskoto-pravitelstvo-e-odobrilo-vpisvaneto-na-350-imami-v-ditib.html", "text": "През 2017 г. федералното правителство на Германия е одобрило вписването на 350 имама в Турско-ислямския съюз за религиозни дела (ДИТИБ), който е под контрола на държавния глава Реджеп Тайип Ердоган, съобщава водещото издание Der Spiegel. \r\nПо искане на Дианет, Управлението по религиозните въпроси на Турция, германските власти са издали на имамите работни визи с валидност 180 дни, става ясно от отговор на Министерството на вътрешните работи, дадено на запитване от страна на партията „Левица“. В Берлин обаче не са наясно дали имамите са напуснали страната след изтичане на крайния срок на валидност на визите им. \r\nФормално, ДИТИБ е независим орган, но имамите са назначени в него от Турция и съответно заплащането им идва от Анкара. \r\nЗаместник-председателят на парламентарната фракция на „Левица“ Севим Дагделен разкритикува федералното германско правителство, като го обяви за „напълно наивно и безотговорно“. \r\n„Повече турски имами от Дианет означават повече влияние на Ердоган“, категорична бе Дагделен. Тереза Герова", "date": "2018.04.25", "title": "Der Spiegel: През 2017 г. германското правителство е одобрило вписването на 350 имами в ДИТИБ"}
{"url": "http://www.focus-news.net/news/2018/04/25/2514824/veliko-tarnovo-v-grada-shte-bade-otsluzhen-vodosvet-i-shte-bade-polozhena-parva-kopka-po-proekt-za-privlekatelna-i-sahranena-avtentichna-gradska-sreda.html", "text": "От 11.00 часа ще се проведе официалната церемония по започване на строителството – „Първа копка“ на площад „Св. Св. Кирил и Методий“, на която ще бъде извършен водосвет на строително-монтажните работи по реконструкция и рехабилитация на уличната мрежа и тротоарни настилки в този район на старата градска част по проект „Привлекателна и съхранена автентична градска среда на град Велико Търново“ по Приоритетна ос 1 „Устойчиво и интегрирано градско развитие“ на Оперативна програма „Региони в растеж 2014-2020″. Това съобщиха от пресцентъра на Община Велико Търново. Общата стойност на проекта е 11 010 062,50 лв., от които 9 358 553,12 лв. съфинансиране от ЕФРР и 1 651 509,38 лв. -съфинансиране от националния бюджет, а за строително-монтажните работи в старата градска част на Велико Търново в бюджета на проекта са предвидени средства в размер на 7 418 850,75 лв. с ДДС.\r\nОбщата цел на проекта е подобряване привлекателността на град Велико Търново като градски и туристически център, който осигурява адекватно качество на живот, свободен достъп до обновена и благоустроена, ключова за градските системи инфраструктура, както и достъп до безопасна, устойчива и с високо екологично и естетическо качество физическа и жизнена среда.\r\nПроектът да бъде извършена реконструкция и рехабилитация на уличната мрежа, прилежащи тротоари, пешеходни алеи, въвеждане на енергоспестяващо улично осветление, поставяне на указателни и информационни табели и елементи на градското обзавеждане.\r\nПериодът за реализация на всички дейности по проекта е 17.01.2017-17.07.2019 г.\r\nТози документ е създаден в рамките на проект BG16RFOP001-1.009-0004 „Привлекателна и съхранена градска среда на град Велико Търново“, който се осъществява с финансовата подкрепа на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие. Цялата отговорност за съдържанието на публикацията се носи от Община Велико Търново и при никакви обстоятелства не може да се счита, че този документ отразява официалното становище на Европейския съюз и Управляващия орган на ОПРР 2014-2020 г.", "date": "2018.04.25", "title": "Велико Търново: В града ще бъде отслужен водосвет и ще бъде положена първа копка по проект за привлекателна и съхранена автентична градска среда"}
{"url": "http://www.focus-news.net/news/2018/04/25/2514826/pazardzhik-zapochnaha-deynostite-po-dezakarizatsiya-na-trevnite-ploshti-v-peshtera.html", "text": "Започнаха дейностите по дезакаризация на тревните площи в Пещера, съобщи за Радио „Фокус“ – Пазарджик Иван Спиров, управител на Общинско предприятие „Чистота и поддържане на пътната инфраструктура“ Обработките на тревните площи се извършва при подходящи метеорологични условия при сухо време. Работата на екипите е късно вечерта за да се спази карантинния срок за действие на препаратите и да се сведе до минимум посещението в кътовете за отдих от граждани. „Към момента тече проверка на поливната система в градския парк, като се очаква тя да влезе в експлоатация в началото на месец май. Планирано е и залесяването с дръвчета и храстовидна растителност“, уточни Спиров. Той допълни, всички зелени площи на територията на община Пещера се поддържат и са в много добро състояние в началото на пролетта.\r\nАлбена ЖИЛЕКОВА", "date": "2018.04.25", "title": "Пазарджик: Започнаха дейностите по дезакаризация на тревните площи в Пещера"}
{"url": "http://www.focus-news.net/news/2018/04/25/2514827/pregled-na-osnovnite-temi-vav-velikotarnovskiya-pechat.html", "text": "„Инвестират 1,9 млн. лв. в инфраструктурата на кв. „Чолаковци“. е заглавие от областния всекидневник „Янтра Днес”. 1,9 млн. лв. ще бъдат вложени за подобряване на инфраструктурата на кв. „Чолаковци“ във Велико Търново. По-рано днес бе направена символична първа копка от зам.-кмета проф. Георги Камарашев и изпълнителите на строителните дейности. Обновяването на квартала започна в началото на месеца и е част от мащабния проект “Привлекателна и съхранена автентична градска среда в град Велико Търново”. Молебен за здраве и успех отслужи свещеноиконом Славчо Иванов.\r\n„Симеон Караколев: „Искаме в млечните храни да се влага българска суровина“, е друго заглавие от ежедневника. Искаме промени в стандарта за българските млечни продукти, които да бъдат произвеждани от българска суровина, съобщи Симеон Караколев, съпредседател  на Националната овцевъдна и козевъдна асоциация /НОКА/. Според него тази промяна ще гарантира качество на храните, а от друга страна ще бъдат стимулирани българските фермери. Исканията си НОКА е представила в писмо, депозирано в МЗХГ.\r\n„И чужденци тръгнаха по пътеките на „Движи се и победи“, е заглавие от трета страница на ежедневника. „Съдии работят  и у дома, за да приключат в срок делата си“  четем на страница четири в изданието. На страница пет е в публикуван материал със заглавие: „Андалусия – фламенко, вино, хамон и дъх на портокали“.\r\nНа спортната страница на вестник „Янтра Днес“ четем: “Етър“ взе дербито с 4:3, два червени картона за гостите при юношите старша възраст“.\r\n„Наливат 1,9 млн. в квартал „Чолаковци“, правят улици и паркинг за 120 коли“, е заглавие от първа страница на другия областен ежедневник - “Борба“.  Наливат 1,9 млн. в нова инфраструктура във великотърновския квартал „Чолаковци“. Парите отиват за нови улици, оформяне на 120 места за паркиране, тротоари, както и за пряка връзка между „Чолаковци“ и съседния квартал „Бузлуджа“, за която наскоро „Борба“ съобщи, че ще се прави. Символична първа копка на строителните дейности бе направена вчера от зам.-кмета проф. Георги Камарашев и представителя на компанията изпълнител „Политрейд кънстръкшън“ инж. Лъчезар Лалов. Водосвет за здраве и успех на начинанието пък отслужи отец Славчо.\r\n„Велико Търново взима 10,5 млн. за електробуси, ремонт на ул. „България“, два паркинга и надлез над „Магистрална“, е друга тема от ежедневника. Пълен ремонт на главната улица „България“, надлез над „Магистрална“, която поема трафика София – Варна, електробуси и зарядни станции, както и създаването на два буферни паркинга ще финансира правителството в старата столица по схемата за интегриран градски транспорт от програмата „Региони в растеж“, коментира зам.-кметът Г. Камарашев. Местата за паркиране във Велико Търново са от най-сериозните инфраструктурни проблеми в старата столица. Синята зона е стигнала максималния си оптимален капацитет и няма накъде да се разраства. Решението се очаква с проекта за 10,8 милиона лева от програма „Региони в растеж“ за интегриран градски транспорт, посочи проф. Георги Камарашев.\r\n„Темида отряза мераците на Георги Вълев по дело срещу съдия“, „Велико Търново със 72 042 жители, Дебелец с 3809, Килифарево с 2299“, „Търновски лекар стана Герой на общественото здраве в САЩ“ и „88 затворници поискали от Апелативен съд предсрочно излизане, един минал курс по… „умение за мислене“, са други заглавия от страниците на всекидневника.\r\n“С петкилограмов шаран Йордан Борисов е първи на общинското риболовно състезание в Елена“, “Наши момчета отново шампиони на България по спортен риболов“ и “Без великотърновски отбор на финалите на ученическите игри по шахмат“, са заглавията от спортната страница на изданието.", "date": "2018.04.25", "title": "Преглед на основните теми във великотърновския печат"}
{"url": "http://www.focus-news.net/news/2018/04/25/2514798/gl-prokuror-sotir-tsatsarov-darzhavata-ima-sila-da-nalozhi-koga-i-kak-da-se-provezhdat-machove-sanktsiite-za-futbolnite-huligani-tryabva-da-sa-dostatachno-tezhki-i-zhestoki.html", "text": "Гледките, на които станахме свидетели, са не просто срамни - тези гледки изискват твърда намеса на държавата. Това каза пред Нова телевизия главният прокурор на Р България Сотир Цацаров по темата за футболното хулиганство. „Моята надежда е, че всички приказки, които се изприказваха по повод случая с наранената служителка на МВР, няма да останат в публичното пространство до следващия инцидент. Тоест, че те в крайна сметка ще намерят някаква реализация първо в изменение на закона, който регламентира наказанията за футболно хулиганство“, заяви Цацаров. Във връзка с организацията на футболните срещи той коментира, че трудно може да приеме насрочване на футболни мачове във време и място, което да блокира живота на цялата столицата, което да налага едва ли не полицията да бъде концентрирана и от други градове, за да осигури охраната и което общо взето да води до подобни ексцесии. „Мисля, че в крайна сметка своята отговорност носят и всички онези, които твърдят, че радеят за българския футбол – футболни федерации и ръководства на клубове и т.н. Да, много добре, че собственикът на футболния клуб „х“ е отишъл и е посетил ранения полицай. И какво от това? До следващия път. Просто трябва да стане ясно, че ред трябва да има. Да бъде блокиран животът в столицата, да се стигне до счупени стъкла на автобуси и ранени полицаи заради нечии амбиции и заради недобра организация, в крайна сметка държавата има сила да наложи кога, как“, коментира главният прокурор. Според него е достатъчно държавата да упражни силата, с която разполага. „Санкциите по отношение на футболните хулигани трябва да бъдат достатъчно тежки и жестоки. В моите разбирания и като съдия, и като прокурор тежко наказание е лишаване от свобода реално. Трябва да има справедливост. За съжаление, справедливостта 90% от случаите минава и през възмездие“, каза още Сотир Цацаров.", "date": "2018.04.25", "title": "Гл. прокурор Сотир Цацаров: Държавата има сила да наложи кога и как да се провеждат мачове – санкциите за футболните хулигани трябва да са достатъчно тежки и жестоки"}
{"url": "http://www.focus-news.net/news/2018/04/25/2514830/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.04.25", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/04/25/2514829/reporteri-bez-granitsi-balgariya-prodalzhava-da-pada-v-indeksa-za-svobodata-na-presata-klasirana-e-na-posledno-myasto-v-es-i-sred-stranite-ot-zapadnite-balkani.html", "text": "България продължава да пада в Индекса за свобода на пресата – в годишния доклад на „Репортери без граници“ страната ни е класирана на 111-то място, последно сред държавите от Европейския съюз, се казва на официалната интернет страница на организацията. Спрямо предходната година България е класирана с две места по-надолу.\r\nВъпреки че е настоящ ротационен председател на Европейския съвет (до края на юни 2018 г.) България е позиционирана по-назад от всички страни от Западните Балкани, някои от които са кандидати за членство в Общността. Корупцията и тайните споразумения между медиите са широко разпространени практики. \r\nРазпределянето на финансирането от ЕС за определени медии се извършва с пълна липса на прозрачност, което ги подкопава и улеснява прикриването на проблеми като цяло. Заплахите и атаките срещу журналистите са се засилили през последните месеци. „Може да се окаже опасно да бъдеш журналист в България“, е заключението на „Репортери без граници“.\r\nСред балканските страни Босна и Херцеговина е класирана най-напред – на 62-ро място. Следват Хърватия (62-ро място), Сърбия (76-то място), Косово (78-мо място), Черна гора (103-то място) и Македония (109-то място). Тереза Герова", "date": "2018.04.25", "title": "„Репортери без граници“: България продължава да пада в индекса за свободата на пресата, класирана е на последно място в ЕС и сред страните от Западните Балкани"}
{"url": "http://www.focus-news.net/news/2018/04/25/2514831/nikola-chanev-obl-upravitel-na-kardzhali-sadat-sprya-reshenieto-na-obshtinskiya-savet-za-uvelichavane-na-danatsite-kardzhaliyskiyat-danakoplatets-ne-e-protiv-da-plashta-danak-smet-a-danak-kmet.html", "text": "Съдът спря решението на Общинския съвет за увеличаване на данъците – кърджалийският данъкоплатец не е против да плаща данък смет, а данък „кмет“. Това каза областният управител на Кърджали Никола Чанев пред журналисти в Народното събрание, предаде репортер на Агенция „Фокус“. „В края на 2017 г. за втори пореден път Кърджалийският общински съвет, доминиран изцяло от ДПС, въпреки съпротивата на общинските съветници от ГЕРБ, направи опит да вдигне такса смет, данък недвижими имоти, данък превозни средства и туристическия данък, без каквито и да е мотиви. Отново бе направен един опит да бъде наказан коректният данъкоплатец за недоброто управление на Община Кърджали“, каза Чанев. По думите му единственият аргумент за повишението е било, че данъците не са били вдигани от 8 години. Според него това е несериозно. „Да повишиш нещо само защото то досега не е повишено, е липса на управленски потенциал“, коментира областният управител на Кърджали. Той поясни, че за втори път са оспорили това в съда и на 10 април 2018 г. е излязло решение на Кърджалийския административен съд, с което решението на Общинския съвет е отменено като немотивирано и незаконосъобразно. На въпрос за каква обща сума става въпрос, Чанев поясни, че става въпрос за едни спестени около 200 лв. на семейство. „Около 200 лв., които Община Кърджали не можа да вземе от джоба на данъкоплатеца и не можа да изхарчи недобре. Резултатите от управлението на Община Кърджали са видими – тъмен, мръсен град, изпълнен с бездомни кучета“, заяви Чанев. Никола Чанев обърна внимание, че Общината е в практически фалит.  \r\nСпоред него недоброто управление на Община Кърджали води до демотивиране на данъкоплатеца. „Повишаването на контрола върху сметосъбирането е в прерогативите на местната власт. Следва да се следи за снегопочистването, за дупките по улиците. Едно такова засилване на контрола би се отразило на гражданите, които по-лесно биха приели в такъв случай някакво повишаване, а не такова безсмислено и немотивирано“, допълни Чанев. Той подчерта, че държавата прави всичко възможно за развитието на този район. „В процес сме на започване на строителство на околовръстния път. Текат вече отчуждителните процедури. Самият аз проведох две срещи в потенциален инвеститор в новата индустриална зона. Това е начинът за генериране на повече приходи. Чрез развитие на бизнеса, чрез даване на повече свобода ще бъдат увеличени постъпленията не само в централния, но и в местния бюджет“, коментира още Чанев.\r\nДеница КИТАНОВА", "date": "2018.04.25", "title": "Никола Чанев, обл. управител на Кърджали: Съдът спря решението на Общинския съвет за увеличаване на данъците – кърджалийският данъкоплатец не е против да плаща данък смет, а данък „кмет“"}
{"url": "http://www.focus-news.net/news/2018/04/25/2514833/blagoevgrad-na-gkpp-kulata-trafikat-e-intenziven-na-vhod-i-izhod-za-tovarni-avtomobili.html", "text": "На ГКПП „Кулата“ трафикът е интензивен на вход и изход за товарни автомобили. Това съобщиха за Радио „Фокус“ – Пирин от „Гранична полиция“. Нормално натоварен е трафикът на ГКПП „Илинден“, както и на останалите пунктове на българо-гръцката граница.\r\nЛора КАЛЧЕВА", "date": "2018.04.25", "title": "Благоевград: На ГКПП „Кулата“ трафикът е интензивен на вход и изход за товарни автомобили"}
{"url": "http://www.focus-news.net/news/2018/04/25/2514832/montana-nivoto-na-reka-dunav-pri-lom-se-e-ponizhilo-s-13-sm-za-poslednoto-denonoshtie.html", "text": "Нивото на река Дунав при Лом се е понижило с 13 см за последното денонощие. Водният стоеж е там 629 см. Това съобщиха от Хидрометеорологична станция-Ново село. Нивото на Дунав в при Ново село за последното денонощие се е понижило с 9 см, като водният стоеж в района е 562 см. Нивото на реката край Видин е 609 см, регистрираното е понижение от 8 см. Нивото на реката край Оряхово е 508 см, там е регистрирано понижение за последното денонощие от 8 см. \r\nТемпературата на водата край Ново село е 16,2 градуса, а край Оряхово - 16,9 градуса.", "date": "2018.04.25", "title": "Монтана: Нивото на река Дунав при Лом се е понижило с 13 см за последното денонощие"}
{"url": "http://www.focus-news.net/news/2018/04/25/2514835/pazardzhik-dvama-sa-kandidatite-za-kmet-na-selo-semchinovo.html", "text": "Общинска избирателна комисия (ОИК) - Септември регистрира кандидатите за кмет на село Семчиново за предстоящите частични местни избори на 20 май, съобщиха за Радио „Фокус“ – Пазарджик от ОИК-Септември. До изтичането на крайния срок за регистрация, документи са подадени от двама кандидати – досегашният кмет на селото Пламен Темелков, издигнат като независим кандидат от Инициативен комитет и Димитър Джамов, който също е бил кмет на населеното място, издигнат от ПП ДПС. При ситуацията, в която кандидатите за местния вот са двама не се налага провеждането на втори тур, тъй като спечелилият повече гласове ще получи кметския пост още на първия тур на местния вот.\r\nСъс свое решение Общинската избирателна комисия в град Септември е определила поредните номера на бюлетините на кандидатите за кмет на село Семчиново. В решението се посочва, че ЦИК е определила поредността на партиите в бюлетината за участие в частични местни избори насрочени за 20.05.2018 година. Димитър Джамов, който ще бъде под номер 2 в бюлетината, с който номер е и партия ДПС. Независимият кандидат Пламен Темелков ще бъде под номер 8, тъй като определените чрез жребий от ЦИК номера за партии и коалиции са от 1 до 7, уточняват също от ОИК-Септември.\r\nВаня НИКОЛОВА", "date": "2018.04.25", "title": "Пазарджик: Двама са кандидатите за кмет на село Семчиново"}
{"url": "http://www.focus-news.net/news/2018/04/25/2514839/predsedatelyat-na-narodnoto-sabranie-tsveta-karayancheva-shte-prisastva-na-tarzhestvenata-tseremoniya-po-vrachvane-na-desetite-yubileyni-nagradi-yurist-na-godinata.html", "text": "Председателят на Народното събрание Цвета Караянчева ще присъства на тържествената церемония по връчване на десетите юбилейни награди \"Юрист на годината\". Тя ще връчи отличието за „Млада кантора на годината“. Това съобщиха от пресцентъра на Народното събрание. Церемонията ще се състои от 19.30 часа в хотел „Хилтън“.", "date": "2018.04.25", "title": "Председателят на Народното събрание Цвета Караянчева ще присъства на тържествената церемония по връчване на десетите юбилейни награди \"Юрист на годината\""}
{"url": "http://www.focus-news.net/news/2018/04/25/2514841/parlamentat-glasuva-na-parvo-chetene-promeni-v-kodeksa-na-truda-svarzani-sas-sezonnite-dogovori.html", "text": "Парламентът гласува на първо четене предложените промени в Кодекса на труда, предаде репортер на Агенция „Фокус”. Според мотивите на законопроекта предложените промени имат за цел да осигурят гъвкавост при прилагането на трудовия договор но чл. 114а от закона, който се отнася до краткотрайната сезонна селскостопанска работа. Според вносителите промяната осигурява възможност продължителността на работното време по трудовия договор за краткотрайна сезонна селскостопанска работа да е 8 или 4 часа. Целта е коректно да се изчисляват и дължимите възнаграждения и осигурителни вноски по договора, което ще отговаря на реално отработено време и положен труд.\r\nПромените предвиждат и възможност за полагане на извънреден труд от служители на Министерството на вътрешните работи, чиито статут се урежда по Закона за държавния служител и Кодекса на труда при извършване на работа, свързана със сигурността и опазване на обществения ред. Вносителите се надяват тази промяна да доведе до регламентирано полагане на труд извън установеното работно време от посочените служители, тяхната защита по време на изпълнение на служебните им задължения и компенсиране на този труд. \r\nИван ЛАЗАРОВ", "date": "2018.04.25", "title": "Парламентът гласува на първо четене промени в Кодекса на труда, свързани със сезонните договори"}
{"url": "http://www.focus-news.net/news/2018/04/25/2514842/shumen-okrazhnata-prokuratura-protestira-pravilnitsi-na-obshtinskite-saveti-v-shumen-i-veliki-preslav-v-administrativniya-sad.html", "text": "Правилниците за организацията и дейността на общинските съвети в Шумен и Велики Преслав са били атакувани от Окръжната прокуратура в Шумен по линия на надзора за законност. Протестираните разпоредби засягат  правомощията на председателите на общинските съвети при командироване на общински съветници, без значение дали в страната и чужбина. Това съобщиха от пресцентъра на Апелативна прокуратура – Варна.\r\nТази разпоредба е в разрез с Наредбата за служебни командировки и специализации в чужбина, според която заповедите за командировки в чужбина на общински съветници се издават от кмета на общината. При командироване без напускане пределите на страната се прилага Наредбата за командировките в страната. В този случай според магистратите, внесли протестите, по аналогия се прилага същото решение и компетентен да командирова съветниците не е председателят на местния общински съвет, а кметът.\r\nОкръжната прокуратура в Шумен е внесла в Административния съд и протест срещу Наредба за отглеждане на кучета на територията на община Шумен, приета от общинския съвет в града. Според общинската наредба собствениците на кучета с поставен микрочип се освобождават от такси за първата година от регистриране на домашния любимец, а това не е така съгласно Закона за ветеринарномедицинската дейност. Атакувана е и санкционната разпоредба за нарушение, свързано с разхождане на опасни кучета без повод и нашийник. Според наредбата глобата е в размер на 50 лв., а в закона същото нарушение се санкционира с глоба от 100 лв.\r\nПредстои внесените от Окръжната прокуратура в Шумен протести да бъдат разгледани от Административния съд в града.", "date": "2018.04.25", "title": "Шумен: Окръжната прокуратура протестира правилници на общинските съвети в Шумен и Велики Преслав в Административния съд"}
{"url": "http://www.focus-news.net/news/2018/04/25/2514840/smolyan-pozhar-v-selo-borino-e-unishtozhil-sgradi-s-plosht-300-kvm-i-lek-avtomobil.html", "text": "Пожар в село Борино е унищожил сгради с площ 300кв.м и лек автомобил. Това съобщиха от ОДМВР – Смолян \r\nНа 24 април 2018г. в 01:50 часа е получен сигнал, че в с. Борино, общ. Борино е възникнал пожар в стопанска сграда на ул. „Христо Ботев“, собственост на 45- годишна жена от селото. В последствие пламъците са се разпространили и са обхванали намиращите се в непосредствена близост два дърварника, собственост на двама мъже от селото, лек автомобил, собственост на 56-годишен мъж, както и офис, ползван от политическа партия. Пламъците са унищожили инструменти, домашно имущество и лични документи. Спасени са три сгради, два леки автомобила и 50 куб. м дърва за огрев, които са били в непосредствена близост до пожара. Произшествието e посетено и ликвидирано от екипи на РСПБЗН- Доспат и РСПБЗН- Девин. Причините за пожара и щетите са в процес на установяване. Извършен е оглед на местопроизшествието от дежурна оперативна група при РУ- Девин. По случая е образувано досъдебно производство.", "date": "2018.04.25", "title": "Смолян: Пожар в село Борино е унищожил сгради с площ 300 кв.м и лек автомобил"}
{"url": "http://www.focus-news.net/news/2018/04/25/2514844/grazhdanski-dialog-sas-zamestnikpredsedatelya-na-evropeyskata-komisiya-valdis-dombrovskis-za-badeshteto-na-balgariya-v-evrozonata-shte-se-provede-na-26-april-v-sofiya.html", "text": "На 26, 27 и 28 април Валдис Домбровскис, заместник–председател на Европейската комисия и отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари ще бъде на официално посещение в България. Той ще участва в неформалната среща финансовите министри (ЕКОФИН) в София в рамките на Българското председателство на Съвета на ЕС. Това съобщиха от пресцентъра на Представителството на ЕК в България. Заместник-председателят Домбровскис ще проведе срещи с президента Румен Радев, с министър-председателя Бойко Борисов и управителя на БНБ Димитър Радев. На 26 април (четвъртък) от 13:30 ч. в Централния военен клуб в София Валдис Домбровскис ще проведе диалог с граждани на тема \"България в Еврозоната – въпроси и отговори\". В дискусията ще се включи и заместник министър-председателят Томислав Дончев. Предварителната регистрация в интернет е задължителна на следния линк, който ще бъде достъпен до 12:00 часа на 25 април 2018 г. Регистрационната форма ще остане отворена до достигане капацитета на залата. \r\nС оглед засилените мерки за сигурност, молим всички гости да бъдат пред залата не по-късно от 13:00 ч. за регистрация и проверка за сигурност, както и да носят със себе си документ за самоличност. \r\nСъбитието ще се излъчва на живо на страниците ни в интернет и \"Фейсбук\", и ще могат да се задават въпроси с хаштаг #EUdialogues в Туитър. Диалогът ще се може да се гледа и на интернет сайта на Българското национално радио, а част от дискусията ще се предава пряко на честотите на Програма \"Хоризонт\" на БНР в цялата страна от 14:00 до 14:30 ч.", "date": "2018.04.25", "title": "Граждански диалог със заместник–председателя на Европейската комисия Валдис Домбровскис за бъдещето на България в Еврозоната ще се проведе на 26 април в София"}
{"url": "http://www.focus-news.net/news/2018/04/25/2514843/premierat-boyko-borisov-s-23-mlrd-lv-balgariya-e-namalila-vanshniya-si-dalg-treti-sme-v-evropa.html", "text": "Преди година слушахме как сме задължили държавата. Как външният дълг расте, как поколения наред ще плащат. Това каза министър-председателят Бойко Борисов в началото на правителственото заседание, предаде репортер на Агенция „Фокус“. „Излезе докладът на „Евростат“ от 29% на 25,4% намалява външният дълг на България. Трети сме в класацията по най-нисък външен дълг в Европа след Естония и Люксембург. Люксембург има към 23%, но с това темпо, с което работи правителството, накрая на годината ще го свалим докъм 20%. Сиреч поколенията в България и сега са в тройката на отличните по нисък външен дълг в Европа“, коментира Борисов. По думите му в пари това е около 2,3 млрд. по-малко задължения. „И на финансовия министър, и на всички вас, когато питат за една година управление, може и с това да почвате – намаляване на външния дълг с 2,3 млрд. лв.“, каза още Бойко Борисов. \r\nЛюба АЛЕКСИЕВА", "date": "2018.04.25", "title": "Премиерът Бойко Борисов: С 2,3 млрд. лв. България е намалила външния си дълг – трети сме в Европа"}
{"url": "http://www.focus-news.net/news/2018/04/25/2514846/blagoevgrad-blizo-15-500-kasa-tsigari-bez-aktsizen-banderol-i-narkotichni-veshtestva-sa-izzeti-ot-doma-na-57-godishna-zhena-v-grad-kresna.html", "text": "Около 15 460 къса цигари без акцизен бандерол и наркотични вещества са иззети от дома на 57-годишен мъж в град Кресна. Това съобщиха от ОДМВР- Благоевград. На 24 април в гр. Кресна, в хода на извършена проверка на къща и прилежащо към нея дворно място, обитавани от 57-годишна жена с инициали С.Й са намерени и иззети наркотични вещества с приблизително количество: 4,11 килограма канабис,  5,46 грама амфетамин, 248 грама хероин. Открити са и около 7 170лв, около 225 евро и близо 15 460 къса цигари без акцизен бандерол. С.Й е задържана със заповед задържане до 24 часа. Уведомена е ОП- Благоевград. Работата по случая продължава.", "date": "2018.04.25", "title": "Благоевград: Близо 15 500 къса цигари без акцизен бандерол и наркотични вещества са иззети от дома на 57-годишна жена в град Кресна"}
{"url": "http://www.focus-news.net/news/2018/04/25/2514845/die-zeit-germaniya-uvelichava-sredstvata-za-zasegnatite-ot-voynata-v-siriya-i-ostava-nay-golemiya-donor-na-humanitarna-pomosht.html", "text": "Германия ще отпусне един милиард евро за засегнатите от войната в Сирия. Това обяви министърът на външните работи на ФРГ Хайко Маас при пристигането си в Брюксел, където ще вземе участие в донорска конференция за Сирия, съобщава националният ежедневник Die Zeit. Съгласно думите му, към средствата може да бъдат добавени  300 милиона евро, ако съответното предложение бъде одобрено от управляващите Берлин. \r\n„Само в Сирия повече от 13 милиона души все още зависят от хуманитарната помощ. Милиони, които са избягали в Турция, Йордания и Ливан, се нуждаят от допълнителна подкрепа и бъдещи перспективи в родния си регион\", обобщи германският социалдемократ. Основният приоритет следователно е защитата на цивилното население. „В същото време работим, за да гарантираме, че тежки престъпления, които са се случили в Сирия, са преследвани и извършители ги лица са подведени под отговорност\", допълни Маас. \r\nОт началото на конфликта през 2012 г. Германия е предоставила около 4,5 милиарда евро за помощ в региона, което я превръща в най-големия донор. С увеличението от един милиард евро федералното правителство отново ще бъде на нивото на ангажиментите за помощ от предходната година. Други големи суми идват от Обединеното кралство и САЩ. Тереза Герова", "date": "2018.04.25", "title": "Die Zeit: Германия увеличава средствата за засегнатите от войната в Сирия и остава най-големия донор на хуманитарна помощ"}
{"url": "http://www.focus-news.net/news/2018/04/25/2514848/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "През 2017 г. федералното правителство на Германия е одобрило вписването на 350 имама в Турско-ислямския съюз за религиозни дела (ДИТИБ), който е под контрола на държавния глава Реджеп Тайип Ердоган, съобщава водещото издание Der Spiegel. \r\nПо искане на Дианет, Управлението по религиозните въпроси на Турция, германските власти са издали на имамите работни визи с валидност 180 дни, става ясно от отговор на Министерството на вътрешните работи, дадено на запитване от страна на партията „Левица“. В Берлин обаче не са наясно дали имамите са напуснали страната след изтичане на крайния срок на валидност на визите им. \r\nФормално, ДИТИБ е независим орган, но имамите са назначени в него от Турция и съответно заплащането им идва от Анкара. \r\nЗаместник-председателят на парламентарната фракция на „Левица“ Севим Дагделен разкритикува федералното германско правителство, като го обяви за „напълно наивно и безотговорно“. \r\n„Повече турски имами от Дианет означават повече влияние на Ердоган“, категорична бе Дагделен.\r\n*** Германия ще отпусне един милиард евро за засегнатите от войната в Сирия. Това обяви министърът на външните работи на ФРГ Хайко Маас при пристигането си в Брюксел, където ще вземе участие в донорска конференция за Сирия, съобщава националният ежедневник Die Zeit. Съгласно думите му, към средствата може да бъдат добавени  300 милиона евро, ако съответното предложение бъде одобрено от управляващите Берлин. \r\n„Само в Сирия повече от 13 милиона души все още зависят от хуманитарната помощ. Милиони, които са избягали в Турция, Йордания и Ливан, се нуждаят от допълнителна подкрепа и бъдещи перспективи в родния си регион\", обобщи германският социалдемократ. Основният приоритет следователно е защитата на цивилното население. „В същото време работим, за да гарантираме, че тежки престъпления, които са се случили в Сирия, са преследвани и извършители ги лица са подведени под отговорност\", допълни Маас. \r\nОт началото на конфликта през 2012 г. Германия е предоставила около 4,5 милиарда евро за помощ в региона, което я превръща в най-големия донор. С увеличението от един милиард евро федералното правителство отново ще бъде на нивото на ангажиментите за помощ от предходната година. Други големи суми идват от Обединеното кралство и САЩ.\r\n*** След интензивни преговори с държавния глава на САЩ Доналд Тръмп, в последния ден от посещението си във Вашингтон френският президент Еманюел Макрон ще изнесе реч пред Конгреса на САЩ, припомня германският национален ежедневник Die Frankfurter Allgemeine Zeitung. Лидерът на Париж ще говори пред двете камари на Конгреса – чест, с която за последно бе удостоен неговия предшественик Шарл де Гол през далечната 1960 г. \r\nДен по-рано Макрон обяви нов подход към политиката на Иран и представи нова визия за устойчива политика в Близкия изток. „Искаме дългосрочна стабилност и мисля, че дискусиите, които имахме заедно, дадоха възможност да се открие пътя към ново споразумение\", заяви френският президент след срещата с Тръмп в Белия дом. Трябва да бъде договорена „нова сделка“ за ядрената програма на Иран и да бъде помислено за ограничаване на влиянието на Техеран в Близкия изток, подчерта Макрон. \r\nОт редакцията припомнят, че Тръмп заплашва да изтегли САЩ от ядрената сделка с Иран, постигната през лятото на 2015 г. Крайният срок за решението му изтича на 12 май.\r\n***", "date": "2018.04.25", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/04/25/2514808/razgrad-trima-sa-kandidatite-za-kmet-na-obshtina-loznitsa.html", "text": "Трима са кандидатите за кмет на Община Лозница. Това съобщи за Радио „Фокус“-Шумен Румяна Костадинова, председател на Общинската избирателна комисия (ОИК). Кандидатури са издигнали три от регистриралите се за участие във вота на 20 май четири политически партии. Цветомир Стоянов Савов е предложен от БСП, Севгин Назъм Шукри е кандидат, издигнат от ДПС,  Ниязи Мехмедов Ниязиев е кандидат за кмет на Община Лозница, предложен от ГЕРБ. Предизборната кампания започва на 29 април. \r\nС решение на ОИК-Лозница са назначени и секционните избирателни комисии. Тече подготовка на документите, посочи Костадинова. В деня на вота в общината ще бъдат разкрити 20 секции. Двама са кандидатите за вакантния пост в село Миланово, общ. Велики Преслав. В частичните избори за кмет на кметство Миланово на 20 май  ще участват Хасан Мустафов Хасанов, издигнат от ГЕРБ и Салим Хасан Ахмед от ДПС. Двама кандидати влизат в битката и за кметското място в село Маломир, общ. Върбица. Постът ще си оспорват Алдин Албенов Чолаков, предложен от ДПС и Деян Малинов Чолаков, от ГЕРБ.\r\nИвелина ИВАНОВА", "date": "2018.04.25", "title": "Разград: Трима са кандидатите за кмет на Община Лозница"}
{"url": "http://www.focus-news.net/news/2018/04/25/2514828/politsaite-ohranyavashti-dneshnata-futbolna-sreshta-mezhdu-tsska-sofiya-i-levski-shte-nosyat-na-uniformite-si-stikeri-v-ramkite-na-kampaniya-pod-nadslov-ne-na-nasilieto-na-stadionite.html", "text": "Във връзка с възникналият инцидент на 18 април 2018 г., при който пострадаха двама служители на реда, Синдикална федерация на служителите в МВР (СФСМВР) стартира кампания под надслов \"Не на насилието на стадионите\". Това съобщиха от пресцентъра на СФСМВР. Стартът на кампанията ще бъде даден на днешната среща от полуфиналите на Купата на България между отборите на \"ЦСКА-София\" и \"Левски\". По време на срещата служителите на реда, които я охраняват, ще носят върху униформите си специално изготвени за кампанията стикери. \r\nВ своя позиция, разпространена сред медиите преди седмица, СФСМВР заяви  необходимостта от предприемане на спешни мерки за гарантиране физическата неприкосновеност на полицаите и налагане на по-строги санкции спрямо всички лица, демонстриращи агресия спрямо органите на реда.", "date": "2018.04.25", "title": "Полицаите, охраняващи днешната футболна среща между \"ЦСКА-София\" и \"Левски\", ще носят на униформите си стикери, в рамките на кампания под надслов \"Не на насилието на стадионите\""}
{"url": "http://www.focus-news.net/news/2018/04/25/2514837/ministar-tsetska-tsacheva-na-22-i-23-may-v-sofiya-shte-se-provede-sreshta-mezhdu-es-i-sasht.html", "text": "На 22 и 23 май в София в рамките на българското председателство на Съвета на ЕС ще се проведе среща между ЕС и САЩ. Това каза на брифинг в Министерския съвет министърът на правосъдието Цецка Цачева, предаде репортер на Агенция „Фокус“. „ЕС ще бъде представен от министрите на вътрешните работи и министрите на правосъдието. Очакваме главният прокурор на САЩ, който е и ръководител на Департамента за правосъдие, да бъде тук. Продължаваме с контактите, консултациите и диалога, така че да не се стигне до изпълнение на договора. Считаме, че няма неотложност“, коментира Цачева. Тя уточни, че очакват, след като вече има разбиране от страна на САЩ, да бъде и писмено изразено нежеланието за предварителен арест. „Съгласно чл. 20 от договора сме в режим на консултации със страните“, добави Цачева. \r\nЛюба АЛЕКСИЕВА", "date": "2018.04.25", "title": "Министър Цецка Цачева: На 22 и 23 май в София ще се проведе среща между ЕС и САЩ"}
{"url": "http://www.focus-news.net/news/2018/04/25/2514836/gl-prokuror-sotir-tsatsarov-ne-postavyame-pod-samnenie-dogovora-za-ekstraditsiya-mezhdu-balgariya-i-sasht-no-interesite-na-balgarskite-grazhdani-tryabva-da-badat-zashtiteni-v-maksimalna-stepen.html", "text": "Не поставяме под каквото и да е съмнение действието на Договора за екстрадиция между Р България и САЩ, но считаме, че интересите на българските граждани трябва да бъдат защитени в максимална степен от българските институции. Това каза на брифинг в Министерския съвет главният прокурор Сотир Цацаров, предаде репортер на Агенция „Фокус“. „Позицията ни е изразена съвсем ясно пред американската страна. От страна на посланика на САЩ, а и от страна на колегите в хода на консултациите, част от които присъстваха с г-жа Цачева, е налице разбиране и съвсем конструктивно отношение към проблема. Изложени са всички както политически, така и юридически аргументи, касаещи този казус“, коментира още Сотир Цацаров. \r\nЛюба АЛЕКСИЕВА", "date": "2018.04.25", "title": "Гл. прокурор Сотир Цацаров: Не поставяме под съмнение Договора за екстрадиция между България и САЩ, но интересите на българските граждани трябва да бъдат защитени в максимална степен"}
{"url": "http://www.focus-news.net/news/2018/04/25/2514851/burgas-28-godishen-mazh-v-zadarzhan-za-izpolzvane-na-danni-ot-chuzhdi-bankovi-karti.html", "text": "Служители от сектор „Икономическа полиция” при ОДМВР – Бургас неутрализираха за пореден път случай на използване на данни от чужд платежен инструмент без съгласието на титуляра. Това съобщиха от ОДМВР-Бургас. В условията на неотложност на 24 април т.г. спецполицаите извършили претърсване в дома на 28-годишния М. М., разположен в бл. 40 в ж.к. \"Меден Рудник\". Намерени и иззети са вещи и предмети, имащи отношение към извършено престъпление. Констатирано е, че М. М. от м. ноември миналата година до края на м. март тази година придобил и използвал, чрез неправомерни транзакции в интернет пространството, данни от банковите карти на трима бургазлии / М. М. залагал парични суми в спортни сайтове, като към момента се уточнява общата сума на направените залози/. Задържан е за срок до 24 ч. с полицейска заповед за задържане. Работата по случая продължава от служители на сектор „Икономическа полиция” при ОДМВР – Бургас.\r\nОт началото на годината това е четвъртия случай, при който спрецполицаите неутрализират престъпление от вида „злоупотреба с чужди платежни инструменти”. В началото на февруари бе установен 37 годишен бургазлия, който по аналогичен начин залагал пари от банковата карта на 60-годишен мъж без негово знание и съгласие. Друг 30 годишен бургазлия злоупотреби с данните от банковата карта на 59-годишен мъж, като извършените множество залози в интернет-сайтове бяха на обща стойност 2 500 лв.\r\nОДМВР – Бургас припомня, че потърпевшите от подобни неправомерни посегателства могат да сигнализират в сектор „Икономическа полиция”  на  адрес-: ул. „Христо Ботев” № 46.", "date": "2018.04.25", "title": "Бургас: 28-годишен мъж в задържан за използване на данни от чужди банкови карти"}
{"url": "http://www.focus-news.net/news/2018/04/25/2514847/v-sofiya-shte-bade-daden-brifing-po-sluchaya-dai-blagoevgrad.html", "text": "От 13 часа в сградата на „Черковна“ 90 в София ще бъде даден брифинг по случая „ДАИ\"-Благоевград\". Това съобщиха от Апелативната специализирана прокуратура. Ще участват ръководителят на Специализирана прокуратура Иван Гешев, говорителят на СП Даниела Начева, директорът на ГДБОП Ивайло Спиридонов.", "date": "2018.04.25", "title": "В София ще бъде даден брифинг по случая „ДАИ\"-Благоевград\""}
{"url": "http://www.focus-news.net/news/2018/04/25/2514854/sofiyska-gradska-prokuratura-vnese-obvinitelen-akt-sreshtu-bivsh-sadiya-i-sreshtu-advokat-za-opit-da-okazhat-vazdeystvie-varhu-svideteli-po-nakazatelno-delo.html", "text": "Софийска градска прокуратура внесе в Районен съд Раднево обвинителен акт срещу Е. Др., бивш съдия от РС – Раднево, и срещу Ф.Г., адвокат от Адвокатска колегия – Стара Загора. Това съобщиха от пресцентъра на Прокуратурата.\r\nДвамата са обвинени за това, че се опитали да окажат въздействие върху двама свидетели по наказателно дело срещу съдия Л. П. Деянието е останало недовършено, поради отказа на свидетелите да променят показанията си. \r\nС цел да помогне на Л.П. (подсъдима по н.о.х.д. № 1239/2016г по описа на СГС), Е.Др. е осъществил контакт с адвокат Ф. Г. в периода 27.01.2017 г. – 08.02.2017 г. в гр. Раднево, знаейки, че познава част от свидетелите по воденото срещу Л. П. наказателно производство. Получил е съдействие за провеждане и участие в лични срещи със свидетелите, за да ги убеди да се откажат от показанията си. Свидетелите са отказали. В периода  08.02.2017 г. – 31.05.2017 г. в гр.Раднево Ф. Г. се опитал да убеди същите свидетели да се откажат от показанията си. Те отново не са се съгласили. \r\nЕ.Др. е обвинен в извършване на престъпление по чл.294, ал. 1 вр. чл.18, ал.1, вр. чл.20 ал. 2, вр. ал. 1, вр. чл.26 ал. 1 НК, а Ф.Г. -  по чл.294, ал.1 вр. чл.18 ал. 1, вр. чл. 20 ал. 2, вр. ал. 1, вр. чл. 26 ал. 1 НК. Деянията са наказуеми с до 5 г. „лишаване от свобода“. \r\nПо делото са разпитани 10 свидетели. \r\nМярката за неотклонение на двамата обвиняеми е „подписка“.", "date": "2018.04.25", "title": "Софийска градска прокуратура внесе обвинителен акт срещу бивш съдия и срещу адвокат за опит да окажат въздействие върху свидетели по наказателно дело"}
{"url": "http://www.focus-news.net/news/2018/04/25/2514855/dobrich-stroitelni-deynosti-se-izvarshvat-v-razlichni-chasti-na-grada-po-dvata-lota-ot-proekta-na-obshtinata-za-obnovyavane-na-vodniya-sektor.html", "text": "Строителни дейности се извършват в различни части на града по двата лота от проекта на Общината за обновяване на водния сектор, предаде кореспондентът на Радио „Фокус” – Варна. По ЛОТ 3 в Добрич се работи по улиците “Хризантема“, “Лом“, “Росица“,“Чая“, кръстовището на “Теменуга“ и „Емона“,“Боровина“,“Н.Петков“,“Незабравка“ от „Спартак“ до бул.“Русия“ ,“Арда“, “Димитър Ковачев“. По ЛОТ 2 се работи по улиците „Александър Стамболийски“, „Полковник Калотинов“, „Ген. Цимерман“, „П.Р. Тошев“, „Разлог“, „Вежен“, „Струма“, „Хаджи Димитър“, „Четник Атанасов“, „Сава Огнянов“ и бул. „Добричка епопея“ и участъка от ПС „Врачанци“ в кв. „Рилци“. В Добрич времето е слънчево и ясно, тихо е, температурата на въздуха вече е около 23 градуса. В областта няма въведена промяна в организацията на движение на автомобили.\r\nЖулиета НИКОЛОВА", "date": "2018.04.25", "title": "Добрич: Строителни дейности се извършват в различни части на града по двата лота от проекта на Общината за обновяване на водния сектор"}
{"url": "http://www.focus-news.net/news/2018/04/25/2514834/gl-prokuror-sotir-tsatsarov-ne-sa-nalitse-vsichki-yuridicheski-predpostavki-za-ekstradirane-na-litsata-po-kazusa-zhelyaz-andreev.html", "text": "Не са налице всички юридически предпоставки за екстрадиране на лицата по казуса „Желяз Андреев“. Това каза на брифинг в Министерския съвет главният прокурор Сотир Цацаров, предаде репортер на Агенция „Фокус“. „Току-що при министър-председателя се проведе среща, в която освен него, участва посланикът на САЩ и ние с министъра на правосъдието. Както е известно, основната тема на разговорите в момента е свързана с исканията за екстрадиция на българските граждани към САЩ. Завчера и вчера тези процеси са продължили. Започнаха консултациите, съобразно чл. 20 от Договора между България и САЩ за екстрадиция. Консултациите са водени от една страна от представители на Департамента за правосъдие на САЩ и американски прокурори и представители на Министерството на правосъдието и прокурори от ВКП“, заяви Цацаров. По думите му първият резултат е налице. „Съобразно действащия договор, чл. 11, в неотложни случаи всяка от молещите страни, може да поиска временно задържане за срок до 60 дни. Както е известно, към момента такова задържане е било поискано по отношение на българския гражданин Желяз Андреев и то е било отказано от Добричкия окръжен съд. В същото време обаче, на същите основание, за още 4 български граждани такова искане е направено и към настоящия момент прокуратурата не е пристъпила към неговото изпълнение. В резултат на проведените разговори американската страна ще приеме, че не се касае за неотложен случай“, допълни той. Според него няма да се пристъпва към задържането на лицата. „Вторият етап е свързан с това, че в определен срок при така направените искания, би следвало да пристигнат и искания за екстрадиция по същество със съответни придружаващи документи. За да сме съвсем открити пред американската страна, както в хода на консултациите, така и днес изложихме всички свои съображение. По наше разбиране не са налице всички юридически предпоставки за екстрадиране на лицата. Казано по друг начин, по наше разбиране липсва изискуемата по договора за екстрадиция европейската заповед за арест двойна наказуемост, липсват и предпоставките по силата, на които могат да бъдат предавани български граждани. Според нас тези хипотези не са налице и шансът исканията за екстрадиция да бъдат уважени от българския съд според нас е минимален“, каза още Сотир Цацаров. \r\nЛюба АЛЕКСИЕВА", "date": "2018.04.25", "title": "Гл. прокурор Сотир Цацаров: Не са налице всички юридически предпоставки за екстрадиране на лицата по казуса „Желяз Андреев“"}
{"url": "http://www.focus-news.net/news/2018/04/25/2514838/sport-agenti-ot-blizo-10-strani-syadat-v-lozhite-na-stadiona-za-levski-tsska.html", "text": "Агенти от над пет страни ще седнат днес в ложите на стадион \"Васил Левски\". Мениджъри от Франция, Русия, Турция, Португалия, Италия и Англия вече са дали заявка за мача. Компании от скандинавските страни също са заявили, че ще бъдат на трибуните. Най-нашумелите имена в състава на ЦСКА са Фернандо Каранга и Кирил Десподов. Във франция твърдят, че бразилецът е в списъците на Марсилия. В състава на сините интерес предизвиква Габриел Обертан. Очаква се и представител на исландския национален отбор. Както е известно, защитникът на Левски Холмар Ейолфсон е част от разширения състав за световното първенство в Русия през лятото. Той бе наблюдаван от човек от щаба на ледените и срещу Верея (2:0), в който Холмар отбеляза първия си гол с екипа на Левски. Ще има и човек, който работи с израелски клубове - Серджиу Буш и Роман Прохазка са желани от Бней Йехуда и Макаби Петах Тиква.", "date": "2018.04.25", "title": "Спорт: Агенти от близо 10 страни сядат в ложите на стадиона за Левски - ЦСКА"}
{"url": "http://www.focus-news.net/news/2018/04/25/2514857/yambol-kriminalisti-sa-izzeli-orazhie-boepripasi-i-artefakti-ot-dva-adresa-v-selata-golyam-dervent-i-voden.html", "text": "Специализираната полицейска операция е реализирана вчера на територията но РУ – Елхово. В хода й са извършени полицейски и процесуално –следствени действия на два адреса в селата Голям Дервент и Воден. Това съобщиха от пресцентъра на МВР. В имот, ползван от 49-годишен мъж, са намерени и иззети 8 ловни патрони, кутия с барут и 6 капсул-възпламенители. При претърсването в  имот, собственост на 79-годишен мъж, са иззети  боен пистолет с два пълнителя  и 16 бойни патрони, 279 патрони - бойни и  ловни от различни калибри,  60 капсул-възпламенители,  7 части за различни оръжия. Двамата собственици са предали на полицейските органи общо 75 предмети с културно-историческа стойност, за които няма данни да са идентифицирани и регистрирани по съответния ред и 71 старинни монети. \r\nПо случая е образувано досъдебно производство. Мъжете са задържани с полицейски мерки за 24 часа. \r\nДействията по разследването продължават под ръководството на Районна прокуратура Елхово.", "date": "2018.04.25", "title": "Ямбол: Криминалисти са иззели оръжие, боеприпаси и артефакти от два адреса в селата Голям Дервент и Воден"}
{"url": "http://www.focus-news.net/news/2018/04/25/2514856/stara-zagora-blizo-200-kg-tyutyun-i-nad-10-000-kasa-kontrabandni-tsigari-izzeha-sluzhiteli-na-odmvr.html", "text": "Вчера на територията на Стара Загора е проведена специализирана полицейска операция за противодействие на престъпления свързани с държане и разпространение на акцизни стоки без бандерол. Това съобщиха от пресцентъра на МВР. В акцията са участвали служители на сектор „Противодействие на икономическата престъпност“ при областната дирекция. \r\nВ хода й, в дома на 50-годишен мъж от Стара Загора, са открити общо 1060 къса саморъчно свити цигари и около 152,5 кг нарязан тютюн, без акцизен бандерол, филтри за цигари  и машина за пълнене на цигари. \r\nПри проведени процесуално-следствени действия в дома на 34-годишен мъж служителите на реда са иззели общо 10 000 къса саморъчно свити и пакетирани цигари, около 1 кг нарязан тютюн без акцизен бандерол, филтри, полиетиленови пликове с клик система и две машини за пълнене на цигари.           \r\nНа околовръстен път, в района на Гълъбово, бил спрян за проверка лек автомобил \"Мерцедес\", управляван от 48-годишен мъж от Хасково. В багажника на автомобила са установени общо 18 броя полиетиленови торби с клик система със ситно нарязан тютюн без акцизен бандерол, с общо тегло 9 кг. При последвало претърсване на адрес в Гълъбово са намерени и иззети множество чували със ситно нарязан тютюн без акцизен бандерол, с общо тегло 60,6 кг, машина за рязане на тютюн, електронна везна, множество полиетиленови пликове. Установена е и съпричастност към деянието на 36-годишен мъж от Раднево.  Двамата мъже са задържани за срок до 24 часа. Работата по документиране на цялостната престъпна дейност продължава. \r\nПо трите случаи са образувани досъдебни производства за престъпление по чл.234, ал.1 от НК. Работата продължава.", "date": "2018.04.25", "title": "Стара Загора: Близо 200 кг тютюн и над 10 000 къса контрабандни цигари иззеха служители на ОДМВР"}
{"url": "http://www.focus-news.net/news/2018/04/25/2514859/republika-makedoniya-tabela-na-patya-demir-kapiya-smokvitsa-preduprezhdava-vnimanie-kyuchek-v-tunela.html", "text": "Откриването на участъка Демир Капия-Смоквица от магистрала А1 в Македония бе придружено с пищна веселба с музика и танци. Поради тази причина електронна табела на новооткритото трасе предупреди шофьорите на пътя: „Внимание, кючек в тунела!“, пише скопското електронно издание „Република“.\r\nКреативността на македонците достигна кулминация в социалните мрежи, където можеше да бъдат прочетени десетки забавни публикации, свързани с откриването на магистралата. „Преди на края на тунела имаше светлина, а сега – хоро!“, гласи един от постовете в мрежите. „Освен за движение, на пътя ще се плаща и за жива музика“, „Като отворим пътя Кичево-Охрид ще извикаме Ивица Дачич да ни пее“, са само част от шеговитите коментари на македонците.\r\nВ друго съобщение се пита: „Трябва ти помощ на пътя?“, след което е оставен контакт за връзка с „над 100 музиканти, групи и оркестри“. Тереза Герова", "date": "2018.04.25", "title": "„Република“ (Македония): Табела на пътя Демир Капия-Смоквица предупреждава: „Внимание, кючек в тунела!“"}
{"url": "http://www.focus-news.net/news/2018/04/25/2514861/parlamentat-optimizira-na-parvo-chetene-spetsialnata-zashtita-na-zashtitenite-litsa.html", "text": "Парламентът оптимизира на първо четене специалната защита на защитените лица. Това стана с приетите на първо четене промени в Закона за защита на лица, застрашени във връзка с наказателното производство, предаде репортер на Агенция „Фокус“. Вносител на законопроекта е Министерски съвет.  „За“ промените на първо четене гласуваха единодушно 103-ма народни представители.  Целта на законопроекта е постигане на ефективен механизъм за включване и пребиваване на застрашени лица в Програмата за защита на застрашени лица. Въвежда се определение на понятието „специална защита“, която ще включва два вида защита и ще се реализира на два етапа – предварителна защита и Програма за защита. Специалната защита винаги ще започва с предварителна защита, която цели осигуряване на незабавна защита на застрашените лица, и ще се прилага до издаването на разпореждане на главния прокурор или до вземането на решение на Съвета по защита на мярка за защита за определен в закона срок, който може да бъде удължаван еднократно, но не повече от първоначално определения. Съгласно приетия законопроект Бюрото по защита ще дава мотивирано становище по предложението на окръжния прокурор или на съда относно възможността и вида на конкретна мярка за предварителна защита на застрашеното лице. Законът дава  възможност за утвърждаване от главния прокурор на образци на специално облекло, отличителни знаци и служебни карти, ред за тяхното използване от служителите на Бюрото по защита при главния прокурор, както и главният прокурор да възлага свои правомощия по този закон на свой заместник.Със законопроекта  се изменят  съществуващите мерки за защита по Програмата  като промяна на мястото на живеене в страната, на мястото на работа, на учебното заведение, настаняване в друго място за изтърпяване на наказанието, както и релокация в друга държава.  Законопроектът ограничава необоснованото пребиваване на защитени лица в Програмата за защита за продължителни периоди от време без наличие на заплаха за тях, както и осъществяване на мерки за защита, несъответстващи на обективната степен на заплаха за тези лица. Вносителите очакват и постигане на дисциплиниращо въздействие по отношение на застрашените лица чрез механизма за възмездяване на извършваните разходи при неспазване от тях на поетите задължения във връзка с осъществяването на мерките за защита. \r\nДеница КИТАНОВА", "date": "2018.04.25", "title": "Парламентът оптимизира на първо четене специалната защита на защитените лица"}
{"url": "http://www.focus-news.net/news/2018/04/25/2514849/vesela-lecheva-bsp-ministrite-krasen-kralev-i-lilyana-pavlova-nyama-da-si-podadat-ostavkite-vapreki-gafa-i-provala-s-mladezhkata-konferentsiya-no-dalzhat-golyamo-izvinenie.html", "text": "Министрите Красен Кралев и Лиляна Павлова няма да си подадат оставките въпреки организационния гаф и провал с младежката конференция, но дължат голямо извинение. Това каза заместник-председателят на ПГ на „БСП за България“ Весела Лечева в декларация от името на група във връзка с Европейската младежка конференция в София, предаде репортер на Агенция „Фокус“. „Тази конференция разруши работата на поколения преди нас. Унищожи труда на няколко генерации младежи и показа пълно пренебрежение към младите хора изобщо. Тази конференция беше учебникарски пример за това какво не е включване на младите хора в Европа. Това са думи не на ваш политически противник, не на БСП, а горчивата истина изречена от президента на Европейския младежки форум за Организираната от вас и провалена европейска младежка конференция, която се проведе в София в рамките на европредседателството. Очевидно е, че с тази организация правителството се провали. Такива публични оценки не се дават често. Не го казваме със злорадство, защото петното не е само за управляващите, а за България“, каза Лечева. Тя поясни, че в страната си познаваме министрите и се знае колко пари се дават за усмихнати снимки, за медиен ефект. „Знаем и стилът на премиера, който съветва младите хора да станат овчари, когато става дума за младежката безработица или да садят картофи, когато става дума за препитание“, коментира Лечева. Тя обърна внимание, че на тази конференция премиерът Бойко Борисов е посъветвал младите хора да се размножават. Весела Лечева попита управляващите не си ли дават сметка, че опростачването на политиката и на обществения живот е една от основните причини страната ни да се лишава от децата си. „Не си ли давате сметка, че младежите искат да се говори с тях, а не вие да им говорите. Те искат диалог, а вие разговаряте с фрази, взети от чалготеките“, допълни Лечева. Според нея маладите хора у нас не виждат възможност за професионална реализация. „Те прекрасно виждат, че за успех трябва да принадлежат към партийно-роднинския кръг на управляващите. Не си ли давате сметка, че не всички искат подобно бъдеще. Не си ли давате сметка, че тази конференция бе поредната възможност властимащите да говорят открито с българските младежи и да представят  и сравнят проблемите им в контекста на европейския живот“, допълни зам.-председателят на ПГ на „БСП за България“. Лечева подчерта, че на това има алтернатива и даде пример с по-ниските лихви за студентските кредити, с предложението на БСП за семейното подоходно облагане и културния чек, които са били отхвърлени. \r\nДеница КИТАНОВА", "date": "2018.04.25", "title": "Весела Лечева, БСП: Министрите Красен Кралев и Лиляна Павлова няма да си подадат оставките въпреки гафа и провала с младежката конференция, но дължат голямо извинение"}
{"url": "http://www.focus-news.net/news/2018/04/25/2514862/ep-prizovava-za-ulesnen-dostap-do-zemya-za-mladi-proizvoditeli-evrodeputatite-prieha-predlozhenie-na-momchil-nekov-za-po-spetsialen-podhod-kam-mladite-zemedelski-proizvoditeli.html", "text": "Европейският парламент (ЕП) призовава държавите членки да улеснят достъпа до земя за млади производители, използвайки пълния набор от инструменти. Това става ясно от гласувания и приет на заседание на Комисията по земеделие и развитие на селските райони към ЕП Доклад относно прилагането в ЕС на инструментите в рамките на ОСП за младите земеделски стопани след реформата от 2013 г., съобщиха от пресофиса на евродепутата Момчил Неков.\r\n„Броят и съотношението на младите фермери намалява през последното десетилетие. За това смяната на поколенията трябва да бъде един от приоритетите на бъдещата обща селскостопанска политика (ОСП), като трябва да има и национални стратегии, отразяващи нуждите на отделните държави в подкрепа на младите земеделски производители“, се казва още в доклада. \r\nЕвродепутатите приеха и включиха в доклада и поправки на българския представител от Групата на социалистиите и демократите Момчил Неков,  с които той настоява за по-специален подход към младите земеделски производители в регионите с ограничение - най-вече планинските региони.\r\n„Земята стана обект на търговски спекулации, а не средство за създаване и поддържане на поминък. Достъпът до земя е един от основните предизвикателства за младите, спекулативните цени на земята създават сериозен риск за млади фермери и такива, които искат тепърва да се занимават със земеделие. За това с механизмите на ЕС трябва да стимулираме и да помогнем на младите земеделски производители“, коментира Момчил Неков. \r\nЕвродепутатите приеха исканията на Неков в доклада да се включи, че демографското състояние в някои региони на ЕС е твърде непропорционално, защото там живеят малко на брой или не живеят никакви млади хора. Както и, че голяма част от планинските региони са изправени пред особени трудности поради по-ниските равнища на инвестиции, специфичните условия и трудния релеф, които обезсърчават младите хора да остават или да започнат стопанска дейност в тези региони и за това трябва да им се помогне. \r\nВ доклада бе включено и още едно предложение на Неков, а именно: „държавите членки може да прилагат допълнителни инструменти посредством двата стълба на ОСП, и насърчава държавите членки, изправени пред специфични географски предизвикателства, като например планински или в някои случаи необлагоделствани региони, да разгледат възможността за въвеждане на коефициент на умножение (например 2), който да взема под внимание броя на реколтите на година или видовете култури, които могат да бъдат отглеждани там, при предоставянето на подкрепа на младите земеделски стопани, които искат да осъществят дейност в тези региони, с цел да бъдат стимулирани дейностите в тези региони в опит за преодоляване на съществуващите в тях демографски предизвикателства“.\r\nДава се възможност да се прилагат и нововъведенията, приети в Омнибус за увеличаване на максималното ниво на национално финансиране над 2% като задължително плащане по първи стълб.\r\nС приетия доклад евродепутатите призовават за повече обучения и възможност за международна мобилност на млади земеделци, като окуражават и създаването на схема подобна на „Еразъм“ за професионално обучение.\r\nДокладът относно прилагането в ЕС на инструментите в рамките на ОСП за младите земеделски стопани след реформата от 2013 г. беше приет от Комисията по земеделие и развитие на селските райони към ЕП с мнозинство (33 – за, 2 против и 3 въздържали се).", "date": "2018.04.25", "title": "ЕП призовава за улеснен достъп до земя за млади производители, евродепутатите приеха предложение на Момчил Неков за по-специален подход към младите земеделски производители"}
{"url": "http://www.focus-news.net/news/2018/04/25/2514853/afp-prezidentat-na-iran-postavi-pod-vapros-pravoto-za-nova-yadrena-sdelka-s-teheran.html", "text": "Президентът на Иран Хасан Роухани постави под въпрос легитимността на исканията за договарянето на ново споразумение за ядрената програма на Техеран, след като държавните глави на САЩ и Франция призоваха за „нова“ сделка, предава AFP. \r\n„Те казват: Искаме да вземем решение за споразумение, постигнато от седем страни. С какво право?“, попита Роухани в реч. Агенция „Фокус“ припомня:\r\nДен по-рано Макрон обяви нов подход към политиката на Иран и представи нова визия за устойчива политика в Близкия изток. „Искаме дългосрочна стабилност и мисля, че дискусиите, които имахме заедно, дадоха възможност да се открие пътя към ново споразумение\", заяви френският президент след срещата с Тръмп в Белия дом. Трябва да бъде договорена „нова сделка“ за ядрената програма на Иран и да бъде помислено за ограничаване на влиянието на Техеран в Близкия изток, подчерта Макрон. \r\nТръмп заплашва да изтегли САЩ от ядрената сделка с Иран, постигната през лятото на 2015 г. Крайният срок за решението му изтича на 12 май. Тереза Герова", "date": "2018.04.25", "title": "AFP: Президентът на Иран постави под въпрос „правото“ за нова ядрена сделка с Техеран"}
{"url": "http://www.focus-news.net/news/2018/04/25/2514864/dobrich-zapochna-seitbata-na-proletnitsite-v-oblastta.html", "text": "Започна сеитбата на пролетниците в област Добрич – на царевица за зърно и на маслодаен слънчоглед. Това съобщи Веселин Овчаров, старши експерт в Дирекция „Аграрно развитие“ в Областна дирекция „Земеделие“ в Добрич,  предаде кореспондентът на Радио „Фокус” – Варна. Сеитбата на тези култури е започнала със съвсем малко закъснение заради променливото време тази година, но дейностите са в норма, отбеляза специалистът. Общо засетите площи с царевица в областта са 692 010 дка, тази земеделска култура се сее във всичките добруджански общини – в Балчик – 52 300 дка, Генерал Тошево – 136 900 дка, Добрич – 19 650, Добрич-селска – 273 060 дка, Каварна – 44 300 дка, Крушари – 105 500 дка, Тервел – 1 400 дка, и Шабла – 46 300 дка. Предсеитбена подготовка е извършена на над 804 550 дка, третираните площи с хербициди са 292 710 дка. При маслодайния слънчоглед общо засетите площи са 502 558 дка, съответно в община Балчик – 54 100 дка, Генерал Тошево – 102 800 дка, Добрич – 16 238, Добрич-селска – 96 320 дка, Каварна – 50 200 дка, Крушари – 95 600 дка, Тервел – 25 000 дка, и Шабла – 62 300 дка. Третираните площи с хербециди са 112 558 дка, предсеитбена подготовка е извършена на 622 399 дка. \r\nЖулиета НИКОЛОВА", "date": "2018.04.25", "title": "Добрич: Започна сеитбата на пролетниците в областта"}
{"url": "http://www.focus-news.net/news/2018/04/25/2514852/dobrich-dneven-tsentar-za-palnoletni-litsa-s-uvrezhdaniya-i-tsentar-za-sotsialna-rehabilitatsiya-i-integratsiya-nyama-da-rabotyat-na-25-i-26-april-poradi-vik-avariya.html", "text": "Дневен център за пълнолетни лица с увреждания и Център за социална рехабилитация и интеграция в Добрич няма да работят на 25 (сряда) и 26 април (четвъртък) 2018 г., поради възникнала ВиК авария в сградата социалните заведения. Това съобщиха от Община град Добрич.", "date": "2018.04.25", "title": "Добрич: Дневен център за пълнолетни лица с увреждания и Център за социална рехабилитация и интеграция няма да работят на 25 и 26 април поради ВиК авария"}
{"url": "http://www.focus-news.net/news/2018/04/25/2514860/plovdiv-rayonnata-prokuratura-privleche-kato-obvinyaem-italianski-grazhdanin-za-nezakonno-darzhane-na-ognestrelni-orazhiya-i-boepripasi.html", "text": "Районна прокуратура-Пловдив привлече като обвиняем Бетто К., на 52 г., италиански гражданин, постоянно пребиваващ у нас, за това, че държал огнестрелни оръжия и боеприпаси без надлежно разрешение- престъпление по чл. 339 ал. 1 от Наказателния кодекс и  за това, че в условията на продължавано престъпление видоизменял неогнестрелни оръжия и боеприпаси в огнестрелни оръжия и боеприпаси, без да има за това право по закон и без разрешение от надлежен орган на властта- престъпление по чл. 337 ал. 1 във връзка с чл. 26 ал. 1 от Наказателния кодекс. Това съобщиха от пресцентъра на Апелативна прокуратура-Пловдив.\r\nНа 12 април 2018 г., в гр. Пловдив, служители на ОД на МВР-Пловдив извършили претърсване и изземване в гараж, ползван от обвиняемия Бетто К. От помещението били иззети огнестрелни оръжия – пет пушки, три пистолета, някои от тях преправени от газови в бойни, над 50 боеприпаси, както и метални сачми, кутии, мишени, менгеме, хидравличен крик  и др. До момента е установено, че обвиняемият държал оръжията и боеприпасите от февруари 2018 г. до април 2018 г. \r\nПо делото са извършени процесуално-следствени действия - претърсване и изземване, приложени писмени документи, предстои извършване на съдебно-балистични и технически експертизи и др. \r\nПо искане на Районна прокуратура-Пловдив съдът е определил мярка за неотклонение „задържане под стража“ спрямо Бетто К., като определението на Районен съд-Пловдив е потвърдено и от Окръжен съд-Пловдив на 24 април 2018 г.", "date": "2018.04.25", "title": "Пловдив: Районната прокуратура привлече като обвиняем италиански гражданин за незаконно държане на огнестрелни оръжия и боеприпаси"}
{"url": "http://www.focus-news.net/news/2018/04/25/2514867/yuraya-hiyp-pristiga-za-kontsert-v-yambol-za-praznika-na-grada.html", "text": "Една от емблематичните рок групи на всички времена – „Юрая Хийп“ пристига за концерт в Ямбол на 2 юни. Събитието е кулминация на тържествата, посветени на празника на града. Концертът на площада пред общината е с начален час 20.00 и е със свободен вход – като подарък да всички жители и гости на Ямбол. Това съобщиха от пресцентъра на Община Ямбол.\r\nПредставянето в Ямбол е част от наситената с концерти по целия свят програма на групата. В края на април и през май „Юрая Хийп“ забиват в САЩ и Канада, през юни са вече в Швеция, Германия, следват Швейцария и Чехия. В момента топ-групата подготвя новия си албум „Living The Dream“, който се очаква да излезе през септември.\r\nЯдрото на актуалния състав на бандата продължава да бъде основателят на „Юрая Хийп“ Мик Бокс, дал началото й в късните 60-те год. на миналия век. От дебютния си албум през 1970-а Very 'Eavy, Unble' Umble досега групата има продадени повече от 30 милиона записи и участия в повече от 60 страни по целия свят. В България британците идват за първи път през 1988 г., когато изнасят турне в големите градове на страната, оставайки в историята като една от първите западни групи пробили „желязната завеса“ на бившия комунистически лагер. \r\nИконичната „July Morning“ е само един от шедьоврите на „Юрая Хийп“, които ще прозвучат на концерта им в Ямбол на 2 юни. Феновете ще могат да се насладят и на други култови парчета като Easy Livin, Wizard, Gipsy, Sunrise, Look at Yourself  и мн. др.\r\nВ настоящия състав на групата влизат Мик Бокс - соло китара, бек вокали, Фил Ланзън – клавири, бек вокали (от 1986 г. насам), Бърни Шоу – вокали (също от 1986), Ръсел Гилбрук – барабани ( влязъл в групата от 2007) и басистът Дейви Римър (от 2013 г.), с когото ямболската публика се срещна миналата година при участието му в проекта Voises of Rainbow по време на Рок бир феста през юни. Само за две години през концерти в Ямбол минаха още редица рок-легенди като Боби Кимбъл (ТОТО), Иън Пейс (Дийп Пърпъл), Греъм Бонит и Дуги Уайт (Рейнбой) и др.", "date": "2018.04.25", "title": "„Юрая Хийп“ пристига за концерт в Ямбол за празника на града"}
{"url": "http://www.focus-news.net/news/2018/04/25/2514868/blagoevgrad-4-150lv-i-valuta-na-stoynost-okolo-2-800lv-sa-otkradnati-v-selo-gorno-kraishte.html", "text": "4 150лв. и валута на стойност около 2 800лв. са откраднати от незаключена  къща в село Горно Краище, община Белица. Това съобщиха от ОДМВР- Благоевград.  Кражбата е извършена в периода от 17:00 часа на 20 април  до 12:00 часа на 23 април. По случая е образувано досъдебно производство.", "date": "2018.04.25", "title": "Благоевград: 4 150лв. и валута на стойност около 2 800лв. са откраднати в село Горно Краище"}
{"url": "http://www.focus-news.net/news/2018/04/25/2514871/zam-ministar-denitsa-nikolova-izgrazhdame-novi-74-sotsialni-tsentara-za-grizha-na-vazrastni-s-uvrezhdaniya-v-stranata-i-zapochvame-zakrivane-na-starite-domove.html", "text": "Министерството на регионалното развитие и благоустройството ще инвестира над  41 млн. лв. в изграждането на  6 дневни центъра за подкрепа на лица с форма на деменция и 68 центъра за грижа на възвратни хора с умствена изостаналост и психични разстройства в 29 общини на страната. Това обяви заместник-министърът на регионалното развитие и благоустройството и ръководител на Управляващия орган на ОПРР Деница Николова, която откри информационен ден за представяне на социалната програма с участието на експерти от общините бенефициенти, съобщиха от пресцентъра на министерството. Финансирането се осигурява от Оперативна програма „Региони в растеж“ 2014-2020 г. по мярката „Подкрепа за деинституционализация на социалните услуги за възрастни и хора с увреждания“ в рамките на приоритетна ос 5 „Регионална социална инфраструктура”, \r\n „Мярката сред основните приоритети на правителството като социална политика за интеграция на уязвими групи, която изпълняваме още от 2010 г. Чрез нея даваме възможност на децата в риск и възрастните хора с увреждания  да се интегрират по подходящ начин и да се ситуират в по-благоприятни места за живот, за разлика от съществуващите домове, които по-скоро водят до тяхната изолация от обществото“, каза Николова. Тя напомни, че по Оперативна програма „Регионално развитие“ 2007-2013 г., и с помощта на Оперативна програма „Развитие на човешките ресурси“, в страната са изградени 132 центъра за настаняване от семеен тип и 26 защитени жилища за децата в риск. Изпълнението на мерките допринесе за закриване на старите домове.  В допълнение са преустроени и 8 центъра за медико-социални грижи за деца с възможност за разкриване на нови услуги в общността за превенция на изоставени деца от 0 до 3 години. \r\n„В този програмен период с възможностите на двете оперативни програми продължаваме политиката за деинституционализация на децата, но в посока- разкриване на услуги, свързани с изграждане на дневни центрове и центрове за обществена подкрепа и преходни жилища за деца в риск във възрастова група от 15 до 21 години, с което ще закрием и останалите стари институции за деца, лишени от родителски грижи“, каза още зам.-министър Николова. Тя отчете напредък по изпълнение на политиката за деинституционализация, като към момента са договорени почти всички проекти с бенефициенти общини. \r\n„Днес с  провеждания информационен ден стартираме изпълнение по  плана за действие съгласно националната стратегия за грижата за възрастни. Ресурсът от 41 млн. лв е малък сравним с нуждите, затова покриваме приоритетно най-уязвимата група, стараейки се да ги интегрираме и осигурим по-справедливи условия за живот“, обясни още заместник-регионалният министър. Тя допълни, че финансирането по ОП „Региони в растеж“ 2014-2020 г. е насочено към реализация на строително –ремонтните дейности и оборудването, а допълващо финансиране от ОП „Развитие на човешките ресурси“ ще финансира предоставянето на самите грижи и социално-здравни услуги. Зам.-министър Николова изрази надежда този тип социална политика да има приемственост и подкрепа за възможности за финансиране и в бъдещия програмен период след 2020 г. „Това обаче изисква да  покажем резултати по проектите, как осигуряваме по-справедлив живот на уязвимите групи“, посочи Николова и призова бенефициентите да работят за постигане на целите проектите. \r\n29-те общини бенефиценти са: Варна, Велики Преслав, Велико Търново, Враца, Габрово, Горна Оряховица, Димитровград, Дряново, Казанлък, Кърджали, Кюстендил, Ловеч, Малко Търново, Нови пазар, Перник, Пловдив, Русе, Свищов, Своге, Силистра, Сливен, Смолян, София, Струмяни, Тополовград, Търговище, Хасково, Шумен и Ямбол. Те са включени в Картата на резидентните услуги и Картата на услугите за подкрепа в общността, разработени от Агенцията за социално подпомагане и Националното сдружение на общините в Република България.  Основна цел е да се осигури достъп до качествени социални услуги за лица с увреждания и възрастни хора в съответствие с Плана за действие за периода 2018-2021 г. за изпълнение на Националната стратегия за дългосрочна грижа.", "date": "2018.04.25", "title": "Зам.-министър Деница Николова: Изграждаме нови 74 социални центъра за грижа на възрастни с увреждания в страната и започваме закриване на старите домове"}
{"url": "http://www.focus-news.net/news/2018/04/25/2514869/dobrich-dve-detski-gradini-i-edno-uchilishte-v-grada-poluchavat-finansirane-za-inovativni-proekti-za-chista-okolna-sreda.html", "text": "СУ „Св. Климент Охридски“, ДГ №23 „Звездица“ и ДГ №10 „Слънчице“ получават финансиране от Предприятието за управление на дейностите по опазване на околната среда за реализация на проекти с екологична насоченост. Това съобщиха от пресцентъра на Община град Добрич. Проектите са номинирани в Националния конкурс на Предприятието „За чиста околна среда“ за 2018 г. СУ „Климент Охридски“ ще реализира проект „Обичам природата и аз участвам“. Той получава финансиране на стойност 5000 лева и предвижда изграждане на кът на открито, където учениците ще могат да провеждат част от учебните занятия и да спортуват. Неговата цел е да възпитава децата в любов към природата и родния край. Проектът на ДГ № 23 “Звездица“ ”Играем, трудим се и учим – природата да съхраним“ включва благоустрояване двора на детската градина в сградата на ул. “Богдан“ № 2. \r\nДейностите ще се осъществят в периода май – октомври 2018 и включват закупуване и монтиране на 3 пързалки, 3 кошчета за разделно събиране на отпадъци, 3 сенника покривало за пясъчник, 10 овощни дървета и 10 броя плодни храсти. Общата стойност на проекта е 5 000,00 лв. Първите дейности са заложени през месец май с участието на родителите и персонала за почистване и подготовка на терена и площадките. Закупуването и монтирането на уредите е в периода юни – септември, а окончателното оформяне – почистване и засаждане на плодни дървета и храсти е предвидено за септември – октомври 2018 г. Проектът на ДГ №10 „Слънчице се казва „В страната екология с интерактивна технология“. Той е насочен към въвеждането на съвременните интерактивни методи за обучение и екологично възпитание на децата от предучилищна  възраст.  \r\n157 деца от 3-6-годишна възраст от ДГ №10 „Слънчице”, разпределени в шест групи ще получат знания и умения за използване на интерактивни технологии в процеса на игри и обучение, като страна от тяхната подготовка за училище, ще се променят нагласите и поведението им за намаляване на отпадъците и опазване на природния свят. Сред дейностите са конкурс за изработване на Eко-герой на проекта от природни материали. Малките еколози ще посетят местността “Дъбовете“ за наблюдение на растителни и животински видове, и събиране на природни материали за изработване на играчки и хербарии. Те ще се превърнат в изследователи и ще съберат и препарират  насекоми и ще хербаризират растения. Препарираните и хербаризирани животински и растителни екземпляри ще се заснемат  и ще се подредят в електронен албум, който ще бъде публикуван в интернет пространството. Предвидено е и засаждане на растения за оформяне на лабиринт в двора на детската градина, за игри по ориентиране на открито. Проектът на ДГ №10 „Слънчице“ е на стойност 4864.00 лв.", "date": "2018.04.25", "title": "Добрич: Две детски градини и едно училище в града получават финансиране за иновативни проекти за чиста околна среда"}
{"url": "http://www.focus-news.net/news/2018/04/25/2514865/yohanes-han-do-dve-sedmitsi-shte-ima-reshenie-na-spora-za-imeto.html", "text": "Европейският комисар по разширяването и политиката на добросъседство Йоханес Хан изрази оптимизъм, че спорът между Атина и Скопие за името на Македония може да се реши в следващите 15 дни, отбелязва македонското електронно издание „Независен весник“.\r\n„Оптимист съм, че през следващите две седмици ще имаме решение: поне едно решение, което ще проправи пътя за началото на преговорите за присъединяване на Македония\", заяви Хан в доклад пред Комисията по външни работи на Европейския парламент. „Мисля, че всички са съгласни, че това би било полезно за страната, за обществото и за целия регион на Западните Балкани\", добави австрийският политик.\r\nХан подчерта, че Македония е преодоляла дълбоката политическа криза и постига напредък в осъществяването на реформите и поддържането на добросъседски отношения, но предупреди, че Скопие „няма време за самодоволство\".Тереза Герова", "date": "2018.04.25", "title": "Йоханес Хан: До две седмици ще има решение на спора за името"}
{"url": "http://www.focus-news.net/news/2018/04/25/2514873/sport-salah-i-firmino-izravniha-mesi-i-neymar.html", "text": "Салах и Фирмино вкараха по два гола за Ливърпул при успеха с 5:2 над Рома в първия полуфинален мач и вече имат по десет попадения през настоящия сезон на турнира.\r\nДо момента само един отбор в историята на Шампионската лига е имал двама играчи с поне 10 гола в рамките на един сезон. Това е Барселона от 2014/15-а година. Тогава Лионел Меси и Неймар вкараха по десет попадения, колкото имаше и Кристиано Роналдо от Реал, а каталунците спечелиха турнира след 3:1 над Ювентус на финала.", "date": "2018.04.25", "title": "Спорт: Салах и Фирмино изравниха Меси и Неймар"}
{"url": "http://www.focus-news.net/news/2018/04/25/2514858/dobrich-poradi-avariya-po-vodoprovod-mnogo-mesta-v-grada-sa-s-narusheno-vodosnabdyavane.html", "text": "Поради отстраняване на авария много места в Добрич са с нарушено водоснабдяване, предаде кореспондентът на Радио „Фокус” – Варна. Днес по информация на ВиК – Добрич в 7,00 часа поради авария на водопровод по ул. „Димитър Ковачев“ в Добрич с нарушено водоподаване са ул. „Димитър Ковачев“, ул. „Боряна“, ул. „Бойчо Огнянов“, ЖК „Христо Ботев“,  ЖК „Строител“, блокове 20 и 21 от ЖК „Балик“, ул. „Орфей“ и ул. „Ясна поляна“ от страната на СУ „Димитър Талев“ до отстраняване на аварията. С нарушено водоподаване в Добрич са също ул. „Вардар“, ул. „Батовска“ и кв. „Рилци“.  В Район Добрич –селска с нарушено водоподаване са селата  Батово, Свещарово - 2 аварии, с. Прилеп и Помпена станция - Оброчище, в Район Балчик - с. Брястово, в Район Каварна – морската зона в града, селата Хаджи Димитър и Видно, в Район Генерал Тошево – селата Сираково и Огражден, в Район Тервел - с. Каблешково и ул. „Братя Миладинови“ в града, в Район Крушари - с. Телериг, и в Район Шабла – по ул. „Веслец“ в морския град и в с. Захари Стояново. \r\nЖулиета НИКОЛОВА", "date": "2018.04.25", "title": "Добрич: Поради авария по водопровод много места в града са с нарушено водоснабдяване"}
{"url": "http://www.focus-news.net/news/2018/04/25/2514872/nad-207-mln-lv-sa-otpusnati-za-preodolyavane-na-posleditsi-ot-bedstviya.html", "text": "Правителството одобри допълнителни разходи по бюджетите на министерства и трансфери към общини в общ размер на 20 784 639 лв. Средствата са предвидени в централния бюджет за финансиране на разходи, свързани с дейности по предотвратяване, овладяване и преодоляване на последиците от бедствия. Това съобщиха от правителствената информационна служба. Тяхното разпределение е одобрено на заседание на Междуведомствената комисия за възстановяване и подпомагане, проведено през март т. г.\r\nЧаст от средствата се предоставят на областните управители на Добрич, Монтана и Смолян за почистване на речни корита. Предвидените за общините средства са за изграждане на диги, възстановяване на обществени сгради, пътни настилки, подпорни стени, укрепване на мостове и др.", "date": "2018.04.25", "title": "Над 20,7 млн. лв. са отпуснати за преодоляване на последици от бедствия"}
{"url": "http://www.focus-news.net/news/2018/04/25/2514876/katedra-tvorcheski-industrii-i-intelektualna-sobstvenost-na-unss-organizira-kragla-masa-po-povod-svetovniya-den-na-intelektualnata-sobstvenost-na-26-april.html", "text": "По повод Световния ден на интелектуалната собственост катедра „Творчески индустрии и интелектуална собственост“ на Университет за национално и световно стопанство (УНСС) организира съвместно с Профон, Музикаутор, Филмаутор, ТЕРАПРО, Артистаутор и БАМП кръгла маса на тема „Световен ден на интелектуалната собственост в България”. Това съобщиха от пресцентъра на УНСС.\r\nКръглата маса ще се проведе на 26 април 2018 г. (четвъртък) от 10.00 ч. в Голямата конферентна зала на УНСС.\r\nПо време на тържествената част ще бъдат връчени комплекти с учебни помагала, разработени съвместно от катедра „Творчески индустрии и интелектуална собственост“ и Академията на Световната организация за интелектуална собственост, предназначени за обучение на студентите в ОКС „бакалавър“ и ОКС „магистър“ по специалностите на катедрата.\r\nВ кръглата маса ще вземат участие академични преподаватели, представители на организации за колективно управление на права, на бизнеса, патентни представители и др.", "date": "2018.04.25", "title": "Катедра „Творчески индустрии и интелектуална собственост“ на УНСС организира кръгла маса по повод Световния ден на интелектуалната собственост на 26 април"}
{"url": "http://www.focus-news.net/news/2018/04/25/2514863/petar-mladenov-ministerstvo-na-mladezhta-i-sporta-tryabva-da-otpraznuvame-uspeha-che-imame-parvite-sazdadeni-evropeyski-mladezhki-tseli.html", "text": "На младите хора им беше дадена платформа, за да работят в партньорство и именно за това трябва да отпразнуваме успеха, че имаме първите създадени европейски младежки цели. Това заяви на брифинг в парламента Петър Младенов, началник на отдел „Mладежки политики” в Министерство на младежта и спорта, предаде репортер на Aгенция „Фокус”. „Тук съм, за да подчертая успешната Младежка конференция, която се случи в периода 17-19 април в София и беше едно от най-мащабните събития в рамките на българското председателство. На нея имаше млади хора и представители на институции от над 40 държави, а участниците бяха общо 250. Имаше едно от най-високите младежки представителства, защото имаше конкретен резултат – европейските младежки цели”, коментира Младенов. „Имаше най-високо представителство от ЕС – комисар Наврачич, който отговаря за младежта. Той, в продължение на 1 час, заедно с пратеника на генералния секретар на ООН успяха да отговарят на въпроси заедно с министъра на младежта и спорта. За първи път се направи конструктивен диалог между младите и тези, които вземат решения”, коментира още Петър Младенов.\r\nИван ЛАЗАРОВ", "date": "2018.04.25", "title": "Петър Младенов, Министерство на младежта и спорта: Трябва да отпразнуваме успеха, че имаме първите създадени европейски младежки цели"}
{"url": "http://www.focus-news.net/news/2018/04/25/2514879/sofiya-stolichnata-politsiya-izdirva-50-godishen-mazh-v-neizvestnost-ot-22-april.html", "text": "06 Районно управление – СДВР издирва Валентин Петров Спасов от с. Мало Бучино, който е в неизвестност от 13.30 часа на 22 април. Тогава мъжът е напуснал местоработата си на пазач на язовир „Мало Бучино“. Това съобщиха от пресцентъра на МВР.    \r\nМъжът е висок около 160-170  сантиметра, с нормално телосложение, къса коса, с челно оплешивяване и сини очи. Няма данни за това с какво е бил облечен, носил е червена бейзболна шапка. Валентин Спасов се е придвижвал с колело.  \r\nХората, които разполагат с информация за издирвания мъж, могат да се обадят на телефони: 112, 02/9821760, тел. 02/9821755, или в най-близкото поделение на МВР. Анонимността е гарантирана.", "date": "2018.04.25", "title": "София: Столичната полиция издирва 50-годишен мъж, в неизвестност от 22 април"}
{"url": "http://www.focus-news.net/news/2018/04/25/2514877/nikola-dimitrov-ministar-na-vanshnite-raboti-na-makedoniya-konsolidiraneto-na-evropa-e-nevazmozhno-bez-stabilni-i-prosperirashti-balkani.html", "text": "Консолидирането на Европа е невъзможно без стабилни, мирни и проспериращи Балкани. Това заяви министърът на външните работи на Македония Никола Димитров, отбелязва скопското електронно издание „Независен весник“.\r\nВ обръщение на априлската сесия на Парламентарната асамблея на Съвета на Европа, Димитров отбеляза, че в условия на глобални предизвикателства и кризи е необходимо държавите-членки на Съвета на Европа да положат всички усилия за изпълнение на поетите ангажименти от членството, с които пряко допринасят за укрепване на демократичната сигурност на Европа.\r\nПо отношение на напредъка в европейската интеграция, първият дипломат на Скопие заяви, че най-доброто потвърждение за свършената работа е препоръка за Македония в новия доклад на Европейската комисия.\r\n„Нашето предизвикателство е да постигнем фундаментална промяна вътре в нас. Нашата цел не е просто да стигнем до членството в ЕС. Пътят до там е също толкова важен и трябва да води към изграждане на общество, в което господства законът, институциите функционират, а човешките права се зачитат“, отбеляза Димитров. \r\nПри посещението си в Страсбург, македонският министър е провел отделни срещи с Торбьорн Ягланд, генерален секретар на Съвета на Европа, Микеле Николети, председател на ПАСЕ, Гидо РаЙмонди, председател на Европейския съд за правата на човека, Дуня Миятович, комисар по правата на човека към Съвета на Европа, както и с членове на ПАСЕ. \r\nНа срещите Димитров е представил резултатите от работата, която правителството в Скопие е свършило отношение на реформите за укрепване на демокрацията, човешките права и върховенството на закона.Тереза Герова", "date": "2018.04.25", "title": "Никола Димитров, министър на външните работи на Македония: Консолидирането на Европа е невъзможно без стабилни и проспериращи Балкани"}
{"url": "http://www.focus-news.net/news/2018/04/25/2514866/d-r-gergana-kolarova-psagbal-sveta-sofiya-e-na-vtoro-myasto-po-broy-rodeni-bebeta-v-stolitsata.html", "text": "ПСАГБАЛ \"Света София\" е на второ място по брой родени бебета в столицата. Това каза за сутрешния блок „Добро утро, България“ на Радио „Фокус“ изпълнителният директор на лечебното заведение. По думите й от началото на годината 742 бебета са посрещнали екипите на „Света София“. Тя добави, че няма тенденция за увеличение в броя на ражданията, но изрази надежда сегашните нива да се запазят. \r\n\"Този проблем е много комплексен. Всичко, което зависи от нас, като лекари, като създаване на условия за нормално протичане на една бременност, го правим. Имам предвид - грижи за бременната пациентка, да бъде достатъчно добре информирана за това, което ще и се случи. Достатъчно добре информирана за това, как ще протече раждането. Да бъде спокойна, че това не е нещо страшно, защото много пациенти отлагат по ред причини, както забременяването, така и раждането. Определено смятам, че това, което зависи от нас - пациентките да бъдат спокойни и да получат една качествена лекарска помощ от специалистите по здравна грижа, е на лице. Нашето желание е ние да ставаме по-добри\", обясни д-р Гергана Коларова и каза още, че всяка седмица в болницата се провежда училище за бременни, което оказва особено благоприятен ефект в периода преди и след раждането. \r\nТя посочи също, че работата с психолога на болницата помага на повече майки в риск да задържат и отгледат своите деца вместо да ги изоставят.", "date": "2018.04.25", "title": "Д-р Гергана Коларова: ПСАГБАЛ \"Света София\" е на второ място по брой родени бебета в столицата"}
{"url": "http://www.focus-news.net/news/2018/04/25/2514875/zam-kmetat-na-dupnitsa-krasimir-georgiev-24-sa-saniranite-blokove-po-natsionalnata-programa-za-energiyna-efektivnost-stoynostta-im-e-blizo-15-mln-leva.html", "text": "По Националната програма за енергийна ефективност имаме 24 санирани блока, като общата стойност е близо 15 млн. лева. Това каза в интервю за Агенция „Фокус“ заместник-кметът на Дупница по европейските проекти Красимир Георгиев за Националната програма за енергийна ефективност на жилищни сгради в общината. „Интересът на гражданите към програмата е огромен. Имаме около 80 нови сдружения. Документите им отговарят на условията на програмата“, заяви той. „Всъщност чакаме решение за отпускане на допълнителни средства, с което се надяваме да се случи през следващата година. За да можем да пристъпим към провеждането на обществени поръчки и избор на изпълнител. Да могат да бъдат удовлетворени хората, които живеят в тези около 80 блока“, коментира зам.-кметът. Той обясни, че към момента нови заявления не се приемат. „Когато бъде отпуснато допълнително финансиране гражданите, ще бъдат уведомени по всички възможни начини, през сайта на общината, с обаждания до домоуправителите за организиране на събрания. По всеки възможен начин ще знаят, че програмата се рестартира, ако това стане“, каза още той. \r\nБиляна ИВАНОВА", "date": "2018.04.25", "title": "Зам.-кметът на Дупница Красимир Георгиев: 24 са санираните блокове по Националната програма за енергийна ефективност, стойността им е близо 15 млн. лева"}
{"url": "http://www.focus-news.net/news/2018/04/25/2514881/pazardzhik-povishenie-na-tsenata-na-dizela-se-nablyudava-na-benzinostantsiite-v-oblastta.html", "text": "Цената на масовия бензин А-95 се продава за 2.09 лв./л на повечето бензиностанции в Пазарджик и областта, показа репортерска проверка на Радио „Фокус” – Пазарджик. Към момента цената на бензин А-95 в повечето обекти за горива е 2.09 лв./л, а на газта – 1.04 лв./л. Дизелът е на цена от 2.10 лв./л, а бензин А-98 се търгува за 2.36 лв./л. Най-високите цени на горивата в Пазарджик в някои обекти са: за бензин А-95 – 2.15 лв./л, за бензин A-98 – 2.45 лв./л, дизел – 2.17 лв./л, за газ – 1.10 лв./л и метан – 1.30 лв./л. На няколко места, предимно в малките селища, бензин А-95 струва 1.99 лв./л. Общо 16 са бензиностанциите на територията на областния град, където ежедневно зареждат гориво по около 4 500 клиенти на обект. Повечето бензиностанции в града дават и подарък на клиентите си при зареждане на 20 литра гориво.\r\nАлбена ЖИЛЕКОВА", "date": "2018.04.25", "title": "Пазарджик: Повишение на цената на дизела се наблюдава на бензиностанциите в областта"}
{"url": "http://www.focus-news.net/news/2018/04/25/2514882/federika-mogerini-yadrenoto-sporazumenie-s-iran-tryabva-da-bade-zapazeno.html", "text": "Върховният представител на Европейския съюз по въпросите на външните работи и политиката на сигурност Федерика Могерини настоя, че постигнатото през 2015 г. споразумение за ядрената програма на Иран работи и „трябва да бъде запазено“, предава AFP. Италианският политик направи съответния коментар на фона на сигнала, който президентите на САЩ и Франция отправиха за „нова“ сделка с Техеран. \r\n„По отношение на това, което може да се случи в бъдеще -  ще видим в бъдеще, но има една съществуваща сделка, тя работи, трябва да бъде запазена\", каза бившият италиански външен министър при пристигането си за донорската конференция за Сирия в Брюксел.Тереза Герова", "date": "2018.04.25", "title": "Федерика Могерини: Ядреното споразумение с Иран трябва да бъде запазено"}
{"url": "http://www.focus-news.net/news/2018/04/25/2514850/kanal-5-makedoniya-pregovorite-za-imeto-prodalzhavat-sas-sreshta-kodzias-dimitrov-vav-viena.html", "text": "В сряда, 25 април, министрите на външните работи на Македония и Гърция Никола Димитров и Никос Кодзиас ще проведат среща във Виена в опит да постигнат напредък в разрешаването на спора за името, предава скопската телевизия „Канал 5“, като отбелязва, че това ще е трети разговор в австрийската столица между двамата министри.\r\nПървите дипломати на Атина и Скопие ще се опитат да постигнат пробив в преговорите, който би могъл да допринесе за евроатлантическата интеграция на югозападната ни съседка. \r\nДвете предишни седемчасови срещи във Виена загатват за още един маратон от преговори. Напрежението се повиши допълнително и заради песимистичните коментари на Кодзиас, който заяви, че следващите три месеца може да не са достатъчни за разрешаване на спора за името. Тереза Герова", "date": "2018.04.25", "title": "„Канал 5“ (Македония): Преговорите за името продължават със среща Кодзиас-Димитров във Виена"}
{"url": "http://www.focus-news.net/news/2018/04/25/2514884/blagoevgrad-prodalzhava-kampaniyata-na-obshtinata-za-sabirane-i-izvozvane-na-opasni-i-bitovi-otpadatsi.html", "text": "Община Благоевград организира поредна кампания за събиране на опасни отпадъци от домакинствата. Това каза за Радио „Фокус“-Пирин Диана Стефанова, главен еколог на Община Благоевград. „Тя е в рамките на два дни – 24 и 25 април. За целта се организира мобилен пункт за извозване  на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност“, каза Стефанова. В периода от 13:00 часа до 16:00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“. „Целта е чрез реализиране на  кампанията  жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци“, каза Стефанова.\r\nЛора КАЛЧЕВА", "date": "2018.04.25", "title": "Благоевград: Продължава кампанията на Общината за събиране и извозване на опасни и битови отпадъци"}
{"url": "http://www.focus-news.net/news/2018/04/25/2514885/zam-kmetat-na-dupnitsa-krasimir-georgiev-3-sa-po-sashtestvenite-narusheniya-po-programata-za-sanirane-sanktsiite-shte-badat-150-170-hil-leva.html", "text": "3 са по-съществените нарушения по програмата. Не мога да кажа точната цифра на санкциите, предполагам, че става въпрос за около 150-170 хил. лева. Това каза в интервю за Агенция „Фокус“ заместник-кметът на Дупница по европейските проекти Красимир Георгиев за Националната програма за енергийна ефективност на жилищни сгради в общината. „Закъснението на един от блоковете е по-съществено. В зависимост от срока, в който той ще бъде завършен, ще бъде определена и крайната санкция“, поясни той. „Има само една сграда, по която има изоставане и която предстои да бъде довършена. Всички 23 от 24-те сгради вече са санирани“, заяви Красимир Георгиев. „Хората, които следят процеса, включително и аз, сме провеждали срещи с изпълнителите. Те са коригирали нещата, които не би трябвало да се случват по този начин“, коментира зам.-кметът. „Мога да кажа, че абсолютно всички сдружения, които подадоха изрядни документи до края на 2015 година подписаха договори. Сградите им вече са довършени“, изтъкна той. \r\nБиляна ИВАНОВА", "date": "2018.04.25", "title": "Зам.-кметът на Дупница Красимир Георгиев: 3 са по-съществените нарушения по Програмата за саниране, санкциите ще бъдат 150-170 хил. лева"}
{"url": "http://www.focus-news.net/news/2018/04/25/2514887/utvardeni-sa-taksite-za-kandidatstvane-i-za-obuchenie-v-darzhavnite-visshi-uchilishta-za-20182019-g.html", "text": "Правителството утвърди таксите за кандидатстване и обучение в държавните висши училища за учебната 2018/2019 година. Те са определени въз основа на предложенията на академичните ръководства на висшите училища. Това съобщиха от правителствената информационна служба. Намаление на такси за студенти се регистрира единствено при СУ „Св. Климент Охридски“. Те са с най-големи стойности при специалностите от професионално направление „Физически науки“ и за специалността „Ядрена химия“. В редовна форма на обучение годишните такси са 200 лв. (при 750 лв. за настоящата учебна година), а в задочна форма на обучение са 100 лева (при 300 лева за тази година). СУ „Св. Кл. Охридски“ обаче увеличава таксите за новоприети студенти в професионалните направления „Администрация и управление“, „Право“, „Психология“, и „Филология“. Увеличението за редовната форма на обучение е в границите 40-61 лв., а за задочна форма – 100-160 лв. Единствено в професионално направление „Социални дейности“ се отчита по-голямо увеличение в задочната форма – 300 лв.\r\nБез промяна остават таксите за студенти в 17 държавни висши училища – Университет „Проф. д-р Асен Златаров“ – Бургас, ШУ „Епископ Константин Преславски“, ТУ – София, ТУ – Варна, УАСГ – София, МГУ – София, ЛТУ – София, МУ – София, МУ – Варна, УНСС, Икономически университет – Варна, НМА „Проф. Панчо Владигеров“, НАТФИЗ „Кр. Сарафов“, АМТИ – Пловдив, НСА, ВСУ “Л. Каравелов” и УниБИТ.\r\nВ 16 висши училища се увеличават таксите за обучение в някои професионални направления средно с 11,7 на сто.\r\nВ ПУ „Паисий Хилендарски“ се увеличават таксите с по 40 лв. във всички професионални направления, с изключение на тези в „Администрация и управление“, „Туризъм“, „Икономика“ и направленията от природните науки, математика и информатика, както и техническите науки. Във ВТУ “Св. Св. Кирил и Методий” увеличението е с 50 лв. само за новоприети студенти в професионално направление „Педагогика“ – редовна и задочна форма. В техническите университети увеличение има в Габрово – от 100 лв. до 240 лв. в редовна форма и до 30 лв. в задочна форма, а студентите в ХТМУ – София, ще плащат 50 лв. повече във всички професионални направления.\r\nВ медицинските университети повишение на таксите има в Пловдив и в Плевен. За първия университет таксите се повишават с 250 лв. в направленията „Медицина“, „Фармация“ и „Стоматология“ – за І курс редовна форма на обучение. При втория университет се наблюдава увеличение от 50 лв. до 100 лв. в различните професионални направления.\r\nОт 6% до 8% е увеличението на таксите за всички специалности в РУ „Ангел Кънчев“, с изключение на тези от социалните, стопански и правни науки. Увеличението в ЮЗУ „Неофит Рилски“ е от 11 до 24 процента.\r\nПри сравнителния анализ на досегашните такси и предложенията на висшите училища за новата учебна година е установено, че при девет държавни висши училища размерът на таксите за обучение на докторанти се увеличава средно с 13,1% (от 20 лв. до 300 лева). При 24 държавни висши училища и БАН няма промяна в размера на таксите за обучение на докторантите.", "date": "2018.04.25", "title": "Утвърдени са таксите за кандидатстване и за обучение в държавните висши училища за 2018/2019 г."}
{"url": "http://www.focus-news.net/news/2018/04/25/2514886/mvr-predotvrateno-e-masovo-sbivane-v-selo-rozino-petima-dushi-sa-zadarzhani.html", "text": "Вчера, около 18.30 часа, на тел. 112 постъпил сигнал за възникнал скандал в село Розино. Това съобщиха от пресентъра на МВР. Насочените незабавно натам служители на Районно управление на МВР-Карлово са установили, че разпрата е между представители на две местни фамилии, които взаимно се замеряли с камъни и стъклени бутилки. Благодарение на бързата и адекватна намеса на полицейските органи е предотвратено прерастването на скандала в масово сбиване и по-сериозни нарушения на обществения ред. Петима от участниците са били задържани за срок до 24 часа в ареста на районното управление. По първоначални данни, двама от тях са с леки телесни повреди. Иззето е и газово оръжие, с което били произведени няколко изстрела във въздуха. \r\nПод наблюдението на Районна прокуратура-Карлово продължават действията за изясняване на случая. Образувани са две досъдебни производства – за хулиганска проява и причинена телесна повреда по хулигански подбуди.", "date": "2018.04.25", "title": "МВР: Предотвратено е масово сбиване в село Розино, петима души са задържани"}
{"url": "http://www.focus-news.net/news/2018/04/25/2514889/plovdiv-zhitelite-na-chetiri-sela-v-oblastta-sa-bez-voda-zaradi-avarii-po-vodoprenosnata-mrezha.html", "text": "Жителите на четири села в Пловдивска област са с нарушено водоподаване заради аварии по водопреносната мрежа. Това съобщиха за Радио „Фокус“-Пловдив от Вик-Пловдив. Екипите отстраняват възникнали аварии в селата Дуванлии, Житница, Калояново и Трилистник. Очаква се нормалното водоподаване да бъде възстановено до края на работния ден.\r\nЕкипите на водоснабдителното дружество отстраняват повреди също по улиците „Белица“, „Хан Телериг“ и „Д-р Г. М. Димитров“ в град Пловдив. С нарушено водоподаване са и жителите на кв. „Баделема“ в Асеновград, заради монтажни и ремонтни дейности.\r\nТони МИХАЙЛОВ", "date": "2018.04.25", "title": "Пловдив: Жителите на четири села в областта са без вода заради аварии по водопреносната мрежа"}
{"url": "http://www.focus-news.net/news/2018/04/25/2514888/blagoevgrad-77-godishna-zhena-e-zaginala-pri-pozhar-v-petrich.html", "text": "77-годишна жена е загинала при пожар в Петрич. Това съобщиха от пресцентъра на ОДМВР-Благоевград. На 25 април, около 02:11 часа е получен сигнал за пожар в барака в Петрич. Погасен от екип на РСПБЗН-Петрич. При пожара е загинала 77-годишна жена от Петрич.", "date": "2018.04.25", "title": "Благоевград: 77-годишна жена е загинала при пожар в Петрич"}
{"url": "http://www.focus-news.net/news/2018/04/25/2514880/smolyan-kmetat-na-zlatograd-miroslav-yanchev-predstavi-sistemata-za-razdelno-sabirane-na-otpadatsite-v-obshtinata-na-sabitie-chast-ot-konkursa-ekoobshtina-2018.html", "text": "Кметът на община Златоград, лауреат в конкурс „Екообщина 2017“ в категория „Устойчиво управление на отпадъци“, представи системата за разделно събиране на отпадъците в общината на събитие „Устойчиво управление на битовите отпадъци – от разделното събиране до икономическото и енергийното им оползотворяване”, което е част от конкурса „Екообщина 2018“, съобщиха от пресцентъра на Общината.\r\nСистемата за разделно събиране на отпадъци стартира през 2016 г., с поетапно преминаване от смесена система към система за разделно събиране на отпадъците от типа „От врата на врата“. Бе проведена и активна информационна политика. Резултатите са драстично намаляване на количеството битови отпадъци, депонирани на Регионалното депо. Добрите резултати са постигнати благодарение на осъществяването на информационни кампании за отговорно отношение към управлението на отпадъците и недопускане на нерегламентираното им обезвреждане. Ангажирането на гражданите в ежегодните общински доброволчески инициативи за почистване на околната среда е също ключово.\r\nДомакин на събитието беше Н. Пр. Ерик Льобедел, посланик на Франция в България, който приветства участниците в мероприятието, подчерта важността от обмяната на опит между двете държави и заяви задоволството си от активните действия на двете страни в тази посока.. Гост на събитието бе Николай Кънчев, зам.-министър на околната среда и водите. Семинарът бе открит от Пиер Галио, ръководител на отдел „Потребление и превенция“, Агенция за околна среда и контрол върху енергията (ADEME).\r\nНад 60 представители на местната власт и партньори на ЕКООБЩИНА обсъдиха заедно с френски експерти управлението на отпадъци и представиха своя опит в превенцията, като обмениха ценно ноу-хау в областта на разделното събиране и депониране на битови отпадъци.", "date": "2018.04.25", "title": "Смолян: Кметът на Златоград Мирослав Янчев представи системата за разделно събиране на отпадъците в общината на събитие, част от конкурса „Екообщина 2018“"}
{"url": "http://www.focus-news.net/news/2018/04/25/2514893/tsentrove-za-spetsializirana-zdravno-sotsialna-grizha-za-detsa-shte-badat-izgradeni-v-ruse-po-oprr.html", "text": "Правителството предостави на Министерството на здравеопазването имот в Русе, който ще позволи изграждането на центрове за специализирана здравно-социална грижа за деца с увреждания с потребност от постоянни медицински грижи. Това съобщиха от правителствената информационна служба. Имотът – терен от 1,3 дка и четири сгради на бул. „Скобелев“ №42-А, е необходим за реализирането на проект „Подкрепа за деинституционализация на грижа за деца“, финансиран по Оперативна програма „Региони в растеж“. Чрез него се осигурява подходяща и ефективна социална инфраструктура за предоставяне на нов вид резидентни и съпътстващи услуги в общността, включително здравно-социални, които заменят модела на грижа за деца, настанени в институции. Проектът предвижда строителство, ремонт, реконструкция, преустройство, обновяване на сграден фонд или ново строителство за обособяване на центровете.\r\nОбщина Пордим получава собствеността върху имота, в който се намира средното училище „Св. Св. Кирил и Методий“. Промяната е свързана с обявяването на учебното заведение за общинско. С прехвърлянето на сградите и терена ще се осигури по-доброто им стопанисване и съхраняването на материалната база за обучение на селскостопански специалисти. Гаражните клетки ще бъдат използвани за прибиране на селскостопанска техника, необходима за учебни практики, и на училищните автобуси. Предвижда се спортните площадки и съблекалните към общежитието да бъдат използвани от детската секция по футбол, създадена по проекта „Толерантни заедно“, по който общината и училището са бенефициенти.\r\nПравителството даде съгласието си „Български пощи“ ЕАД да продаде чрез търг с тайно наддаване жилищен имот в Батак и четири гаражни помещения в Смолян. Апартаментът е с площ 133 кв. м, а всеки от гаражите – около 20 кв. м. Предложените за продажба имоти не са необходими за изпълнение на основната дейност на дружеството и не се използват за технологични или други дейности.\r\nКабинетът възложи на министъра на отбраната да сключи договор за покупка в полза на държавата на недвижим имот в район „Приморски“ във Варна. Той представлява терен от 620 кв. м, собственост на дружество в несъстоятелност, върху който се намират сгради, ползвани от структура на Министерството на отбраната.\r\nОт публична в частна държавна собственост беше променен статутът на имоти в областите Търговище и Шумен, предоставени за управление на Министерството на отбраната. Това са терен и 10 сгради в землището на с. Баячево, община Търговище, и терен и 40 сгради край с. Хан Крум в община Велики Преслав. Имотите са с отпаднала необходимост за МО и с тях може да бъдат извършени разпоредителни действия по реда на Закона за държавната собственост.\r\nЗа частна държавна собственост е обявена и сграда със застроена площ от 774 кв. м в плевенския квартал „Сторгозия“. Към нея няма проявен интерес от държавни ведомства и институции поради състоянието й и отдалечеността й от централната градска част, а промяната в статута създава възможност за последваща процедура по продажба.\r\nС промени в РМС 527 и 697 от 2017 г. се отстраняват технически несъответствия, констатирани при фактическото предаване на имотите съответно на община Елин Пелин и на ДКСИ.", "date": "2018.04.25", "title": "Центрове за специализирана здравно-социална грижа за деца ще бъдат изградени в Русе по ОПРР"}
{"url": "http://www.focus-news.net/news/2018/04/25/2514891/blizo-205-hil-lv-se-predostavyat-za-stipendii-na-uchenitsi-ot-darzhavni-i-obshtinski-uchilishta.html", "text": "Правителството одобри допълнителни разходи и трансфери в размер на 204 930 лв. Средствата са за стипендии на ученици от държавни и общински училища, постигнали високи резултати на олимпиади и състезания. Това съобщиха от правителствената информационна служба. Средствата са предвидени в централния бюджет по Програмата на мерките за закрила на деца с изявени дарби.", "date": "2018.04.25", "title": "Близо 205 хил. лв. се предоставят за стипендии на ученици от държавни и общински училища"}
{"url": "http://www.focus-news.net/news/2018/04/25/2514894/nikolay-kirov-sayuz-na-zarnoproizvoditelite-burgas-nyama-nikakvo-opazvane-na-zemedelskata-produktsiya-i-tova-e-golyam-problem.html", "text": "Няма никакво опазване на земеделската продукция и това е голям проблем, каза за Радио „Фокус“-Бургас Николай Киров, председател на Съюза на зърнопроизводителите в Бургас. По думите му има масово навлизане на животни в нивите. Има и много случаи на бракониерство. „Хората косят, където си искат. Няма полски пазачи, които  да съставят актове“, каза още Киров. По думите му няма и електропастири. Според него щетите обаче не са много големи. „Зависи от това колко животни ще влязат в нивите. Те ядат не само продукцията, но и утъпкват там, където е влажно, набиват почвата и направо унищожават посева“, каза Киров. \r\nТой добави, че обикновено частна охрана имат по лозята и овощните градини и то, когато продукцията е готова за бране. Зърнопроизводителите нямат частна охрана, а сами обикалят нивите. Ако видят животно сигнализират общините, които изпращат комисия, която налага съответните санкции. Не винаги обаче се установяват собствениците. Киров каза още, че има ниви, за които се плаща наем на общините. При среща с кметове той е отправил предложение тези пари да се отделят за назначаването на полски пазач, но идеята не е възприета.\r\nМария РУСЕВА", "date": "2018.04.25", "title": "Николай Киров, Съюз на зърнопроизводителите-Бургас: Няма никакво опазване на земеделската продукция и това е голям проблем"}
{"url": "http://www.focus-news.net/news/2018/04/25/2514895/odobren-e-proektat-na-balgaro-armenska-spogodba-za-mezhdunarodni-avtomobilni-prevozi.html", "text": "Правителството одобри проекта на спогодба между България и Армения за международни автомобилни превози на пътници и товари. С влизането си в сила тя ще замени действащия от 1995 г. двустранен документ като осъвремени договореностите. Това съобщиха от правителствената информационна служба. \r\nТекстовете на проекта бяха съгласувани по време на заседанието на Смесената българско-арменска комисия по автомобилен транспорт, което се проведе в София през януари тази година. В документа ясно са разписани определенията на термините, общите положения и условия за извършването на превозите на пътници и товари, както и задълженията на превозвачите, предвидените санкции, принципите и условията за издаването на разрешителните.", "date": "2018.04.25", "title": "Одобрен е проектът на българо-арменска спогодба за международни автомобилни превози"}
{"url": "http://www.focus-news.net/news/2018/04/25/2514883/galya-vasileva-gerb-evropeyskata-mladezhka-konferentsiya-beshe-uspeshna-a-kakvi-sa-uspehite-na-vesela-lecheva-kato-predsedatel-na-dams.html", "text": "Какви са успехите на Весела Лечева като председател на Държавната агенция за младежта и спорта. Това заяви по време на брифинг Галя Василева – народен представител от ПГ на ГЕРБ и организационен секретар на Националното ръководство на МГЕРБ, предаде репортер на Агенция „Фокус”. Повод за казаното от Василева стана декларацията от името на „БСП за България”, прочетена от парламентарната трибуна от Весела Лечева, в която се призоваваше министрите Красен Кралев и Лиляна Павлова да се извинят за начина на провеждането на Европейската младежка конференция. „Какви успехи те постигнаха в насоките на политиката за младежта. По време на тяхното управление не се направи нищо за младите хора, освен да се създадат организации, близки до техните партийни ценности. Това е основното, което те направиха. Докато ние създадохме Закон за младежта. В момента сме внесли и се разглежда на комисия Закона за доброволчеството”, коментира Галя Василева.\r\n„БСП ги боли, защото конференцията е успешна и доказа, че правителството на Борисов се бори за успехите на младите хора и по-доброто им реализиране в България и Европа”, допълни още тя. \r\nПо време на брифинга председателят на МГЕРБ Георг Георгиев отрече информацията, че на доброволците на конференцията са изпращани СМС-си с молба премиерът Бойко Борисов да бъде аплодиран. \r\nИван ЛАЗАРОВ", "date": "2018.04.25", "title": "Галя Василева, ГЕРБ: Европейската младежка конференция беше успешна, а какви са успехите на Весела Лечева като председател на ДАМС"}
{"url": "http://www.focus-news.net/news/2018/04/25/2514896/utvardeno-e-sporazumenieto-mezhdu-balgariya-i-sauditska-arabiya-za-satrudnichestvo-v-zemedelieto.html", "text": "Правителството утвърди подписаното през ноември 2017 г. в Рияд Споразумение за сътрудничество в областта на земеделието, животновъдството и рибарството между българското Министерство на земеделието, храните и горите и Министерството на околната среда, водите и земеделието на Кралство Саудитска Арабия. Това съобщиха от правителствената информационна служба.\r\nДокументът подпомага въвеждането на нови технологии в земеделието, животновъдството и рибарството, както и участието в изпълнението на съвместни проекти. Споразумението ще способства за стимулиране на търговията със селскостопански продукти като улесни достъпа до пазара на всяка от страните. Целта е да се насърчат инвестициите в областта на земеделието, животновъдството и рибарството.", "date": "2018.04.25", "title": "Утвърдено е споразумението между България и Саудитска Арабия за сътрудничество в земеделието"}
{"url": "http://www.focus-news.net/news/2018/04/25/2514878/georg-georgiev-mgerb-mladezhkite-politiki-byaha-vavlecheni-v-kapana-na-spekulatsiite-i-intrigite-na-bsp.html", "text": "Опозицията просто не може да прости поредния успех на правителството по отношение на председателството на Съвета на ЕС. Това заяви на брифинг в парламента председателят на Младежки ГЕРБ и зам.-министър на външните работи Георг Георгиев, коментирайки провелата се в София Европейска младежка конференция, предаде репортер на Агенция „Фокус”. „Така се разпростря мрежата от лъжи, че нямаше как да подмине една толкова важна и съществена тема като младежките политики. Със съжаление отбелязвам, че именно нещо толкова съществено за бъдещето на държавата и на Европа, бе въвлечено в капана на спекулациите и интригите на БСП”, посочи Георг Георгиев.\r\n„Вчера зададох няколко въпроса, свързани с тази буря, която се разрази около абсолютно успешно провелата се Европейска младежка конференция, домакин на която беше София”, допълни той и уточни, че конференцията е събрала над 250 делегати и чуждестранни представители. „Но какво се случи впоследствие? Хора, много тясно партийно ангажирани, които трябва да отговорят на някои въпроси. Дали г-жа Мина Кутева, член на УС на Националния младежки форум и дъщеря на народния представител от БСП Антон Кутев, имат нещо общо с така направените внушения за международната конференция. Дали г-жа Лилия Еленкова, бивш председател на Националния младежки форум и човек и сестра на депутата от 42-то Народно събрание Станислав Владимиров, имат нещо общо с разразилата се буря. Дали е случайност това, че БСП и младежката им организация излязоха с почти идентична декларация в подкрепа на обвиненията, които чухме от Европейския младежки форум и Националния младежки форум”, попита Георгиев. \r\nИван ЛАЗАРОВ", "date": "2018.04.25", "title": "Георг Георгиев, МГЕРБ: Младежките политики бяха въвлечени в капана на спекулациите и интригите на БСП"}
{"url": "http://www.focus-news.net/news/2018/04/25/2514874/zoran-zaev-ne-vyarvam-na-prognozata-na-yohanes-han-che-sporat-za-imeto-shte-bade-reshen-za-dve-sedmitsi.html", "text": "Искам, но не вярвам, че спорът за името с Гърция ще бъде решен до две седмици. Това заяви министър-председателят на Македония Зоран Заев, коментирайки изявлението на европейския комисар по разширяването и политиката на добросъседство Йоханес Хан, съгласно което Скопие и Атина може да се споразумеят в следващите 15 дни, предава македонската информационна агенция „Макфакс“.\r\n„Добре е да бъде решен след две седмици, това ще означава автоматича покана за НАТО. Но аз вярвам, че се работи за седмици напред и мисля, че две седмици са твърде малко\", подчерта Заев на съвместна пресконференция с бившия генерален секретар на НАТО Лорд Робъртсън.\r\nМакедонският премиер припомни, че в сряда във Виена ще се проведе среща на външните министри на двете страни – Никола Димитров и Никос Кодзиас. „Като цяло, това, което аз очаквам да направим усилия до решението на Съвета на Европейския съюз, защото сме сигурни, че ако имаме решение дотогава, ще получим категорични и най-силни гаранции, че ще получим дата за преговори\", отбеляза Заев.Тереза Герова", "date": "2018.04.25", "title": "Зоран Заев: Не вярвам на прогнозата на Йоханес Хан, че спорът за името ще бъде решен за две седмици"}
{"url": "http://www.focus-news.net/news/2018/04/25/2514892/pravitelstvoto-odobri-dopalnitelni-do-26-mln-lv-za-plashtaniya-po-dogovori-s-rsk-mig-za-osiguryavane-na-letatelnata-godnost-na-samoleti-mig-29.html", "text": "Правителството одобри допълнителни разходи в размер до 26 млн. лв. по бюджета на Министерството на отбраната. Средствата са предвидени в централния бюджет за плащания по договори по рамковото споразумение с РСК „МиГ“ за осигуряване на летателната годност на самолети МиГ-29. Това съобщиха от правителствената информационна служба. Със сключването на договорите се създават необходимите условия ВВС да поддържат и развиват способности за контрол на въздухоплаването и за гарантиране на въздушния суверенитет, за прилагане на механизмите на колективната отбрана на НАТО и общата политика за сигурност и отбрана на Европейския съюз.\r\nПо бюджета на МВР бяха одобрени 10 млн. лв. допълнителни разходи. Средствата са предвидени в централния бюджет за финансово обезпечаване на дейности, свързани с издаването на българските лични документи.", "date": "2018.04.25", "title": "Правителството одобри допълнителни до 26 млн. лв. за плащания по договори с РСК „МиГ“ за осигуряване на летателната годност на самолети МиГ-29"}
{"url": "http://www.focus-news.net/news/2018/04/25/2514897/mms-sportni-rakovoditeli-ot-evropa-aplodiraha-mladi-varnenski-sportisti.html", "text": "Млади варненски спортисти показаха способностите си на спортни ръководители от цяла Европа в Двореца на културата и спорта. Това съобщиха от пресцентъра на Министерството на младежта и спорта (ММС). Спортните надежди от морската столица на България изнесоха демонстрационна програма пред участниците в „Съвместно обучение за създаване и развитие на Национална платформа за борба с манипулирането на спортни състезания“ (24 – 25 април). Събитието се организира от Министерството на младежта и спорта в рамките на българското председателство на Съвета на Европейския съюз и бе открито от министър Красен Кралев.\r\nСред участниците в съвместното обучение са началникът на отдел „Спорт“ към Европейската  комисия Ив льо Льостек, вицепрезидентът на Българския олимпийски комитет Любо Ганев, зам.-изпълнителният директор на Българския футболен съюз Павел Колев, представители на международни и български институции, ангажирани с борбата срещу корупцията в спорта – Интерпол, Европол, УЕФА, ООН, МВР, Министерство на правосъдието, Комисия по хазарта и делегати от заинтересованите държави членки на ЕС. Гостите се запознаха възможностите за домакинства на спортни събития в обновения Дворец на културата и спорта във Варна, който тази година ще стане арена на мачове от световното първенство по волейбол за мъже.\r\nВ основната зала се състояха демонстрациите на младите варненски спортисти в присъствието на директора на комплекса Минко Христов. Гостите от Европа аплодираха изпълненията на състезателите от спортните клубове по художествена гимнастика ЧАР ДКС, по карате киокушин „Ичигеки Киокушин Варна“, по спортни танци „Кристал Варна“, балетно студио „Звездна дъга“, таекуондо клуб „Одесос“ и фолклорен състав „Шарена гайда“. Специални овации заслужи млад спортист с увреждания от „Ичигеки Киокушин Варна“, който също показа своите умения.\r\nВ Двореца на културата и спорта се проведоха и дебатите от втория ден на „Съвместно обучение за създаване и развитие на Национална платформа за борба с манипулирането на спортни състезания“. Събитието е в изпълнение на програма „Еразъм +“ има за цел да допринесе за по-лесното и по-бързо създаване на национална платформа от всяка заинтересована страна членка, включително Българска национална платформа за борба срещу корупцията в спорта.", "date": "2018.04.25", "title": "ММС: Спортни ръководители от Европа аплодираха  млади варненски спортисти"}
{"url": "http://www.focus-news.net/news/2018/04/25/2514899/dogovaryame-formite-na-satrudnichestvo-s-harvatiya-v-oblastta-na-naukata-i-obrazovanieto.html", "text": "Правителството одобри проекта на Програма за сътрудничество между министерствата на образованието и науката на България и на Хърватия в областта на науката и образованието. Това съобщиха от правителствената информационна служба.\r\nПрограмата обхваща периода 2018-2021 г. Тя предвижда финансиране, според възможностите на двете страни, на съвместни научноизследователски проекти, обмен на учени и експерти, които да бъдат включени в изпълнението на тези проекти, съвместно организиране на научни семинари, кръгли маси и насърчаване на съвместното участие на партниращи си научни институти и университети в проекти по Европейската рамкова програма за изследвания и иновации „Хоризонт 2020“. \r\nПредвижда се и насърчаване на сътрудничеството между институциите за средно образование и висшите училища в България и в Хърватия с цел разпространяването на българския и хърватския език и литература, обмен на данни за структурата и съдържанието на образователните системи на двете държави, както и обмяната на опит и информация за съществуващите добри практики.\r\nВ проекта на Програмата са посочени конкретните квоти за обмен на студенти, докторанти, специализанти, преподаватели, насърчаване на прякото сътрудничество между висши училища на двете страни, както и изучаването на български и на хърватски език и култура, включително чрез лекторска дейност и провеждане на летни училища по език, литература и култура.", "date": "2018.04.25", "title": "Договаряме формите на сътрудничество с Хърватия в областта на науката и образованието"}
{"url": "http://www.focus-news.net/news/2018/04/25/2514900/pravdars-sarbiya-nataliya-poklonskaya-e-na-poseshtenie-v-belgrad.html", "text": "Заместник-председателят на Комисията за държавна сигурност на Руската федерация Наталия Поклонская е на посещение в Белград, където ще се срещне с членове на парламентарната комисия за диаспората и сърбите в региона, отбелязва Pravda.rs. \r\nПоконская и председателят на Комисията за диаспората и сърбите в региона Иван Костич ще дадат съвместна пресконференция след срещата си, подчертават от редакцията, без да привеждат информация за целите на визитата.  Агенция „Фокус“ припомня:\r\nНаталия Поклонская стана световна значменитост, след като бе назначена с указ от президента на Руската федерация Владимир Путин за прокурор на Крим. По-късно в интернет пространството бе разпространен видеоклип с нейно участие, който събра само за първите пет дни шест милиона посещения. Образът на Поклонская се използва и в компютърни игри. Тереза Герова", "date": "2018.04.25", "title": "Pravda.rs (Сърбия): Наталия Поклонская е на посещение в Белград"}
{"url": "http://www.focus-news.net/news/2018/04/25/2514902/izmenyat-se-normativni-aktove-v-oblastta-na-bezopasnoto-izpolzvane-na-yadrena-energiya.html", "text": "Министерският съвет прие постановление за изменение и допълнение на нормативни актове по прилагането на Закона за безопасно използване на ядрената енергия. Промените са резултат от влезлите в сила изменения в закона, с които се въвежда на Директива 2013/59/Евратом за дейностите, подлежащи на регистрационен или уведомителен режим. Това съобщиха от правителствената информационна служба. Трите осъвременени подзаконови акта са Наредбата за реда за издаване на лицензии и разрешения за безопасно използване на ядрената енергия, Тарифа за таксите, събирани от Агенцията за ядрено регулиране, и Наредбата за реда за заплащане на таксите по Закона за безопасно използване на ядрената енергия.\r\nЦелта на промените е да осигури по-добра регламентация при използването на ядрена енергия, която да е и в съответствие с европейските стандарти.", "date": "2018.04.25", "title": "Изменят се нормативни актове в областта на безопасното използване на ядрена енергия"}
{"url": "http://www.focus-news.net/news/2018/04/25/2514903/vap-izvarshi-proverka-na-teritoriyata-na-tsyalata-strana-po-signal-za-nezakonosaobrazni-deystviya-pri-izdavane-na-razreshitelni-za-izgrazhdane-na-vets.html", "text": "Върховната административна прокуратура (ВАП) извърши проверка за законност на територията на цялата страна първоначално чрез възлагане на ДНСК по повод сигнал, съдържащ твърдения за незаконосъобразни действия при издаване на административни актове, касаещи разрешителния режим за изграждане на руслови и деривационни водноелектрически централи (ВЕЦ). Това съобщиха от пресцентъра на Прокуратурата на Р България.\r\nСлед това от ВАП са съобразени ред правни норми, в т. ч., че водите на реките и принадлежащите им земи са публична държавна собственост по силата на чл.18, ал.1 от Конституцията и чл.11, т.1 от Закона за водите и обременяването с право на строеж се извършва по волята на носителя на правото.\r\nВ случаи на установени руслови ВЕЦ в обекти на публична държавна собственост от ВАП е преценено, че по силата на чл.144, ал.1, т.1 от Закона за устройство на територията представянето на документ за собственост от възложителя, респ. на документ, че има право да строи в чужд имот е необходимо условие за съгласуване и одобряване инвестиционните проекти, по които се издава разрешение за строеж.\r\nНа тази основа, от ВАП е взето предвид, че натоварен от законодателя с методическото ръководство на управлението и разпореждането с имоти - държавна собственост и с контрол върху дейността на ДНСК е министърът на регионалното развитие и благоустройството, който е и специално оправомощен за участие в евентуални съдебни спорове за такива имоти.\r\nЕто защо, в изпълнение на конституционния прерогатив на прокуратурата да следи за спазване на законността, в защита на държавния и обществения интерес и на основание чл.145, ал.1, т.6 ЗСВ ВАП ангажира министъра на регионалното развитие и благоустройство с оглед проверки за спазване на съответните нормативни изисквания, както и за последващи законосъобразни действия при наличие на условията за това.\r\nВ изпълнение на акта по реда на надзора за законност ВАП е уведомена от министъра, първо, че е създадена междуведомствена работна група от представители на МРРБ, ДНСК, МОСВ и Министерството на енергетиката със задача извършване на преглед на приложимата нормативна уредба и анализ на фактическото и правно състояние на изградените ВЕЦ в речните легла на реки - публична държавна собственост и възможностите за уреждане на вещно-правните отношения между инвеститорите и държавата, както и при необходимост да бъдат изготвяни предложения за изменение на съществуващата правна уредба.\r\nНа следващо място, ВАП е информирана, че обсъжданите възможни варианти за предприемане на мерки са основно в две насоки:\r\n1. Предвиждане в действащата нормативна уредба на превантивни текстове, недопускащи издаване на разрешения за строеж на руслови ВЕЦ в речните легла на инвеститори, които не са собственици или на които няма законно учредено право на строеж в чужд имот;\r\n2. Възможностите за уреждане на вещно-правните отношения между инвеститорите и държавата по отношение на заварените отношения.\r\nПри тази дейност е възложен и анализ на нормативната уредба в съответствие с компетентността на всяко ведомство от работната група, включително за представяне на концепции за евентуални промени или допълнения в действащата нормативна база.\r\nВидно от посоченото е, че мерките на ВАП са насочени не само към решаване на вече възникналите въпроси, но и към законосъобразното регулиране на правоотношенията в тази област и занапред.", "date": "2018.04.25", "title": "ВАП извърши проверка на територията на цялата страна по сигнал за незаконосъобразни действия при издаване на разрешителни за изграждане на ВЕЦ"}
{"url": "http://www.focus-news.net/news/2018/04/25/2514901/mbvr-shte-konsultira-api-pri-vavezhdaneto-na-natsionalnata-sistema-za-elektronno-sabirane-na-patni-taksi.html", "text": "Международната банка за възстановяване и развитие ще консултира Агенция „Пътна инфраструктура“ (АПИ) при въвеждането на Националната система за електронно събиране на пътни такси в България. Това съобщиха от правителствената информационна служба.Правителството даде мандат на председателя на Управителния съвет на АПИ да подпише Споразумение за предоставяне на консултантски услуги за подпомагане на агенцията. То ще даде възможност АПИ да ползва експертизата на банката за успешното изпълнение на проект „Проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3,5 т (тол) и на база време за леки автомобили с обща технически допустима максимална маса до 3,5 т (електронна винетка)“.\r\nКонсултантските услуги по Споразумението са специално предназначени да подпомогнат агенцията при изпълнението и въвеждането на националната система за електронно събиране на пътни такси в България спрямо представения план и етапи.\r\nСпоразумението предвижда определяне на обхвата на таксуваната тол мрежа, както и на тарифата. Включва, също така, преглед на цялата техническа документация на проекта, включително всички аспекти на проекта, планиране и внедряване, проектиране на системата, оперативни процедури, графици за изпитване и изпробване и доклади от изпитвания и изпробвания. Ще бъде направено тестване на системните компоненти и системи (не само в България, но и на местата, където изпълнителят извършва разработки и извършва тестове в своите лаборатории). Предвижда се също подпомагане за структуриране на организация за опериране на системата, както и изграждане на капацитет на оператора и подобряване на капацитета и трансфер на знания, свързани с въвеждането на доставчиците на декларирани данни и националните доставчици на услуги.\r\nДейностите по споразумението ще се изпълняват в рамките на националния бюджет след ратификация от Народното събрание.", "date": "2018.04.25", "title": "МБВР ще консултира АПИ при въвеждането на националната система за електронно събиране на пътни такси"}
{"url": "http://www.focus-news.net/news/2018/04/25/2514905/kulturni-tsennosti-ot-balgariya-shte-badat-predstaveni-na-izlozhbi-v-moskva-bratislava-varshava-i-parizh.html", "text": "Четири временни експозиции, представящи културни ценности от България, ще бъдат организирани в Москва, Варшава, Братислава и Париж през тази година. Правителството днес прие да осигури държавни гаранции за експонатите, които ще бъдат изложени в Третяковската галерия и в музеите „Лаженки Крулевские, „Братиславски замък“ и „Лувър“. Културните ценности са от фондовете на Националния исторически музей, Националната библиотека „Св. Св. Кирил и Методий“, музея „Старинен Несебър“, археологическия музей „Велики Преслав“ и Националния археологически институт с музей при БАН. Това съобщиха от правителствената информационна служба.\r\nОсигуряването на държавна гаранция за експонатите за периода на провеждане на изложба в чужбина е общоприета европейска практика, която позволява реално да се намалят разходите за организирането на изложби. По този начин се стимулира двустранното сътрудничество между музеите, мобилността на колекциите и популяризирането на националното културно наследство.", "date": "2018.04.25", "title": "Културни ценности от България ще бъдат представени на изложби в Москва, Братислава, Варшава и Париж"}
{"url": "http://www.focus-news.net/news/2018/04/25/2514890/dmitriy-peskov-kremal-ne-vizhda-alternativa-na-yadrenoto-sporazumenie-s-iran.html", "text": "Москва се застъпва за запазване на съществуващото споразумение за ядрената програма на Иран, тъй като не съществува алтернатива за него. Това заяви говорителят на Кремъл Дмитрий Песков, предава  РИА Новости.\r\n„Застъпваме се за запазване на Съвместния всеобхватен план за действие в сегашния му вид и считаме, че засега не съществува алтернатива, това бе многократно заявявано на най-различни нива“, подчерта Песков пред журналисти в отговор на въпрос дали Москва ще подкрепи нов договор или разширяване на съществуващия за иранската ядрена програма. Тереза Герова", "date": "2018.04.25", "title": "Дмитрий Песков: Кремъл не вижда алтернатива на ядреното споразумение с Иран"}
{"url": "http://www.focus-news.net/news/2018/04/25/2514904/odobrena-e-balgarskata-pozitsiya-za-neformalno-zasedanie-na-ekofin.html", "text": "Правителството одобри позицията на България за неформалното заседание на Съвета на ЕС по икономически и финансови въпроси, което ще се проведе на 27 и 28 април в София. Това съобщиха от правителствената информационна служба.\r\nВ първия ден от заседанието финансовите министри ще обменят мнения върху конвергенцията в Европейския съюз и по-нататъшното намаляване на фрагментацията на финансовите пазари в рамките на Съюза на капиталовите пазари. Втората сесия е посветена на дискусия за начините за подобряване събираемостта на приходите и борбата с данъчните измами. Ще бъде обсъдено корпоративното облагане в рамките на единния пазар и данъчните предизвикателства, свързани с цифровата икономика.\r\nОдобрен беше и доклад от заседанието на Съвета на Европейския съюз по общи въпроси, формат „Кохезионна политика“, което се проведе на 12 април в Люксембург. Дебатът за бъдещите приоритети на европейската политика за икономическо, социално и териториално сближаване след 2020 г. беше последният преди Европейската комисия да предложи проекта на Многогодишна финансова рамка и пакета законодателни предложения за следващия програмен период.\r\nНа заседанието държавите-членки се обединиха около ключовото послание, че ролята на Кохезионната политика за инвестиции в растеж и подобряване живота на хората следва за бъде запазена. Очаква се тя да подкрепи и усилията за справяне с предизвикателства като миграцията и борбата с изменението на климата, пред които е изправен ЕС. Политиката на сближаване следва да бъде насочена към всички европейски региони с фокус върху по-слабо развитите. Необходимо е продължаване на усилията за опростяване на правилата с цел ефективно разходване на средствата, по-добро и гъвкаво програмиране, плавен преход между програмните периоди.", "date": "2018.04.25", "title": "Одобрена е българската позиция за неформално заседание на ЕКОФИН"}
{"url": "http://www.focus-news.net/news/2018/04/25/2514906/prof-georgi-kamarashev-zam-kmet-na-veliko-tarnovo-vsichki-avtobusi-ot-gradskiya-i-mezhdugradski-transport-v-obshtinata-sa-tehnicheski-izpravni.html", "text": "Всички автобуси, които обслужват градския и междуградски транспорт в Старопрестолната община, са технически изправни. В Община Велико Търново не са получавани сигнали за  някакви сериозни нарушения в тази насока. Това увери в ефира на Радио „Фокус“ – Велико Търново зам.-кмета проф. Георги Камарашев. Той припомни, че местната администрация носи отговорност за автобусите по линиите, за които има сключен договор с частна фирма. Към момента старопрестолният град и региона се обслужват от две различни компании. Контрол от страна на Общината, по думите му, се извършва основно след подаване на сигнали от граждани. „Най-честите проблеми, за които ни алармират гражданите са, че в пикови часове, се изпращат малки автобуси, които не могат да поберат големият поток от пътници. И или автобусите не могат да вдигнат всички хора или са претоварени. Ние правим проверки и съответно издаваме предписания до фирмите“, категоричен бе проф. Камарашев. Той увери и, че  фирмите, с които Общината работи са коректни и винаги, когато се издаде предписание, то се изпълнява незабавно. „Друго, което често получаваме като информация от граждани, са сигнали за грубо държание на шофьорите. Ние отново информираме фирмите, писмено и те ни уведомяват, отново писмено, за вътрешно наложени санкции на съответните шофьори или контрольори“, обясни проф. Камарашев. Той допълни и, че регулярни проверки на превозвачите не се правят, защото в Общината няма щат, който да се занимава със следенето на  техническата изправност на автобусите, но увери, че подобен контрол се извършва от Държавната автомобилна инспекция.\r\nЛуиза ТРАНЧЕВА", "date": "2018.04.25", "title": "Проф. Георги Камарашев, зам.-кмет на Велико Търново: Всички автобуси от градския и междуградски транспорт в общината са технически изправни"}
{"url": "http://www.focus-news.net/news/2018/04/25/2514908/shumen-plamen-petkov-be-preizbran-edinodushno-za-oblasten-predsedatel-na-abv.html", "text": "По време на редовната отчетно-изборна конференция на Алтернатива за българско възраждане за Шуменска област, в която участваха 31 делегата, избрани от общинските организации на партията в Шумен, Нови пазар, Велики Преслав, Каспичан и Смядово, Пламен Петков бе преизбран единодушно за областен председател на АБВ в Шумен. Негови заместници станаха Валентин Велев, Румен Панайотов, Димо Бодуров, Борислав Дочев и Стоян Шайков - общински председатели на партията в различни общини в региона. Това съобщиха от пресцентъра на партията.\r\nСред делегатите бяха и представителите на партията в местната власт - Димо Бодуров, зам.-кмет на Община Велики Преслав и двама съветници на АБВ в общината, както и двама общински съветника на политическата сила от Шумен, трима от Каспичан, двама от Велики Преслав и  един от Нови пазар. Присъстваха и кметовете на Дибич, Мадара, с. Ивански и с. Каспичан.\r\nЗа нов мандат бяха избрани Областен съвет и Контролен съвет. Ръководният областен орган на АБВ-Шумен излъчи и 20 делегата за ІІІ-тия редовен Конгрес на ПП АБВ, който ще се проведе на 19 май.\r\nКато основни приоритети на областната и общинските структури на АБВ в Шумен бяха посочени разширяване на организацията на политическата сила в други общини от областта и подготовка на партията за предстоящите местни и евроизбори догодина. Ще се търси и подобряване на сътрудничеството и партньорството с други партии в ляво-център в региона. По време на заседанието на Областната конференция се прие още да продължи работата по осъществяване на основните инфраструктурни проекти в Шумен и областта, да се подпомогне решаването на проблема с изграждане на пречиствателна станция за питейна вода в областния град, както и преодоляването на останалите проблеми на ВиК сектора в населените места в района. \r\nСтруктурите на АБВ в Шуменско ще работят активно и за подпомагане на общините при решаване на проблемите с подготовка на кадри за трудовия пазар, с особен акцент - подготовката на младите хора. Особено настойчиво пред всички отговорни институции в държавата ще се постави и въпроса за довършване изграждането на Автомагистрала „Хемус“.", "date": "2018.04.25", "title": "Шумен: Пламен Петков бе преизбран единодушно за областен председател на АБВ"}
{"url": "http://www.focus-news.net/news/2018/04/25/2514870/do-mesets-horata-s-uvrezhdaniya-shte-badat-administrativno-oblekcheni.html", "text": "До месец хората с увреждания ще бъдат административно облекчени. Това каза на брифинг в Министерския съвет министърът на труда и социалната политика Бисер Петков, предаде репортер на Агенция „Фокус“. „След предприетите действия за отпадането на представянето на документи на хартиен носител, които могат да бъдат снабдени от други администрации, анализът показва, че за заявяване и ползване на услуги от хора с увреждания, свързани с изплащане на интеграционни добавки, се изисква представяне на копие от експертно решение на ТЕЛК или НЕЛК. Затова след проведено вчера работно заседание беше взето решение със съдействието на Държавна агенция „Електронно управление“ и на националната експертна лекарска комисия да бъде осигурен достъп до регистъра на НЕЛК, в който са регистрирани всички ТЕЛК-ови решения, издадени след 2014 г. до средата за междурегистров обмен „Реджикс“. Това трябва да стане в рамките на един месец“, коментира Петков. По думите му то ще позволи достъп на Агенцията за социално подпомагане и на други администрации, които се нуждаят от това дали едно лице има издадено валидно ТЕЛК-ово решение, да получава тази информация по служебен път, без да се иска от лицата да представят копия от тези листове. „По този начин ще се облекчат хората с увреждания, които по правило са затруднени в своето придвижване. Незабавно Агенцията за социално подпомагане ще даде разпореждане до своите териториални структури да не се изисква при кандидатстване за винетен стикер копие от валидна застраховка „Гражданска отговорност“. Справките ще бъдат правени правени в публичния регистър на КФН. Съвместно с НАП се предприемат действия, за да се осигури присъединяване към средата за междурегистров обмен на информация от регистъра на осигурените лица, за да може да се удостоверява осигурителният статус на лицата“, допълни социалният министър. Той подчерта, че услугите, които изискват доходи на лицето, също ще се извършват по служебен път. \r\nЛюба АЛЕКСИЕВА", "date": "2018.04.25", "title": "До месец хората с увреждания ще бъдат административно облекчени"}
{"url": "http://www.focus-news.net/news/2018/04/25/2514913/sreshtata-kodzias-dimitrov-vav-viena-zapochna-s-nervna-reaktsiya-na-komentarite-na-yohanes-han-obzor.html", "text": "С известна доза изнервеност започна срещата между министрите на външните работи на Гърция и Македония във Виена – третата, която Никос Кодзиас и Никола Димитров провеждат в австрийската столица в опит да постигнат пробив в преговорите за разрешаване на спора с името. На нея присъства и специалният посредник на ООН Матю Нимиц. \r\nВ навечерието на срещата европейският комисар по разширяването и политиката на добросъседство Йоханес Хан изрази оптимизъм, че спорът между Атина и Скопие за името на Македония може да се реши в следващите 15 дни.\r\n„Оптимист съм, че през следващите две седмици ще имаме решение: поне едно решение, което ще проправи пътя за началото на преговорите за присъединяване на Македония\", заяви Хан в доклад пред Комисията по външни работи на Европейския парламент. „Мисля, че всички са съгласни, че това би било полезно за страната, за обществото и за целия регион на Западните Балкани\", добави австрийският политик.\r\nИзявленията на Хан предизвикаха реакцията и на двете преговарящи страни. Искам, но не вярвам, че спорът за името с Гърция ще бъде решен до две седмици. Това заяви министър-председателят на Македония Зоран Заев, коментирайки думите на австрийския политик. \r\n„Добре е да бъде решен след две седмици, това ще означава автоматича покана за НАТО. Но аз вярвам, че се работи за седмици напред и мисля, че две седмици са твърде малко\", подчерта Заев на съвместна пресконференция с бившия генерален секретар на НАТО Лорд Робъртсън.\r\n„Като цяло, това, което аз очаквам да направим усилия до решението на Съвета на Европейския съюз, защото сме сигурни, че ако имаме решение дотогава, ще получим категорични и най-силни гаранции, че ще получим дата за преговори\", отбеляза Заев.\r\nНе така спокоен обаче бе тонът на Атина. Докато бе в ход подготовката на дипломати от Гърция и Македония за възобновяване на преговорите във Виена, изявлението на Хан не се хареса на управляващите в Атина и предизвика острата им реакция. \r\nМинистерство на външните работи в Атина разпространи изявление, в което описа коментарите на Хан като „неприятни\" и дори го помоли да  „престане да подкопава\" преговорите със Скопие за разрешаване на спора с името.\r\nИ все пак – външните министри на Македония и Гърция Никола Димитров и Никос Кодзиас ще опитат да постигнат напредък в разрешаването на спора за името. \r\nПървите дипломати на Атина и Скопие ще се опитат да постигнат пробив в преговорите, който би могъл да допринесе за евроатлантическата интеграция на югозападната ни съседка. \r\nДвете предишни седемчасови срещи във Виена загатват за още един маратон от преговори. Напрежението се повиши допълнително и заради песимистичните коментари на Кодзиас, който заяви, че следващите три месеца може да не са достатъчни за разрешаване на спора за името. Тереза Герова", "date": "2018.04.25", "title": "Срещата Кодзиас-Димитров във Виена започна с нервна реакция на коментарите на Йоханес Хан (ОБЗОР)"}
{"url": "http://www.focus-news.net/news/2018/04/25/2514910/veliko-tarnovo-remont-za-blizo-2-mln-lv-zapochna-na-ploshtad-sv-sv-kiril-i-metodiy-i-desetina-prilezhashti-ulitsi-v-grada.html", "text": "Ремонт за близо 2 млн. лв. започна на площад „Св. Св. Кирил и Методий“ и десетина прилежащи улици във Велико Търново. Първата копка бе направена символично от зам.-кмета на Велико Търново проф. Георги Камарашев, след което последва водосвет за благополучие, отслужен от негово високопреосвещенство свещеноиконом Славчо Иванов, предаде репортер на Радио „Фокус“ – Велико Търново. Зам.-кметът припомни, че това е поредната първа копка на изключително важни обекти за Велико Търново по Оперативна програма „Региони в растеж“. “ В нашия град се инвестира една много голяма сума от средства за кратно време, което коренно ще промени облика на града ни. Трябва да подчертая, че по този проект ние искаме да обновим града, но да запазим стария му автентичен вид и всички ремонтни дейности ще са насочени към това“, категоричен бе проф. Камарашев. На церемонията присъстваха още Мариела Цонева, директор Дирекция „Проекти и програми“ в Община Велико Търново, инж. Иван Иванов, експерт „Инвеститорски контрол“, представители на фирмите-изпълнители на строително-ремонтните работи, както и представители на фирмите за технически надзор и десетки граждани.\r\nФинансирането на целия проект „Привлекателна и съхранена автентична градска среда на град Велико Търново“ е в размер на 11 010 062,50 лв. Срокът за приключване на дейностите е 17 юли 2019 година. В рамките на проекта  Община Велико Търново реконструира 38 улици в старата част на града и част от кв. „Чолаковци“.\r\nЛуиза ТРАНЧЕВА", "date": "2018.04.25", "title": "Велико Търново: Ремонт за близо 2 млн. лв. започна на площад „Св. Св. Кирил и Методий“ и десетина прилежащи улици в града"}
{"url": "http://www.focus-news.net/news/2018/04/25/2514898/vissha-savmestna-komisiya-shte-raboti-za-zasilvane-na-satrudnichestvoto-mezhdu-balgariya-i-kuveyt.html", "text": "Министерският съвет одобри проекта на споразумение за учредяване на Висша съвместна комисия за сътрудничество между правителствата на България и Кувейт. Това съобщиха от правителствената информационна служба. Кувейт е най-дългогодишният партньор на България сред арабските държави от региона на Персийския залив. Българо-кувейтските отношения имат богата история, а създаването на съвместната комисия ще окаже въздействие за тяхното задълбочаване и за реализирането на конкретни проекти и инициативи. Новата комисия ще работи за засилване на сътрудничеството в областта на икономиката, търговията, инвестициите, финансите, културата, науката, здравеопазването и социалните услуги.\r\nС подготвеното споразумение се създава двустранен механизъм за съгласуване на сътрудничеството на политическо ниво и за контрол на практическата реализацията на проектите и инициативите в конкретните области.", "date": "2018.04.25", "title": "Висша съвместна комисия ще работи за засилване на сътрудничеството между България и Кувейт"}
{"url": "http://www.focus-news.net/news/2018/04/25/2514907/pregled-na-mezhdunarodnite-novini-do-13-chasa-agentsiya-fokus.html", "text": "България продължава да пада в Индекса за свобода на пресата – в годишния доклад на „Репортери без граници“ страната ни е класирана на 111-то място, последно сред държавите от Европейския съюз, се казва на официалната интернет страница на организацията. Спрямо предходната година България е класирана с две места по-надолу.\r\nВъпреки че е настоящ ротационен председател на Европейския съвет (до края на юни 2018 г.) България е позиционирана по-назад от всички страни от Западните Балкани, някои от които са кандидати за членство в Общността. Корупцията и тайните споразумения между медиите са широко разпространени практики. \r\nРазпределянето на финансирането от ЕС за определени медии се извършва с пълна липса на прозрачност, което ги подкопава и улеснява прикриването на проблеми като цяло. Заплахите и атаките срещу журналистите са се засилили през последните месеци. „Може да се окаже опасно да бъдеш журналист в България“, е заключението на „Репортери без граници“.\r\nСред балканските страни Босна и Херцеговина е класирана най-напред – на 62-ро място. Следват Хърватия (62-ро място), Сърбия (76-то място), Косово (78-мо място), Черна гора (103-то място) и Македония (109-то място).\r\n*** Президентът на Иран Хасан Роухани постави под въпрос легитимността на исканията за договарянето на ново споразумение за ядрената програма на Техеран, след като държавните глави на САЩ и Франция призоваха за „нова“ сделка.\r\n„Те казват: Искаме да вземем решение за споразумение, постигнато от седем страни. С какво право?“, попита Роухани в реч.\r\nДен по-рано Макрон обяви нов подход към политиката на Иран и представи нова визия за устойчива политика в Близкия изток. „Искаме дългосрочна стабилност и мисля, че дискусиите, които имахме заедно, дадоха възможност да се открие пътя към ново споразумение\", заяви френският президент след срещата с Тръмп в Белия дом. Трябва да бъде договорена „нова сделка“ за ядрената програма на Иран и да бъде помислено за ограничаване на влиянието на Техеран в Близкия изток, подчерта Макрон. \r\nТръмп заплашва да изтегли САЩ от ядрената сделка с Иран, постигната през лятото на 2015 г. Крайният срок за решението му изтича на 12 май.\r\n*** Министри от 80 страни и почти 500 експерти се събират в Париж в сряда за конференция за борба срещу финансирането на терористични групировки като „Ислямска държава“ и „Ал Кайда“.\r\nТерористичните атаки стават все по-евтини след събитията от 11 септември 2011 г. в САЩ и особено през последните години, в които последователите на „Ислямска държава“ използват превозни средства и пушки като основно средство за извършване на нападения. \r\nФренските власти обаче остават загрижени за средствата, натрупани от джихадистката групировка в периода между 2014 г. и 2016 г., когато „Ислямска държава“ управляваше големи и богати на петрол територии в Ирак и Сирия.\r\nПредставител на Елисейския дворец, пожелал анонимност, информира журналистите, че годишните приходи на „Ислямска държава“ са оценени на около един милиард долара. „Тези групировки са много умели в използването на сложни техники за прехвърляне на финансовите ресурси“, обяснява източникът на редакцията. \r\nИдеята за двудневната конференция, която ще приключи с реч на френския президент Еманюел Макрон в четвъртък следобед, е да бъде споделен опит и добри практики, които могат да бъдат приложени на международно равнище.\r\n„Ислямска държава“ е изправена пред поражение на бойното поле в Сирия, но експертите предупреждават, че идеологията й ще продължи да съществува. Според мнозина от тях борбата срещу финансирането на терористични групировки е неефективна от 2001 г. насам.\r\n*** Докато дипломати от Гърция и Македония (в източника – Бивша югославска република Македония) се поготвят за възобновяване на преговорите във Виена за разрешаване на спора за името, европейският комисар по разширяването и политиката на добросъседство Йоханес Хан изрази оптимизъм, че въпросът може да бъде решен през следващите две седмици – изявление, което не се хареса на управляващите в Атина.\r\n„Аз съм оптимист, че през следващите две седмици ще имаме решение. Най-малко решение, което ще отвори пътя за началото на присъединителните преговори с Македония \", заяви Хан в доклад пред Комисията по външни работи на Европейския парламент. „Мисля, че всички са съгласни, че това би било полезно за страната, за обществото и за целия регион на Западните Балкани\", добави австрийският политик. \r\nПо-късно министър-председателят на Македония Зора Заев отбеляза, че подобно бързо решение би било добре дошло, макар че той самият призна, че не очаква да се случи по подобен начин. „Бих искал много, но не мисля, че е възможно\", коментира Заев.\r\nМинистерство на външните работи в Атина, от своя страна, разпространи изявление, в което описа коментарите на Хан като „неприятни\" и го моли да  „престане да подкопава\" преговорите със Скопие за разрешаване на спора с името.\r\nВ сряда, 25 април, министрите на външните работи на Македония и Гърция Никола Димитров и Никос Кодзиас ще проведат среща във Виена в опит да постигнат напредък в разрешаването на спора за името. Tова ще е трети разговор в австрийската столица между двамата министри.\r\nПървите дипломати на Атина и Скопие ще се опитат да постигнат пробив в преговорите, който би могъл да допринесе за евроатлантическата интеграция на югозападната ни съседка. \r\nДвете предишни седемчасови срещи във Виена загатват за още един маратон от преговори. Напрежението се повиши допълнително и заради песимистичните коментари на Кодзиас, който заяви, че следващите три месеца може да не са достатъчни за разрешаване на спора за името.\r\n*** Председателят на Европейския съвет Доналд Туск продължава балканската си обиколка с посещение в Сърбия, където ще проведе среща с държавния глава на западната ни съседка Александър Вучич.\r\nОчаква се фокусът на разговорите между двамата да бъде насочен основно към ЕС и Сърбия, европейската интеграция, регионалното сътрудничество и инвестициите.\r\nСлед дискусията, Вучич и Туск ще се срещнат с президента на Европейската инвестиционна банка Вернер Хойер и ще присъстват на подписването на финансовото споразумение между Европейската инвестиционна банка и Агенцията за въздушен трафик на Сърбия и Черна гора (SMATSA).След подписването на споразумението се планират медийни изявления, уточниха от пресслужбата на сръбския президент. \r\nПосещението на председателя на Европейския съвет в Сърбия е организирано в рамките на балканското му турне, което се провежда от 23 до 27 април.\r\nВ Брюксел подчертават, че Туск има много добри отношения със сръбския президент Александър Вучич. Следва да се припомни, че по време на последната им среща в Брюксел, на 14 юли миналата година, сръбският президент получи уверения, че страната ще бъде приета в ЕС веднага, след като изпълни условията за членство в Общността.  \r\nОсвен Сърбия, между 24 и 27 април Доналд Туск ще посети Албания, Черна гора, Сърбия, Босна и Херцеговина, Косово и ще завърши обиколката си в Скопие със срещата Бърдо-Бриони на 27 април. Обиколката е насочена към подготовката на предстоящата среща на високо равнище ЕС-Западните Балкани в София на 17 май. \r\nЦелта на процеса Бърдо-Бриони е да събере лидерите на Западните Балкани, както и тези на Словения и Хърватия, за да се укрепи политическия диалог и да се повиши нивото на доверие за решаване на двустранните и регионални спорове.\r\n*** Ръководителят на сръбската Служба за Косово и Метохия Марко Джурич призова косовските сърби да не се присъединяват към армията на Прищина и – позовавайки се на законодателството на Белград, заплаши с налагането на тежки наказания с до 10 г. лишаване от свобода на онези, които решат да станат част от бъдещата армия на най-младата държава на Балканите (ако бъде създадена).\r\nДжурич заяви, че създаването на косовска армия е незаконно и е в нарушение на Резолюция 1244 на Съвета за сигурност на ООН и на споразумението от Куманово, което слага край на войната в Косово през 1999 г. Джурич подчерта, че „Сръбска листа“, политическа структура, представляваща сърбите в Косово, която се противопоставя на създаването на косовска армия, има пълна подкрепа на президента на западната ни съседка Александър Вучич и на правителството на Сърбия.\r\nКосово полага усилия да превърне Косовските сили за сигурност (KSF) в армия на Косово чрез конституционни изменения. За да може Прищина да промени конституцията, гласовете на сръбските депутати са от решаващо значение, припомнят от редакцията.\r\n*** В 13 часа в сряда (местно време) съдът в Дания ще произнесе присъдата срещу  изобретателя Петер Мадсен, обвинен в бруталното убийство на младата шведска журналистка Ким Вал, чието обезглавено тяло бе намерено край бреговете на скандинавската страна.\r\nСпоред Бетина Халд Енгмарк, адвокат на обвиняемия, шест месеца лишаване от свобода биха били справедлива присъда за разчленяването, опаковането в торбички и хвърлянето във водата на тялото на шведската журналистка. Във финалната си пледоария Енгмарк критикува прокурора по делото за това, че не е успял да докаже вината на клиента й. Ако съдията уважи искането на защитата, това би означавало Мадсен да бъде пуснат веднага, тъй като бе лишен от свобода малко след убийството, извършено на 10 август 2017 г. \r\nПрокурорът Якоб Бух-Йепсен изненадващо призова за доживотна присъда, припомняйки, че Мадсън представи три различни версии за смъртта на Ким Вал. Психолози и лекари са единодушни, че Мадсен има отклонения. \r\n„Петер Мадсен представлява такава значима и непосредствена опасност за живота, тялото, здравето и свободата на други хора, че може да се наложи затвор, за да се предотврати опасността от него\", бе заключението на водещия медицински орган на Дания.\r\n***", "date": "2018.04.25", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/25/2514909/sport-grigor-dimitrov-pobedi-v-parviya-set-sreshtu-zhil-simon-v-barselona.html", "text": "Григор Димитров спечели първия сет с 6:2 срещу Жил Симон, на турнира на червени кортове в Барселона. Българинът направи пробив в шестия гейм, след което затвори сета с още един пробив в подаването на французина.\r\nДимитров и Симон имат осем мача помежду си в Тура, като френският тенисист води с 5:3 победи. Последните два успеха обаче са в сметката на българина – 2:0 сета в Синсинати през 2016 година и 3:1 сета през същия сезон на Уимбълдън. В последната им среща на клей победи французинът – 2:0 сета по-рано през 2016 година в Монако.\r\nВенцислав ДРАГОМАНОВ", "date": "2018.04.25", "title": "Спорт: Григор Димитров победи в първия сет срещу Жил Симон в Барселона"}
{"url": "http://www.focus-news.net/news/2018/04/25/2514914/rumen-hristov-upravitel-na-transportna-firma-kolani-ima-v-po-novite-avtobusi.html", "text": "Колани има в по-новите автобуси, които са на по 10-12 години, каза за Радио „Фокус“-Бургас Румен Христов, управител на една от големите транспортни фирми в Бургас. По думите му по-старите моторни превозни средства, които са преобладаваща бройка в страната, нямат колани. „Към момента на производство е нямало такова изискване и заради това не са оборудвани с колани“, каза още Христов. По думите му пътниците не използват коланите. \r\n„Нямаме такава култура. Има такава тенденция може би в резултат на засиления контрол през последните дни за ползване на колани, но според мен е чисто кампанийно, което ще отмине много бързо“, каза Христов. По думите му автобусите преминават преглед от механици всеки ден преди да тръгнат на път. Има периодично техническо обслужване . Една част от него е по график, а друго е в резултат на аварийни ситуации. Автобусите преминават и два пъти годишно технически преглед  през лицензираните за това пунктове. По думите на Христов фирмата няма негодни автобуси. По повод правостоящи пътници управителят каза, че за някои класове автобуси е позволено превоза на правостоящи хора на разстояние по маршрути до 30 км. „Това означава, че в градски условия е позволен превозът на правостоящи хора, както и в крайградски и междуселищни направления до 30 км също. Такива случаи са много рядко, като изключим туристическия сезон. Разписанията са съобразени с увеличения пътникопоток“, поясни Христов.\r\nМария РУСЕВА", "date": "2018.04.25", "title": "Румен Христов, управител на транспортна фирма: Колани има в по-новите автобуси"}
{"url": "http://www.focus-news.net/news/2018/04/25/2514911/rzi-stara-zagora-merkite-za-nedopuskane-na-salmonelnata-infektsiya-v-detska-gradina-breza-sa-svoevremenni-i-prodalzhavat-da-se-prilagat.html", "text": "Мерките за недопускане на салмонелната инфекция в Детска градина „Бреза” са своевременни и продължават да се прилагат. Това съобщиха от пресцентъра на РЗИ - Стара Загора. От последните изследвания за носителство за салмонела, извършени на 20 април на всички присъстващи деца и персонал от Детска градина „Бреза” № 4 в Стара Загора, резултатът е положителен при едно дете от засегнатата Втора група и при едни помощник-възпитател. \r\nОт 20 април до момента, положителни на салмонела ентеритидис лица са 14:\r\n-\t12 деца от Втора група, от които 2 заболели и 10 здрави заразоносители;\r\n-\t2-ма души от персонала – здрави заразоносители (помощник-готвач и помощник-възпитател).\r\nПоложителните на салмонела лица своевременно са отстранени от детското заведение и са насочени към личните им лекари за провеждане на лечение по антибиограма.\r\nИзвършена е повторна крайна дезинфекция на цялата детска градина, като това е направено още на 20 април.\r\nОбластна дирекция по безопасност на храните – Стара Загора предприе повторно вземане на проби от храна и отривки от външната среда на кухненския блок, резултатите от които са без отклонения от нормата.\r\nПродължава изследването на децата от детската градина, които не са били в детското заведение на 20 април.\r\nВ него се приемат деца само с отрицателни резултати за бактериално носителство.", "date": "2018.04.25", "title": "РЗИ - Стара Загора: Мерките за недопускане на салмонелната инфекция в Детска градина „Бреза” са своевременни и продължават да се прилагат"}
{"url": "http://www.focus-news.net/news/2018/04/25/2514915/veliko-tarnovo-nad-50-bezrabotni-sa-naeti-na-rabota-po-vreme-na-provelata-se-trudova-borsa-v-grada.html", "text": "Над 50 безработни лица са наети на работа по време на провелата се трудова борса във Велико Търново. Това съобщи на пресконференция директорът на Дирекция „Бюро по труда“ – Велико Търново Обрешко Нечев, предаде репортер на Радио „Фокус“ – Велико Търново. Трудовата борса се състоя на 18 април по проект „Готови за работа“. Тя е посетена от общо 371 търсещи работа лица, в това число и 28 младежи до 29 години, на които е била представена презентация по проект „Готови за робата“. Обрешко Нечев съобщи, че в борсата участие са взели 54 работодатели, осъществяващи дейност в областта на индустрията, строителството и услугите. От тях 38 са обявили общо 405 работни места за длъжностите сервитьор, барман, машинен оператор, общ работник, кофражист, брокер и други. „Към момента на обявените на трудовата борса свободни работни места са устроени  над 50 безработни лица. Очакванията са до края на месец май обявените работни места да бъдат усвоени почти на 100%“, посочи Обрешко Нечев.\r\nПроект „Готови на работа“ цели да стимулира активността на младежи до 29-годишна възраст включително, които не са нито в систената на образованието или в обучение, нито в заетост, и не са регистрирани като безработни лица в Агенцията по заетост, и да се подобрят възможностите им за намиране на работа и трудовата им реализация. Тя е насочена към мотивиране за активно поведение на пазара на труда на неактивни младежи от целевата група, с последващи дейности за улесняване включването в заетост и обучение. Общият размер на безвъзмездната финансова помощ по настоящата процедура е 10 000 000 лева.\r\nНадежда КРЪСТЕВА", "date": "2018.04.25", "title": "Велико Търново: Над 50 безработни са наети на работа по време на провелата се трудова борса в града"}
{"url": "http://www.focus-news.net/news/2018/04/25/2514918/burgas-tantsoviyat-spektakal-tela-i-dvizhenie-shte-bade-predstaven-v-akve-kalide-na-29-april.html", "text": "Танцовият спектакъл „Тела и движение“ ще бъде представен в „Акве Калиде“ на 29 април. Това съобщиха от пресцентъра на Община Бургас. Външното пространство на туристическия комплекс ще бъде превърнато в дансинг. На него грациозните балерини от клуб „Фрея“ ще представят много от своите изпълнения, с които са завоювали призови места на международни и национални фестивали и конкурси.\r\nШоуто ще започне в 11:00 часа, а входът е свободен. Инициативата е посветена на Международния ден на танца 29 април.\r\nТанцов клуб „Фрея“ е сформиран през 2012 г. от педагога и хореограф Диляна Бахматова -Игнатова. Клубът води активна състезателна дейност като представя достойно града и страната ни в национални и международни конкурси. Танцовата школа участва активно в спектакли и проекти на млади хореографи. Участията в европейски и световни шампионати в Германия, Чехия, Румъния, България донесоха златни отличия и признание на талантливите балерини на „Фрея“.", "date": "2018.04.25", "title": "Бургас: Танцовият спектакъл „Тела и движение“ ще бъде представен в „Акве Калиде“ на 29 април"}
{"url": "http://www.focus-news.net/news/2018/04/25/2514920/gl-arhitekt-na-smolyan-dimitar-dimov-kam-kolegite-si-nadyavam-se-s-vasha-pomosht-da-promenim-smolyan.html", "text": "Главният архитект на община Смолян Димитър Димов покани колегите си на среща, за да обсъдят проблемите относно паркирането, ОУП, визията на града и работата на Експертните съвети. Това съобщиха от пресцентъра на Община Смолян. Той каза, че такива срещи е добре да се провеждат поне един път в месеца, каквато е практиката в други общини. „Знам какво ме е дразнило и ще направя всичко възможно да не се допуска. Искам да се активизираме, да бъдем реално действащи архитекти и обществеността да го усети. В работата си като главен архитект ще разчитам на вашата помощ. При всички големи проекти на община Смолян искам да има и вашето становище, за да почувстват и хората, че ние сме тези, които създават облика на този град”, каза арх. Димов на колегите си. \r\nТой посочи, че вече се подобрява работата на експертните съвети, специалистите дават периодично становища, за да се нанесат корекции преди провеждането им. От 14 обекта, 9 вече са тръгнали, каза Димов. \r\nТой обяви, че в момента е върната за преработване Екологичната оценка от ОУП на Смолян, който до края на годината трябва да бъде приет. Арх. Димов апелира към колегите си добре да обсъдят този план, защото от всички тях зависи реализацията му. Той посочи още, че градът ни е налепен с некролози навсякъде и с реклами на фирми за бързи кредити, което го загрозява. \r\nЗаедно със зам.-кмета инж.Мариана Цекова са обиколили Смолян и са набелязали конкретни мерки по тези въпроси. \r\nБеше обсъден и въпросът с паркирането. Инж.Цекова каза, че проектонаредбата  ще бъде представена на Общинския съвет, предвижда се създаването на синя зона.\r\n„Надявам се с ваша помощ  да променим града“, апелира към колегите си арх. Димов в края на срещата.", "date": "2018.04.25", "title": "Гл. архитект на Смолян Димитър Димов към колегите си: Надявам се, с ваша помощ да променим Смолян"}
{"url": "http://www.focus-news.net/news/2018/04/25/2514921/diskusiyata-balgariya-v-evrozonata-ikonomicheskata-logika-sreshtu-mitovete-shte-se-provede-na-26-april.html", "text": "„Европа отново на път“ е поредица от събития, с която важният обществен разговор за бъдещето на ЕС започна и в България. Този разговор продължава с трето събитие, защото е време проевропейските сили и личности у нас да се обединят около позиционирането на България в интеграционното ядро на ЕС – Шенген и Еврозоната. Критериите за членство са изпълнени. Нужно е политическо решение. Това съобщиха от пресофиса на евродепутата Сергей Станишев. Дискусията „България В Еврозоната. Икономическата логика срещу митовете“ ще се проведе на 26 април 2018 г. от 11.30 часа в София Ивент Център, „Парадайз център“, София, ул. „Черни връх“ 100, ет 3. В нея ще вземат участие министър-председателят на Република България, министърът на финансите, политици от различни политически сили, икономисти, политолози, анализатори, журналисти, представители на гражданското общество и на научните среди.\r\nСъбитието е инициатива на президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение, и се организира от Академията за леви европейски политики (АЛЕП), Атлантическия клуб в България, Европейското международно движение, Изследователски център Тренд, Института за дясна политика, Либералния институт за политически анализи (ЛИПА), Института за пазарна икономика, ПанЕвропа България и Центъра за устойчиво развитие към УНСС.\r\nИнститутът за пазарна икономика и Центърът за устойчиво развитие към УНСС ще представят свои икономически анализи по темата, а „Сова харис“ – представително социологическо проучване за нагласите на българите за присъединяването към Еврозоната.", "date": "2018.04.25", "title": "Дискусията „България В Еврозоната. Икономическата логика срещу митовете“ ще се проведе на 26 април"}
{"url": "http://www.focus-news.net/news/2018/04/25/2514916/blagoevgrad-obshtinski-savet-bansko-shte-glasuva-programata-za-razvitie-na-turizma-v-obshtinata-za-2018-godina.html", "text": "Общински съвет-Банско ще гласува на днешното си заседание Програмата за развитие на туризма в общината за 2018 година, предаде репортер на Радио „Фокус“-Пирин. Клетва ще положи нов общински съветник – 29-годишният бизнесмен Ангел Недялков. Той заема мястото в местния парламент на починалия в края на месец март Александър Краваров. Дневният ред предвижда още: гласуване отчетите за изпълнение на Програмата за опазване на околната среда на Община Банско и Програмата за управление на отпадъците за 2017 година, разглеждане докладната записка от заместник-кмета Асен Кирицов относно годишен доклад за наблюдение изпълнението на Общински план за развитието на Община Банско за 2018 година и други.\r\nЛора КАЛЧЕВА", "date": "2018.04.25", "title": "Благоевград:  Общински съвет-Банско ще гласува Програмата за развитие на туризма в общината за 2018 година"}
{"url": "http://www.focus-news.net/news/2018/04/25/2514924/plovdiv-okolo-153-detsa-tryabva-da-postapyat-v-parvi-klas-v-obshtina-sadovo-tazi-godina.html", "text": "Около 153 деца трябва да постъпят в първи клас в община Садово тази година. Това каза за Радио „Фокус“ – Пловдив Николина Йорданова, експерт в отдел „Образование“ към община Садово. „Родените през 2011 година, които се водят по постоянен адрес на територията на общината са 169 деца. От тях ще трябва да се осъществи план-приема, но след като се провери във всяко населено място колко от тези деца се намират на територията на дадено населено място, за да може да се спази процедурата и родителите да подадат необходимите документи и да бъдат включени в приема, който училището ще обяви след като осъществи тази процедура“, каза Николина Йорданова. По думите й приемът се осъществява като се обявяват свободните места. За новата учебна година в момента има обявени 8 паралелки, които ще бъдат попълнени в седемте общински училища в област Садово. \r\n„Във всяко населено място ще има по една паралелка, която отговаря на броя деца които се намират на територията на общината. По данните, които са заложени от училищата трябва да се формират 8 паралелки по броя на децата, които те са планирали“, каза Николина Йорданова. Тя посочи, че това е все още само план, за който е рано да се каже дали ще се осъществи. По думите й в тези 8 паралелки трябва да постъпят близо 153 ученика, тъй като е осъществена предварителна информация с родителите. Те се намират на територията на общината. Йорданова коментира, че има деца, които се водят по постоянен адрес на майката, но всъщност не се намират на територията на община Садово, защото тя живее в друга община. Някои от тях се намират извън Пловдивска област, така че за този процес няма как да се кажем предварително  точно колко ще бъде бройката на децата. Николина Йорданова коментира, че закриване на паралелки няма да има. \r\n„При нас закриване не се налага, предвид броя на децата, които трябва да постъпят. Надявам се да не паднем под 153 деца като брой. Имаме 8 паралелки – единични паралелки във всички 7 училища. Между тях има и 3 средищни, които поемат деца от населени места, в които няма училища“, каза Йорданова. По думите й в община Садово липсва този проблем със закриване на паралелки, който го има в по-големите градове, като София и Пловдив, тъй като има по едно училище във всяко населено място и успяват да се обхванат необходимия брой деца. „Има планирана двойна паралелка в първи клас в село Караджово, но по данните, които от директора са подадени, което означава, че в едната паралелка трябва да има 15 деца, колкото е минимума в приема за първи клас, а в другата ще трябва да бъде с 14 деца“, каза Николина Йорданова. Тя допълни, че осъщественият прием, така както ще бъде през годината, може да се каже през септември месец. Тогава вече ще са преминали различните периоди, в които родителите са имали възможност да подадат необходимите документи.\r\nВесела КРЪСТЕВА", "date": "2018.04.25", "title": "Пловдив: Около 153 деца трябва да постъпят в първи клас в община Садово тази година"}
{"url": "http://www.focus-news.net/news/2018/04/25/2514923/ivelina-vasileva-gerb-vazhno-e-da-se-zapazi-strukturata-na-yugoiztochniya-rayon-koyto-se-predstavya-izklyuchitelno-dobre.html", "text": "Важно е да се запази структурата на Югоизточния район, който се представя изключително добре. Това каза пред журналисти народният представител от ПГ на ГЕРБ Ивелина Василева след инициираната от нея среща между представители на местната власт, депутати от 2-ри МИР Бургас от всички парламентарни групи и министър Николай Нанков за районирането, предаде репортер на Агенция „Фокус“. Тя отчете, че в срещата са участвали представители на всички парламентарни групи. „Искам от тяхно и от свое име да благодаря на министър Нанков, че се отзова. Изтъкнахме важността да се запази структурата, каквато в момента е действаща – Югоизточен район, който се представя изключително добре по отношение на икономическите параметри, развитието и реализацията на проекти на регионален принцип. Това, което коментирахме е необходимостта да се изясни и доколко новото деление предстои допълнително да бъде обсъждано и разбира се, адаптирано към новите регламенти на ЕС“, каза Василева. Тя обърна внимание, че предстои внасянето от страна на ЕК на предложението за многогодишната финансова рамка. По думите ѝ всичко това тепърва предстои и решенията ще бъдат взети. „Мнението на представители на местните власти, на нашите граждани, на всички народни представители  от всички парламентарни групи е да не се пристъпва към промяна що се отнася до Югоизточният район. Той да бъде запазен в този формат, който е в момента“, допълни Василева.\r\nДеница КИТАНОВА", "date": "2018.04.25", "title": "Ивелина Василева, ГЕРБ: Важно е да се запази структурата на Югоизточния район, който се представя изключително добре"}
{"url": "http://www.focus-news.net/news/2018/04/25/2514919/ministar-nikolay-nankov-problemat-s-delenieto-saobrazno-nuzhdite-na-evrostat-ne-e-v-yuzhna-balgariya-a-v-severna-balgariya.html", "text": "Проблемът с делението съобразно нуждите на Евростат не е в Южна България, а в Северна България. Това каза министърът на регионалното развитие и благоустройството Николай Нанков пред журналисти след срещата си с представители на местната власт и депутати от 2-ри МИР Бургас от всички парламентарни групи за районирането, предаде репортер на Агенция „Фокус“. По думите му в момента се прави не райониране, а деление съобразно статистическите цели и нужди на Евростат. Той поясни, че два от вариантите касаят промени в Северна България. „Темата с центровете не стои на дневен ред. Няма тема с центрове. Понастоящем няма центрове на райони“, каза той и поясни, че председателството на Регионалния съвет за развитие се поема на 6-месечен ротационен принцип. Министър Нанков благодари за организацията на срещата на Ивелина Василева от ГЕРБ по тема с бургаските депутати. „Аргументите на колегите бяха изключително обективни. Ще се съобразя с тях в бъдеще план“, коментира Нанков. „Решението не зависи пряко от мен, но ще се съобразя с всички аргументи“, допълни Нанков. \r\nДеница КИТАНОВА", "date": "2018.04.25", "title": "Министър Николай Нанков: Проблемът с делението съобразно нуждите на Евростат не е в Южна България, а в Северна България"}
{"url": "http://www.focus-news.net/news/2018/04/25/2514925/dimitar-nikolov-kmet-na-burgas-vrazkite-v-yugoiztochniya-rayon-sa-perfektni-v-infrastrukturen-i-komunikativen-plan.html", "text": "Връзките в Югоизточния район са перфектни в инфрастурктурен и комуникативен план. Това каза кметът на Община Бургас Димитър Николов пред журналисти след срещата си с депутати от 2-ри МИР Бургас от всички парламентарни групи и министър Николай Нанков за районирането, предаде репортер на Агенция „Фокус“. Той отчете, че представителите на региона работят нормално. \r\nДеница КИТАНОВА", "date": "2018.04.25", "title": "Димитър Николов, кмет на Бургас: Връзките в Югоизточния район са перфектни в инфраструктурен и комуникативен план"}
{"url": "http://www.focus-news.net/news/2018/04/25/2514929/pravdars-sarbiya-srabskata-armiya-shte-razpolaga-s-14-samoleta-mig-29.html", "text": "Сърбия скоро ще разполага с 14 самолета Миг-29,  с които напълно ще бъдат обновени Военновъздушните сили на страната. В допълнение към четирите изтребители, които по-рано бяха включени в състава на въоръжените сили на западната ни съседка, те разполагат с още шест машини, които към настоящия момент се ремонтират, а от Беларус се очакват още четири самолета, съобщава електронното издание Pravda.rs.\r\nВ интервю за белградски вестник министърът на отбраната на Сърбия Александър Вулин заяви, че Беларус е подарил на страната четири бойни самолета МиГ-29, които ще бъдат ремонтирани и модернизирани точно както и тези, получени от Русия. Съгласно думите му, щедрият подарък е плод на разговорите между президентите на Сърбия и Беларус – Александър Вучич и Александър Лукашенко. \r\nВулин добави, че от май следващата година Сърбия ще има ескадрила на модернизирани МиГ-29. Така западната ни съседка ще разполага с общо 14 МиГ-ове, които значително ще подобрят боеспособността й в небето. Освен това се очаква и доставките на първите хеликоптери H-145M, допълни военният министър на Белград. .Тереза Герова", "date": "2018.04.25", "title": "Pravda.rs (Сърбия): Сръбската армия ще разполага с 14 самолета МиГ-29"}
{"url": "http://www.focus-news.net/news/2018/04/25/2514928/burgas-33-to-izdanie-na-sastezanieto-po-sportni-tantsi-kupa-burgas-shte-se-provede-na-1-i-2-yuni.html", "text": "Престижното състезание по спортни танци „Купа Бургас“ ще събере световния елит в този спорт на 1  и 2 юни в зала „Младост“. Това съобщиха от пресцентъра на Община Бургас.\r\nВ 33-то издание ще вземат участие топ двойки от Малта, Русия, Латвия  Германия, Италия, Кипър, Турция, Гърция, Сърбия, Румъния, Естония, Азербайджан, Сан Марино, Испания, Молдова, България и др.\r\nТурнирът е кръг от WDSF Open.\r\n„Купа Бургас“ ще се журира от 13 съдии от 13 страни-членки на WDSF/Световната организация по спортни танци/.\r\nВ него ще участват повече от 48 двойки от 18 федерации.\r\n„Купа Бургас“ е изключително елитно и оспорвано състезание, което  осигурява на участващите двойки изключително висок брой точки за Световната ранг листа.\r\nТо се организира от КСТ „Бургас 1975“, Българска федерация по спортни танци и Община Бургас", "date": "2018.04.25", "title": "Бургас: 33-то издание на състезанието по спортни танци „Купа Бургас“ ще се проведе на 1 и 2 юни"}
{"url": "http://www.focus-news.net/news/2018/04/25/2514931/veliko-tarnovo-32-godishen-mazh-ot-svishtov-e-schupil-s-metalna-palka-cherepa-na-svoy-sagrazhdanin-pri-sbivane.html", "text": "32-годишен мъж от Свищов е обвинен в причиняване на средна телесна повреда на свой съгражданин, съобщиха от Областна дирекция на МВР – Велико Търново. Сбиването е станало през ноември 2016 година пред търговски обект в града. От проведените действия по разследването са събрани необходимите данни и след доклад в прокуратурата, като обвиняем е привлечен Д. Д. Той е нанесъл с метална палка удари в областта на главата на опонента си, в резултат на което му е причинил счупване на черепни кости и контузия на мозъка. Наложена ме у мярка за неотклонение „подписка“.", "date": "2018.04.25", "title": "Велико Търново: 32-годишен мъж от Свищов е счупил с метална палка черепа на свой съгражданин при сбиване"}
{"url": "http://www.focus-news.net/news/2018/04/25/2514930/sofiya-vitsepremierat-valeri-simeonov-shte-se-sreshtne-s-ukrainskiya-ministar-na-obrazovanieto-i-naukata-yuliya-grinevich.html", "text": "Заместник министър-председателят по икономическата и демографската политика Валери Симеонов ще проведе среща с украинския министър на образованието и науката Юлия Гриневич утре, 26 април. Това съобщиха от Правителствена информационна служба. Те ще обсъдят гарантирането на правата на българското малцинство в Украйна и активизиране на икономическото сътрудничество между двете държави.\r\nНа срещата ще присъства и посланикът на Украйна в България Микола Балтажи.", "date": "2018.04.25", "title": "София: Вицепремиерът Валери Симеонов ще се срещне с украинския министър на образованието и науката Юлия Гриневич"}
{"url": "http://www.focus-news.net/news/2018/04/25/2514926/sport-grigor-dimitrov-pobedi-zhil-simon-v-barselona.html", "text": "Григор Димитров спечели първия си мач на турнира на червени кортове в Барселона. Българинът победи Жил Симон с 6:2, 6:1 за час и 20 минути игра. При 2:2 в първия сет Димитров спечели седем поредни гейма, след което играта на французина вече не бе на ниво. Това е четвърта поредна победа на българина от девет мача помежду им.\r\nВ следващия кръг съперник на Григор Димитров ще бъде Малек Джазири от Тунис, който има една победа срещу българина тази година в края на февруари на турнира в Дубай.\r\nВенцислав ДРАГОМАНОВ", "date": "2018.04.25", "title": "Спорт: Григор Димитров победи Жил Симон в Барселона"}
{"url": "http://www.focus-news.net/news/2018/04/25/2514934/parlamentat-udalzhi-rabotnoto-si-vreme-do-priemane-na-promeni-v-tekst-ot-zakona-za-energetikata.html", "text": "Парламентът удължи работното си време до приемане на промени в текст от Закона за енергетиката. Това предложи народният представител от ПГ на ДПС Рамадан Аталай, предаде репортер на Агенция „Фокус“. „За“ предложението му гласуваха 85  народни представители, „против“ – 31 и „въздържали се“ - 9, с което то бе прието. \r\nДеница КИТАНОВА", "date": "2018.04.25", "title": "Парламентът удължи работното си време до приемане на промени в текст от Закона за енергетиката"}
{"url": "http://www.focus-news.net/news/2018/04/25/2514933/kyustendil-uchenitsi-pokazaha-umeniyata-si-za-okazvane-na-parva-dolekarska-pomosht.html", "text": "Ученици от Кюстендил и Дупница показаха уменията си за оказване на първа долекарска помощ, предаде репортер на Радио „Фокус” – Кюстендил. Това стана в рамките на провелото се областно състезание на ученическите екипи в Обединен детски комплекс. В състезанието тази година се включиха 12 отбора от Кюстендил и Дупница, както и представители на Холандския червен кръст. Участниците преминаха през общо 12 ситуации. Четири от пунктовете бяха пряко свързани с оказване на първа долекарска помощ – катастрофа с пострадали, избухване на барбекю,  работа с манекен, както и тест за проверка на знанията. Останалите пунктове бяха свързани с забавление и разтоварване. Учениците трябваше да танцуват, да напишат четиристишие на тема „Първа помощ”, да нарисуват лого на отбора, както и рисунка на БЧК.\r\nВенцеслав ИЛЧЕВ", "date": "2018.04.25", "title": "Кюстендил: Ученици показаха уменията си за оказване на първа долекарска помощ"}
{"url": "http://www.focus-news.net/news/2018/04/25/2514927/prokuror-ivan-geshev-s-gdbop-rabotim-kato-dobre-smazana-mashina.html", "text": "С ГДБОП работим като добре смазана машина. Това каза на брифинг административният ръководител на Специализираната прокуратура Иван Гешев, предаде репортер на Агенция „Фокус“. „Това е поредният ни случай, касаещ разследване за корупция и корупционни действия. Не мога да разбера на какво стъпват твърденията, че нищо не се прави по линия на корупцията. Мога да посоча и осъдителни присъди за корупция на магистрати. Съзнаваме, че тези резултати са недостатъчни и обществото и гражданите искат повече и затова Специализираната прокуратура има амбицията и възможността да предприеме действия по тази линия“, заяви Гешев във връзка с ареста на 10 служители на „Автомобилна администрация“ – Благoевград. Гешев заяви, че колегите му не искат благодарност, а подкрепа от гражданите с ясното съзнание, че те трябва да им дадат нещо, което държавата отдавна им дължи. „Имаме и законодателна възможност вече да я даде. Съзнаваме, че този, който ни е работодател, се нарича българското общество. Те ни плащат заплатите и са в правото си да изискват и очакват от нас резултати. Ние сме длъжни да им ги дадем. Не се притесняваме да даваме обяснения, защото нямаме притеснения. Продължаваме да считаме, че корупцията е някаква по-нискоразрядна престъпна дейност. Последните две години имаме добро взаимодействие с ГДБОП. Сигурен съм, че ще подобрим още повече работата си“, каза още Иван Гешев.", "date": "2018.04.25", "title": "Прокурор Иван Гешев: С ГДБОП работим като добре смазана машина"}
{"url": "http://www.focus-news.net/news/2018/04/25/2514917/tanjug-sarbiya-shte-nalozhi-kontramerki-na-harvatiya-zaradi-zabranata-za-vlizane-na-aleksandar-vulin.html", "text": "Министър-председателят на Сърбия Ана Бърнабич потвърди, че управляващите ще наложат контрамерки на Хърватия, след като Загреб забрани на военния министър на Белград Александър Вулин да влезе в страната, предава Tanjug, държавната информационна агенция на западната ни съседка. \r\nБърнабич заяви единствено, че мерките на Белград ще станат известни в сряда, 25 април.Тереза Герова", "date": "2018.04.25", "title": "Tanjug: Сърбия ще наложи контрамерки на Хърватия заради забраната за влизане на Александър Вулин"}
{"url": "http://www.focus-news.net/news/2018/04/25/2514936/kyustendil-obshtina-dupnitsa-predpriema-pochistvaneto-na-zapushenite-ulichni-shahti.html", "text": "Община Дупница предприема почистването на запушените улични шахти. Това каза пред Радио „Фокус” – Кюстендил Христо Апостолов, говорител на Община Дупница. По думите му вече е извършена проверка на всички улични шахти. Комисия е направила оглед и е установила повече от 30 улични шахти, които са запушени и може да създадат проблеми при обилни валежи. Поради тази причина е разпоредено почистване на шахтите, което ще започне от 26 април. „Има запушени шахти не само по главните, но и по второстепенните улици. Почистването им ще се извърши в рамките на няколко дни, защото след това ще започне и пролетното миене на улиците”, каза Христо Апостолов. По думите му миенето на улиците и площадните пространства ще започне от 2 май и ще продължи до 5 май. Ще се обърне внимание и на паркингите в централната градска част.\r\nВенцеслав ИЛЧЕВ", "date": "2018.04.25", "title": "Кюстендил: Община Дупница предприема почистването на запушените улични шахти"}
{"url": "http://www.focus-news.net/news/2018/04/25/2514922/natsionalno-predstavitelstvo-na-studentskite-saveti-izrazyava-zadovolstvoto-si-ot-tsyalostnoto-provezhdane-na-evropeyskata-mladezhka-konferentsiya-v-balgariya.html", "text": "Национално представителство на студентските съвети изразява задоволството си от цялостното провеждане на Европейската младежка конференция в България. Това става ясно от позиция на Националното представителство на студентските съвети в Република България относно провеждането на Европейската младежка конференция в България под патронажа на Българското председателство на Съвета на ЕС. Агенция \"Фокус\" публикува позицията без редакторска намеса.", "date": "2018.04.25", "title": "Национално представителство на студентските съвети изразява задоволството си от цялостното провеждане на Европейската младежка конференция в България"}
{"url": "http://www.focus-news.net/news/2018/04/25/2514912/vladimir-klisurov-se-samootvezhda-kato-variant-za-zamestvasht-kmeta-na-stolichniya-rayon-mladost-desislava-ivancheva.html", "text": "Владимир Клисуров се самоотвежда като вариант за заместващ кмета на столичния район \"Младост\" Десислава Иванчева. Това става ясно от декларация от заместник-кметовете на район \"Младост\" и тяхното становище относно казуса с това, кой ще поеме функциите на временно изпълняващ кметските задължения в района, за да функционират процесите в администрацията нормално. Агенция \"Фокус\" публикува текста на декларацията без редакторска намеса.", "date": "2018.04.25", "title": "Владимир Клисуров се самоотвежда като вариант за заместващ кмета на столичния район \"Младост\" Десислава Иванчева"}
{"url": "http://www.focus-news.net/news/2018/04/25/2514940/varna-166-sluchaya-na-fizicheska-agresiya-sa-registrirani-v-uchilishtata-v-oblastta-prez-parviya-ucheben-srok.html", "text": "166 случая на физическа агресия са регистрирани в училищата във Варна и областта през първия учебен срок на учебната 2017/2018 година. Това каза в интервю за Радио „Фокус” – Варна Венцеслава Генова, началник на Регионално управление на образованието (РУО) във Варна. За същия период на миналата година регистрираните случаи са 158. Съпоставителният анализ на данните отчита сериозно намаляване на вербалната агресия в училище, като за първия срок на миналата учебна година са регистрирани 425 случая, а в края на първия учебен срок тази година са отчетени 207 случая на вербална агресия. По думите на Венцеслава Генова намаляват регистрираните случаи на суицидни опити, тормоз, кибертормоз и кражби. Увеличени са случаите на автоагресия и вандализъм. Венцеслава Генова отбеляза, че за първия срок на учебната 2017/2018 година са регистрирани два случая на насилие от учители над родители и ученици, докато за същия период на миналата учебна година е бил регистриран само един случай. От 18 на 14 са намалели регистрираните случаи на насилие на ученици и родители над учители.\r\nМарияна ВАЛЕНТИНОВА", "date": "2018.04.25", "title": "Варна: 166 случая на физическа агресия са регистрирани в училищата в областта през първия учебен срок"}
{"url": "http://www.focus-news.net/news/2018/04/25/2514941/yordan-yordanov-kmet-na-dobrich-obshtinata-e-pokrila-zadalzheniyata-na-troleybusen-transport-eood-kam-nap-dobrich.html", "text": "Общината е покрила задълженията на „Тролейбусен транспорт“ ЕООД към НАП Добрич. Това съобщи кметът на Добрич Йордан Йорданов,  предаде кореспондент на Радио „Фокус”. Той отбеляза, че е мечта за администрацията да бъдат слети „Тролейбусен транспорт“ ЕООД и „Автобусен транспорт“ ЕООД в „Градски транспорт“ ЕООД и това вече е възможно. Следващите седмици предстои да бъдат предприети подобни действия. По думите на Росен Русев, управител на „Тролейбусен транспорт“ ЕООД, разходите на дружеството са във връзка с охраната на обекти със система СОТ, с поддържане и профилактика на трафопоста на дружеството. „Тролейбусен транспорт” ЕООД е дружество с мажоритарен собственик Община град Добрич. Основано е на 4 февруари 1998 г. След спиране на тролейбусния транспорт фирмата преустановява транспортната услуга и към момента приходите се формират от отдаване под наем на активи на дружеството и реклама. В бъдеще търговската дейност няма да бъде възстановена. На 1 март тази година е финализирана сделка по продажба чрез търг на бившия ТИС (токоизправителна станция )„Център“. Така са изплатени всички задължения към НАП. Приходите на дружеството са в размер на 21  хил. лв. Финансовият резултат за стопанската 2017 година е отрицателен. Това е посочено в Годишния отчет и Баланса за 2017 година. \r\nЖулиета НИКОЛОВА", "date": "2018.04.25", "title": "Йордан Йорданов, кмет на Добрич: Общината е покрила задълженията на „Тролейбусен транспорт“ ЕООД към НАП Добрич"}
{"url": "http://www.focus-news.net/news/2018/04/25/2514942/d-r-magdalena-staneva-rzi-pazardzhik-imunizatsiyata-e-vazhna-za-detsata-a-revaksinatsiyata-za-vazrastnite-za-da-izgradyat-imunitet-sreshtu-infektsioznite-bolesti.html", "text": "Много от тежките инфекциозни заболявания водят до летален изход, затова имунизацията е един от основните начини за предотвратяването им, каза за Радио „Фокус“ – Пазарджик д-р Магдалена Станева, директор на дирекция „Надзор на заразните болести“ в РЗИ-Пазарджик. По думите й част от тези заболявания могат да доведат и до инвалидизация. Всяко едно заразно заболяване, което може да се предотврати с ваксина, не подлежи на отказ от пациента. \r\n„За отделния индивид ваксинацията осигурява пълна специфична защита от заразни заболявания,  техните клинични проявления и разбира се, летален изход. За обществото пък се осигурява траен колективен имунитет, за да няма разпространение на инфекциозни заболявания и епидемии“, уточни д-р Станева. За пример тя посочи тежката инфекция от морбили, която е направила пробив в колективния имунитет през 2010 година, когато са се разболели близо 25 000 деца. След имунизацията, през 2017 години случаите са били само 20. „Ваксинацията се свързва с ранна детска възраст, но се пропуска важен факт, че за възрастните тя също е важна, за да изградят имунитет. Именно за това е важна е реваксинацията в зряла възраст“, обясни д-р Станева.\r\nАлбена ЖИЛЕКОВА", "date": "2018.04.25", "title": "Д-р Магдалена Станева, РЗИ-Пазарджик: Имунизацията е важна за децата, а реваксинацията – за възрастните, за да изградят имунитет срещу инфекциозните болести"}
{"url": "http://www.focus-news.net/news/2018/04/25/2514937/smolyan-foto-kapanite-v-rayona-na-selo-barutin-ne-sa-zasneli-mechka.html", "text": "До днес на поставените фото капани на мястото, където в събота бяха намерени три мечета, няма заснета мечка или постъпила друга информация, която категорично да докаже, че майката на мечетата е в близост. Това установиха експерти от РИОСВ – Смолян при проведени наблюдения във връзка с издирването на майката на спасените в събота мечета в района на село Барутин, Община Доспат. Мечетата  бяха спасени след акцията на МОСВ, РИОСВ – Смолян и фондация „Четири лапи“ и бяха настанени в парка за танцуващи мечки „Белица“.\r\nПри ежедневния теренен обход са забелязани множество следи от мечки, като за едни от тях може да се предположи, че са на майката. Констатирани са близо  до мястото, където са намерени малките, и като размер отговарят на женски индивид. Открити са и други следи на мечка с две малки, както и на още два екземпляра, като по размера на следата може да се допусне, че са мъжки. Въпреки че фото капаните са поставяни на места в близост до следите, както и до мястото, където са намерени мечетата, от събота до сега няма заснета мечка. \r\nЛипсата на категорични доказателства – снимки от фото капани, показващи както индивида, така и периодите на активност и поведение и наличието на други мечки, включително на друга майка и мъжки, излагат на много висок риск дейностите по връщането в природата на малките мечета. Има реална опасност дори ако екземплярът с установените следи да е майката, тя да не припознае мечетата, поради факта, че те са пипани от хора. Друга опасност е при оставянето им те да бъдат открити първо от друго животно – друга мечка или вълк. \r\nОткритите в събота мечета бяха приети в парка за танцуващи мечки край Белица, стопанисван от „Четири лапи“ и фондацията на Бриджит Бардо, където за тях се полагат специализирани грижи. По данни на специалистите в парка мечетата се хранят нормално и вече преодоляват стреса от струпването на много хора. Тъй като животните са успешно захранени с козе мляко и тяхната адаптация протича безпроблемно, мнението на специалистите е, че  връщането на мечетата в естествената им среда крие сериозни рискове за тяхното оцеляване. В тази връзка е преценено, че дивите животни трябва да получат грижи в Център за диви животни в Гърция, което ще стане със съдействието на фондация „Четири лапи“. Там мечетата ще бъдат отгледани с минимално човешко въздействие, което ще спомогне за успешно сформиране на индивидуални жизнени рефлекси, позволяващи оцеляването им в естествена среда.", "date": "2018.04.25", "title": "Смолян: Фото капаните в района на село Барутин не са заснели мечка"}
{"url": "http://www.focus-news.net/news/2018/04/25/2514944/nov-model-na-organizatsiya-na-neotlozhnata-pomosht-v-parvichnata-izvanbolnichna-meditsinska-pomosht-ima-za-zadacha-da-predlozhi-sformirana-ot-ministar-kiril-ananiev-rabotna-grupa.html", "text": "Петима представители на Министерството на здравеопазването (МЗ), трима на Националната здравноосигурителна каса и петима на Българския лекарски съюз, в това число трима от Националното сдружение на общопрактикуващите лекари в България, участват в сформирана със заповед на министър Кирил Ананиев работна група, която има за задача да предложи нов модел на организация на неотложната помощ в рамките на първичната извънболнична медицинска помощ (ПИМП). Това съобщиха от пресцентъра на Министерството на здравеопазването. Експертите ще прегледат възможностите за реализиране на промени в действащата нормативна уредба, а като краен резултат от работата им се изисква предлагането на нов нормативен акт, който да бъде представен на здравния министър. Представителите на здравното министерство вече са готови с конкретни анализи. \r\nЦелта е да бъде решен въпросът с осигуряването на достъп до медицинска помощ извън обявения работен график на общопрактикуващите лекари. Преразглеждането на 24-часовата осигуреност на медицинска помощ е част от усилията на МЗ за гарантиране на достъп до неотложна медицинска помощ за всички здравноосигурени лица. \r\nПрипомняме, че в момента общопрактикуващите лекари са задължени да бъдат на денонощно разположение. Съгласно Наредбата за пакета от здравни дейности, гарантирани от бюджета на НЗОК това може да стане по няколко начина: чрез дежурен кабинет на групова практика, в която общопрактикуващ лекар е съучредител, чрез сключен договор с друго лечебно заведение/кабинет за ПИМП, чрез договор с лечебно заведение с разкрит филиал на спешна помощ и др. \r\nНа друга работна група министър Ананиев е възложил да извърши преглед на действащата нормативна база в системите на здравеопазването и здравното осигуряване и свързаните с нея отчети и данни, които се подават към институциите. В началото на месец юни работната група трябва да излезе с конкретни предложения за намаляване на административната тежест. \r\nЦелта е да се намали бюрократичната работа на работещите в системата на здравеопазването, администрациите да набавят необходимата им информация по вътрешноведомствен път, както и да се осигури по-пълен и бърз достъп до здравна информация от страна на гражданите.", "date": "2018.04.25", "title": "Нов модел на организация на неотложната помощ в първичната извънболнична медицинска помощ има за задача да предложи сформирана от министър Кирил Ананиев работна група"}
{"url": "http://www.focus-news.net/news/2018/04/25/2514943/veselin-doshkov-prevozvach-avtobusite-sa-obezopaseni-no-patnitsite-prenebregvat-vsichki-iziskvaniya-za-bezopasnost-pri-patuvane.html", "text": "Автобусите са обезопасени, но пътниците пренебрегват всички изисквания за безопасност при пътуване. Това каза за Радио „Фокус“ – Пловдив Веселин Дошков, член на УС на Националното сдружение на автобусните превозвачи и управител на фирма за автобусни превози в Пловдив. По думите му, проблемите, възникнали при автобусни превози, са свързани най-вече с човешкия фактор в две посоки. „Едната посока е качеството на водачите, които ние използваме, и техните потенциални възможности. Към момента в Пловдивския регион се търсят над 3000 шофьори. Би следвало да е ясно, че в това отношение търпим много сериозна критика. Ние просто търсим хора, които да разполагат с необходимите документи. Няма никаква възможност за подбор по отношение на качеството на персонала“, коментира Веселин Дошков. Той посочи, че другият фактор са пътниците, които пренебрегват изискванията за сигурност при пътуване с автобус. „Дори влизат в конфликт с водачите, когато става дума за ползване на колани. Съвсем естествено, това води до проблеми и занижаване сигурността на пътуването“, каза Дошков. Той подчерта, че автобусите, произведени след 2006-2007 година са оборудвани с колани. „За съжаление, доколкото съм запознат, няма изискване за задължително закопчаване на коланите в автобусите. Но идете и накарайте един пътник да си сложи колан. Ще последват крясъци, викове и заплахи. В крайна сметка, коланът ще бъде сложен, но за малко, след което пътникът ще го свали“, каза Веселин Дошков.\r\nСпоред него е недопустимо поставянето на колани от пътниците да се вменява като задължение на превозвачите. „Някои се опитват да вменят това задължение на превозвачите. Стига вече. Прекалено много задължение ни вмениха, за да ни вменят сега и това. Ще посоча пример. Когато органите на „Пътна полиция“ спрат лек автомобил за проверка, те глобяват пътника до водача, ако той няма колан, а не самия водач. В крайна сметка, някои от нашите автобуси имат светлинна сигнализация – лампа, която инструктира пътниците, че трябва да закопчеят коланите. Оттам нататък не считам, че превозвачите трябва да бъдат пазванти и за това“, коментира Веселин Дошков.\r\nПо отношение наличието на правостоящи граждани, които пътуват на дълги разстояния, той посочи, че това е недопустимо. „В автобусите от клас III, които са пригодени само за седящи пътници, е недопустимо пътуване на правостоящи. Но веднага отварям една скоба – в автобусите от клас II, пътуване до 30 км, е допустимо транспортиране на правостоящи пътници. Клас II са други тип автобуси. При тях има възможност за правостоящи и съответно съоръжения, чрез които пътниците да застанат в устойчиво положение. Имайте предвид ръкохватки по седалките, така наречените тръбни ръкохватки в горната част на автобуса, до багажниците, почти като в автобусите от градския транспорт. Това създава възможност за пътуване на правостоящи“, обясни Веселин Дошков.\r\nТони МИХАЙЛОВ", "date": "2018.04.25", "title": "Веселин Дошков, превозвач: Автобусите са обезопасени, но пътниците пренебрегват всички изисквания за безопасност при пътуване"}
{"url": "http://www.focus-news.net/news/2018/04/25/2514935/prokuror-daniela-nacheva-zadarzhanite-inspektori-ot-avtomobilna-administratsiya-blagoevgrad-sa-poluchavali-podkupi-po-okolo-300-evro-v-plikove.html", "text": "До момента са задържани 10 лица. Те са инспектори в областен отдел „Автомобилна администрация“-Благоевград. Това каза на брифинг зам.-административният ръководител на Специализираната прокуратура Даниела Начева, предаде репортер на Агенция „Фокус“. „Те са осъществявали функции по контрол на дейността на транспортни дружества. Престъпната схема е била осъществявана по следния начин. Инспекторите са работили в екипи от по двама души. Те са действали в тази конфигурация в срок от един месец. В рамките на този месец след неговото изтичане те са били прегрупирани на ротационен принцип. Съответно транспортните фирми са получавали известия от съответния инспектор, че ще им бъде извършена проверка. В тези известия са били посочвани нужните документи, които те следва да представят за осъществяване на тази проверка. Документите са били представяни на място в работните помещения на тези инспектори. Съответно начинът, по който е извършвана проверката и установяването на сериозни нарушения, които по закон е следвало да се санкционират с глоби от порядъка на хиляди левове, са били замествани с дребни нарушения“, заяви Начева. По думите ѝ инспекторите са търсили възможност да издадат акт за установяване на нарушение, което се санкционира с минималната глоба от 200 лв. „Обикновено това били изтекли срокове на годишни технически прегледи на транспортни средства, които следвало да осъществяват транспортна дейност. Имало е и случаи, при които за да се стигне до такъв минимален размер на глобата и да се установи нарушение, което да се не санкционира тежко, самите инспектори са извършвали подправка на товарителници на конкретни транспортни средства, така че да се окаже, че към датата на извършване на съответния транспорт, конкретното транспортно средство е били с изтекъл годишен технически преглед“, допълни тя. Според нея по този начин от една страна са отчитали активна дейност по контрол на тези транспортни фирми, а от друга – сериозните нарушения, които тези фирми са допускали, са били прикривани. „Съответната компенсация за това са били съответните подкупи, получавани от инспекторите. Тези подкупи са били поставени в пликове, размерът е бил около 300 евро на транспортна фирма и са били поднасяни в работните помещения на тези инспектори под документите, които е следвало да представят. Екипите са били формирани на случаен принцип във всеки определен ден под график. В края на работния ден сумите, събирани като подкуп са били разпределяни между инспекторите, участвали в конкретния ден в дадена проверка на дадена транспортна фирма“, каза още прокурорът.", "date": "2018.04.25", "title": "Прокурор Даниела Начева: Задържаните инспектори от „Автомобилна администрация“-Благоевград са получавали подкупи по около 300 евро в пликове"}
{"url": "http://www.focus-news.net/news/2018/04/25/2514938/prokuror-daniela-nacheva-za-72-chasa-sa-zadarzhani-10-te-inspektori-ot-avtomobilna-administratsiya-blagoevgrad.html", "text": "За 72 часа са задържани 10-те инспектори от „Автомобилна администрация“-Благоевград. Това каза на брифинг зам.-административният ръководител на Специализираната прокуратура Даниела Начева, предаде репортер на Агенция „Фокус“. „Интересното е, че повечето транспортни фирми са с управители и представители, които не са български граждани. Те са били упълномощили счетоводни кантори, които да ги обслужват счетоводно. В повечето случаи един счетоводител е обслужвал няколко дружества. В момента се предявяват постановленията за привличане на 10 инспектори, които трябва да дават обяснения. Задържани са за срок от 72 часа“, заяви Начева. По думите ѝ средно дневно сумата, която е разпределяна като подкупи, за да се извършва тази дейност, е от порядъка на 1200 евро. „Всички тези 10 души са ползвали две помещения. Имало е случаи, когато са се консултирали по между си как да установят и формулират дребно нарушение, за да може да се наложи минимална санкция и по този повод да се поиска подкуп за това, че фирмите няма да бъдат санкционирани“, каза още Даниела Начева.", "date": "2018.04.25", "title": "Прокурор Даниела Начева: За 72 часа са задържани 10-те инспектори от „Автомобилна администрация“-Благоевград"}
{"url": "http://www.focus-news.net/news/2018/04/25/2514946/rayonnata-prokuratura-vav-varna-predade-na-sad-mazh-prisvoil-zdravni-i-pensionni-osigurovki-na-samoosiguryavashti-se-litsa.html", "text": "На съд с обвинителен акт на Районната прокуратура във Варна е бил предаден 52-годишният Николай М. за присвояване на здравни и пенсионни осигуровки на четири самоосигуряващи се лица. Това съобщиха от пресцентъра на Апелативна прокуратура – Варна. Той ще отговаря за продължавано  престъпление по член 206, ал. 1, във връзка с член 26, ал. 1 от НК, извършено с девет изпълнителни деяния. \r\nПодсъдимият Николай М. и неговата майка обслужвали счетоводно няколко фирми. Всеки месец собствениците им заплащали на ръка здравните и социалните си осигуровки на счетоводителката и сина й, а те ги внасяли в ТД на НАП във Варна. Някои от тях заплащали по този начин и авансовия данък за дейността си. \r\nСлед като майката на подсъдимия се разболяла, счетоводната дейност била поета от него изцяло. Така в периода от 27 май до 26 ноември 2014 год. Николай М. събирал средствата на четирите самоосигуряващи се лица за здравни и пенсионни осигуровки, но не ги внасял в ТД на НАП, а ги харчел за лични нужди. Общата сума от престъпните действия на 52-годишния подсъдим са в размер на 1582 лева. До приключване на досъдебното производство сумата не е възстановена на потърпевшите лица, въпреки че Николай М. направил самопризнания. \r\nАко бъде признат за виновен от Варненския районен съд,  подсъдимият може да получи наказание от 1 до 6 години лишаване от свобода.", "date": "2018.04.25", "title": "Районната прокуратура във Варна предаде на съд мъж, присвоил здравни и пенсионни осигуровки на самоосигуряващи се лица"}
{"url": "http://www.focus-news.net/news/2018/04/25/2514932/kolinda-grabar-kitarovich-ne-me-interesuvat-kontramerkite-na-sarbiya.html", "text": "Държавният глава на Хърватия Колинда Грабар-Китарович заяви, че не се интересува от реципрочните мерки, които Сърбия ще въведе заради решението на Загреб да не допусне в страната военният министър на Белград Александър Вулин, предава македонската информационна агенция „Макфакс“.\r\n„Не се интересувам от отговора на Сърбия, а само как ще продължи диалогът. Сърбия трябва да реши какво да направи по-нататък\", поясни Грабар-Китарович.\r\nЗапитана за това как оценява отношенията между двете страни след инцидента, който предизвика лидера на сръбските радикали Воислав Шешел, и изявлението на сръбския министър на отбраната Александър Вулин, Китарович заяви, че не е доволна от състоянието им. \r\n„От години работим по посещението на Вучич в Хърватия и конкретните мерки, които трябва да бъдат предприети за разрешаване на откритите проблеми\", припомни президентът на Хърватия.\r\nПо-рано министър-председателят на Сърбия Ана Бърнабич потвърди, че управляващите ще наложат контрамерки на Хърватия, след като Загреб забрани на военния министър на Белград Александър Вулин да влезе в страната. Тереза Герова", "date": "2018.04.25", "title": "Колинда Грабар-Китарович: Не ме интересуват контрамерките на Сърбия"}
{"url": "http://www.focus-news.net/news/2018/04/25/2514950/sofiya-bdzh-shte-osiguri-bezplaten-prevoz-za-velosipedite-na-uchastnitsite-v-bayk-i-ran-za-chepan.html", "text": "На 28-и април (събота) „БДЖ-Пътнически превози” ЕООД ще осигури безплатен превоз за велосипедите на участниците в ежегодното състезание „Байк и Рън за Чепън”. Това съобщиха от пресцентъра на БДЖ. Надпреварата по планинско бягане и колоездене ще се проведе за седми път край гр. Драгоман, а националният железопътен превозвач за четвърта поредна година ще партнира на състезанието. \r\nТрадиционното състезание ще се проведе през съботния ден и ще привлече в района на Драгоман и Чепън планина любителите на планинското бягане и колоездене от всички възрасти.\r\nОсновна цел на „Байк и Рън за Чепън“ е да популяризира велосипеда и бягането като здравословни начини за придвижване. Като представител на най-екологичния транспорт в България, а именно железопътният, „БДЖ-Пътнически превози” ЕООД подкрепя инициативата, като осигурява специални композиции с вагон-фургони за превоз на велосипедите на над 80 участника.\r\nАктивистите в състезанието „Байк и Рън за Чепън”, заедно със своите велосипеди, ще пътуват с влак по маршрута от София до Драгоман и обратно. За тяхното удобно придвижване националният железопътен превозвaч ще осигури безплатно вагон-фургони към съставите на два пътнически влака, движещи се по този маршрут. Това са сутрешният пътнически влак №10202, който заминава от София в 07:25 ч. и пристига в Драгоман в 08:32 ч. и бързият влак №7991, който тръгва от Драгoман в 17:44 ч. и пристига на Централна гара София в 18:50 ч.", "date": "2018.04.25", "title": "София: БДЖ ще осигури безплатен превоз за велосипедите на участниците в „Байк и Рън за Чепън”"}
{"url": "http://www.focus-news.net/news/2018/04/25/2514949/pernik-za-peti-poreden-pat-gradat-shte-bade-domakin-na-folklornoto-nadigravane-za-lyubitelski-klubove-priyateli-chrez-tantsa.html", "text": "За пети пореден път Перник ще бъде домакин на фолклорното надиграване за любителски клубове „Приятели чрез танца”, организирано от Общината и танцова къща “Приятели чрез танца” към сдружение „Дай, бабо, огънче!“. Това съобщиха от пресцентъра на Община Перник. \r\nТрадиционното вече събитие тази година ще бъде на 28 април и ще започне в 11.30 ч. с дефиле до площад „Кракра”, където в 12.00 ч. ще стане и откриването. Фестивалната и Конкурсната програма ще стартират в 14.00 ч. в зала „Борис Гюдеров”.\r\n В раздел „Фестивална програма” клубовете ще изпълняват две автентични хора, а в раздел „Конкурсна програма” – обработка на хоро, като хореографското решение трябва да започва с автентичния му образец. И в двата раздела участниците са разделени на три възрастови групи – детска, младежка и смесена. \r\nЗадължително условие за участие е съставите да могат да играят  характерните  за Граово хора -  Граовско; Четворно; Сватбарско, които ще се танцуват от всички групи при откриването на площад „ Кракра“\r\nКакто всяка година така и тази за голямата награда на кмета на Община Перник – тъпан, ще се борят 26 любителски фолклорни състава с 540 участници от Перник, София – град, София - област, Варна, Козлодуй, Ботевград, Самоков и Дупница. \r\nИнициативата е част от Общинския годишен план за младежта 2018 и е включена в Годишния план на Консултативния съвет за младежка политика към кмета на Перник.", "date": "2018.04.25", "title": "Перник: За пети пореден път градът ще бъде домакин на фолклорното надиграване за любителски клубове „Приятели чрез танца”"}
{"url": "http://www.focus-news.net/news/2018/04/25/2514952/darzhavniyat-glava-rumen-radev-shte-provede-sreshti-na-dondukov-2-na-26-april.html", "text": "На 26 април 2018 г., четвъртък, президентът Румен Радев ще проведе срещи на „Дондуков“ 2. Това съобщиха от прессекретариата на държавния глава. \r\nВ 09.00 часа президентът ще приеме Валдис Домбровскис, заместник-председател на Европейската комисия за еврото и социалния диалог. \r\nВ 11.30 часа Румен Радев ще разговаря с Ули Маурер, вицепрезидент на Конфедерация Швейцария и ръководител на Федералния департамент на финансите. \r\nВ 12.20 часа държавният глава ще се срещне с министъра на образованието и науката на Украйна Лилия Гриневич.", "date": "2018.04.25", "title": "Държавният глава Румен Радев ще проведе срещи на „Дондуков“ 2 на 26 април"}
{"url": "http://www.focus-news.net/news/2018/04/25/2514948/tsvetan-tsvetanov-gerb-ne-priemam-za-normalno-i-se-razgranichavam-ot-poseshtenieto-na-volen-siderov-v-krim-predstoyashtite-dni-shte-se-saberem-na-koalitsionen-savet.html", "text": "Не приемам за нормално и се разграничавам от посещението на Волен Сидеров в Крим - предстоящите дни ще се съберем на коалиционен съвет. Това каза председателят на ПГ на ГЕРБ Цветан Цветанов пред журналисти във връзка с посещението на лидера на Атака Волен Сидеров в Крим, предаде репортер на Агенция „Фокус“. „В предстоящия дни ще се съберем\", каза Цветанов и поясни, че няма да се обсъжда само темата за Атака, а и теми, свързани със законодателството и програмата за управление. Той посочи, че Волен Сидеров не е изразител на външната политика на правителството. \r\nДеница КИТАНОВА", "date": "2018.04.25", "title": "Цветан Цветанов, ГЕРБ: Не приемам за нормално и се разграничавам от посещението на Волен Сидеров в Крим - предстоящите дни ще се съберем на коалиционен съвет"}
{"url": "http://www.focus-news.net/news/2018/04/25/2514939/anadolu-agency-turtsiya-othvarli-politicheski-motiviraniya-priziv-na-pase-za-otlagane-na-predsrochnite-izbori.html", "text": "Турция отхвърли „политически мотивирания\" призив на Комисията по мониторинг на Парламентарната асамблея на Съвета на Европа (ПАСЕ) за отлагане на предсрочните президентски и парламентарни избори, които ще се проведат на 24 юни, предава държавната агенция Anadolu Agency.\r\n„Това политически мотивирано изявление на Комисията по мониторинг на ПАСЕ противоречи на най-основните принципи на суверенитета и демокрацията\", заяви говорителят на външното министерство в Анкара Хами Аксой в изявление, публикувано в сряда. В изказването си Аксой подчерт: „[ПАСЕ] също така пренебрегва решенията на турското Велико народно събрание, което отразява волята на народа ни\".\r\nВъв вторник Комисията по мониторинг на ПАСЕ отправи препоръка към Турция да отложи предсрочните избори на 24 юни заради извънредното положение, което все още е в сила в страната.\r\nВ тази връзка Аксой припомни: \"В много страни изборите се провеждат в условия на извънредно положение. Последният пример са изборите във Франция от 2017 г.\".Тереза Герова", "date": "2018.04.25", "title": "Anadolu Agency: Турция отхвърли „политически мотивирания“ призив на ПАСЕ за отлагане на предсрочните избори"}
{"url": "http://www.focus-news.net/news/2018/04/25/2514953/sputnik-tiraspol-prizova-kishinev-da-ne-otlaga-pregovorite-vav-format-52.html", "text": "Ръководителят на външнополитическото ведомство на Приднестровската република, която няма международноправен статут, Виталий Игнатиев, призова Кишинев да не отлага преговорите във формат „5+2“, предава руската информационна агенция Sputnik.\r\n„Приднестровската страна настоява на скорошно провеждане на заседание във формат „5+2“ за комплексно обсъждане на всички актуални въпроси от дневния ред на преговорния процес“, се кзва в изявление от Министерството на външните работи в Тираспол.\r\nПоследният рунд от преговорите за разрешаване на приднестровския въпрос бе проведен в австрийската столица Виена в края на ноември 2017 г. Следващата е планирана за месец май в Рим. Във формата „5+2“ участват Кишинев и Тираспол – като страни в конфликта, Русия, Украйна и ОССЕ – като посредници, и САЩ и ЕС – като наблюдатели. Тереза Герова", "date": "2018.04.25", "title": "Sputnik: Тираспол призова Кишинев да не отлага преговорите във формат „5+2“"}
{"url": "http://www.focus-news.net/news/2018/04/25/2514954/sport-vozhnyatski-otkri-sezona-na-kley-s-pobeda-radvanska-se-kontuzi-v-istanbul.html", "text": "„Топ поставената“ на турнира в Истанбул Каролин Вожняцки започна участието си с успех 6:2, 6:2 над Екатерина Александрова. За световната № 2 това бе и първи мач на клей за сезона. В следващата фаза датската тенисистка среща Кирстен Флипкенс или Сара Ерани.\r\nВ друг мач от турнира Агнешка Радванска получи контузия в гърба при 1:6, 0:2 и се отказа в двубоя си срещу Дона Векич.\r\nВенцислав ДРАГОМАНОВ", "date": "2018.04.25", "title": "Спорт: Вожняцки откри сезона на клей с победа, Радванска се контузи в Истанбул"}
{"url": "http://www.focus-news.net/news/2018/04/25/2514955/sofiya-vitsepremierat-simeonov-shte-rakovodi-zasedanie-na-koordinatsionniya-savet-po-kontsesiite.html", "text": "Първото заседание на Координационния съвет по концесиите ще се проведе утре, 26 април, под ръководството на заместник-министър председателя по икономическата и демографската политика Валери Симеонов. Това съобщиха от Правителствена информационна служба.\r\nКоординационният съвет по концесиите е създаден с новия Закон за концесиите, който е в сила от началото на тази година. Членове на съвета са заместник-министри, изпълнителният директор на АПСК, председателят на Сметната палата, директорът на АДФИ, директорът на специализираната дирекция в АМС и изпълнителният директор на Националното сдружение на общините. Поименният състав на Координационния съвет по концесиите е определен със заповед на министър-председателя от 12 април 2018 г. \r\nПредвижда се на първото си заседание Координационният съвет по концесиите да приеме правилник за организацията и дейността си и да създаде организация за разработване на Национална стратегия за развитие на концесиите и на План за действие за държавните концесии.", "date": "2018.04.25", "title": "София: Вицепремиерът Симеонов ще ръководи заседание на Координационния съвет по концесиите"}
{"url": "http://www.focus-news.net/news/2018/04/25/2514947/ivaylo-spiridonov-gdbop-izpolzvahme-tseliya-nabor-ot-spetsialni-razuznavatelni-sredstva-po-sluchaya-sas-zadarzhanite-inspektori-ot-avtomobilna-administratsiya-blagoevgrad.html", "text": "Като директор на ГДБОП съм изключително доволен от оперативната работа, която свършиха колегите от Благоевград. Това каза на брифинг директорът на ГДБОП Ивайло Спиридонов, предаде репортер на Агенция „Фокус“. „Първоначалната информация, която постъпи при нас за тези корупционни практики, беше придобита от сектора в Благоевград. Първоначалните данни са от пострадали лица, които са плащали подкупи и от наши оперативни източници. В такъв малък град е изключително трудно да се работи по такава голяма група, тъй като в малките населени места всеки с някой е приятел или роднина. По случая използвахме целия набор от способа специални разузнавателни средства, които дадоха възможност както да се фиксира даването на такива подкупи, така и разделянето им между тези служители“, заяви Спиридонов. По думите му всичко е предоставено по досъдебното производство. „Надявам се да бъде достатъчно за осъждането на тези лица. При първоначалните действия по реализацията бяха задържани около 30 лица, но към момента повдигнатите обвинения са по 10 служители“, каза още той.", "date": "2018.04.25", "title": "Ивайло Спиридонов, ГДБОП: Използвахме целия набор от специални разузнавателни средства по случая със задържаните инспектори от „Автомобилна администрация“-Благоевград"}
{"url": "http://www.focus-news.net/news/2018/04/25/2514957/plovdiv-okrazhnata-prokuratura-vnese-obvinitelen-akt-spryamo-31-godishen-mazh-za-dokumentna-izmama-i-darzhane-na-narkotichni-veshtestva-s-tsel-razprostranenie.html", "text": "Окръжна прокуратура-Пловдив внесе в съда обвинителен акт спрямо Димитър В., на 31 г., за това, че чрез използване на документ с невярно съдържание, в частта, че е пълномощник, и чрез използване на неистински документ – пълномощно, е направил опит да получи без правно основание чуждо движимо имущество, с намерение да го присвои, като документната измама е в особено големи размери, представляваща особено тежък случай, като деянието е останало недовършено по независещи от дееца причини – престъпление по чл. 212 ал.5 във връзка с ал. 1 във връзка чл.18 ал.1 от Наказателния кодекс , и за това, че без надлежно разрешително е държал с цел разпространение високорискови наркотични вещества – престъпление по чл.354а ал.1 пр. 1 от Наказателния кодекс. Това съобщиха от пресцентъра на Апелативна прокуратура-Пловдив.\r\nПо делото е установено, че от 24 юли 2017 г. обвиняемият Димитър В. се снабдил с неистинско пълномощно, според което бил упълномощен да се разпорежда със сметка на гръцки гражданин в българска банка. Чужденецът държал в нея 180 000 лева. Обвиняемият не познавал гръцкия гражданин. Никой от двамата не бил подписвал пълномощното, което чрез неустановено лице попаднало сред обичайния тип подобни документи, обработвани в банковия клон. \r\nНа 28 септември 2017 г., в гр. Пловдив, обвиняемият Димитър В. отишъл в клон на банката, където била сметката на чужденеца. Той подал заявка за теглене на сума, в брой, в размер на 180 000 лева, като написал, че е пълномощник на титуляря. \r\nПри извършена проверка и проведен разговор с гръцкия гражданин, се установило, че той никога не е издавал пълномощно на Димитър В., нито го познавал. Обвиняемият бил задържан от служители на МВР. При извършен обиск в жилището му били открити около 2 грама марихуана и 0,314 грама амфетамини, предназначени за разпространение. \r\nПо делото са били разпитани свидетели, извършени множество експертизи, приложени веществени доказателства и др. \r\nОбвиняемият Димитър В. е с взета мярка за неотклонение „задържане под стража“ и се намира в Затвора в гр. Пловдив.", "date": "2018.04.25", "title": "Пловдив: Окръжната прокуратура внесе обвинителен акт спрямо 31-годишен мъж за документна измама и държане на наркотични вещества с цел разпространение"}
{"url": "http://www.focus-news.net/news/2018/04/25/2514956/ministar-temenuzhka-petkova-razgovarya-s-protestirashti-sreshtu-toplofikatsiya-grazhdani.html", "text": "Министърът на енергетиката Теменужка Петкова разговаря с граждани, които протестират срещу високи сметки, получени от „Топлофикация-София“ в края на отоплителния сезон. Това съобщиха от пресцентъра на министерството. В срещата участва и заместник-министърът на енергетиката Красимир Първанов. \r\nГражданите настояват за промени в Наредбата за топлоснабдяване, след като преди дни тричленен състав на Върховния административен съд отмени формулата за дялово разпределение на сметките за парно. Решението може да бъде обжалвано пред петчленен състав на ВАС.\r\nНие смятаме, че формулата за дялово разпределение трябва да се промени и разчитаме на вашата експертна помощ за това, каза пред протестиращите министър Петкова. По нейните думи в момента експертите от Министерството на енергетиката анализират съдебното решение, за да не се допусне правен вакуум и хаос при окончателното изравняване на сметките в края на отоплителния сезон. \r\nДвете страни постигнаха съгласие, че промените, касаещи топлоснабдяването, ще бъдат разработени от съвместна работна група. Очаква се протестиращите да излъчат своите представители в нея, веднага след което тя ще започне същинската си дейност. Целта е промените да бъдат направени преди началото на новия отоплителен сезон.", "date": "2018.04.25", "title": "Министър Теменужка Петкова разговаря с протестиращи срещу „Топлофикация“ граждани"}
{"url": "http://www.focus-news.net/news/2018/04/25/2514960/stara-zagora-otborat-na-deveto-osnovno-uchilishte-e-pobeditel-v-sastezanieto-za-zashtita-pri-bedstviya-i-avarii.html", "text": "Отборът на Девето основно училище е победител в състезанието за защита при бедствия и аварии. Това съобщиха от пресцентъра на Община Стара Загора. Общински кръг на Национално ученическо състезание „Защита при пожари, бедствия и извънредни ситуации“,  проява от Националния календар за изяви по интереси на Министерство на образованието и науката за 2018 г., се проведе днес в Стара Загора. То бе организирано от Община Стара Загора и Регионална дирекция „Пожарна безопасност и защита на населението“. \r\nВ надпреварата участваха отбори от шест общински училища в Стара Загора.\r\n„Състезанието е много полезно, не само в теоретическата, но особено в практическата част. Благодаря на всички ученици, които са се постарали да научат какви трябва да са реакциите при бедствия и аварии, както и на учителите, които са ги подготвили“, каза при откриването Пенка Чавдарова, началник отдел „Образование“ в Община Стара Загора.\r\n„Бъдете горди с Вашите знания и умения. Вече сте обучени и нека най-добрият победи“, пожела комисар Стоян Колев, директор на РДПБЗН Стара Загора.  \r\nВ първия кръг, който се проведе в зала 1 на Община Стара Загора, участниците трябваше да отговорят на 30 въпроса от специален тест за реакция при земетресение, наводнение, силен вятър, гръмотевична буря, радиоактивно и химическо замърсяване. Участниците се справиха бързо с въпросите и демонстрираха отлични познания.\r\nВъв втория кръг бяха проверени практическите им умения, знания, бързина и съобразителност чрез състезателни игри. Той се проведе в парк „Пети октомври“. \r\nУчениците последователно преминаха през учебен център „Защита при бедствия“; учебен център „Защита при промишлени аварии“; учебен център „Първа помощ“ и учебен център „Противопожарна защита“, показвайки как трябва да се реагира при съответната ситуация.\r\nКомплексен победител в състезанието стана отборът на Девето основно училище „Веселин Ханчев“. На второ място се класира отборът на Средно училище „Георги Райчев“, а на трето отборът на Средно училище  „Иван Вазов“. Най-добрите три отбора получиха купи и грамоти, а всички останали ученици и ръководители на отборите получиха специални плакети за участие.\r\nОтборът на Девето основно училище ще участва в Областния кръг на състезанието.", "date": "2018.04.25", "title": "Стара Загора: Отборът на Девето основно училище е победител в състезанието за защита при бедствия и аварии"}
{"url": "http://www.focus-news.net/news/2018/04/25/2514958/hashim-tachi-priznavaneto-na-kosovo-ot-strana-na-rusiya-e-v-interes-na-sarbiya.html", "text": "Държавният глава на Косово Хашим Тачи заяви, че руското признаване на независимостта на най-младата държава на Балканите ще бъде в интерес на Сърбия, съобщава електронното издание Gazeta Express.\r\n„Във връзка с Русия, от жизнен интерес за региона на Балканите и Сърбия е Русия да признае Косово. Уважаваме сръбско-руските отношения, но с решението да признае Косово Русия ще помогне на Сърбия да се освободи от тежко бреме“, коментира Тачи в рамките на дебат за интеграцията в Европейския съюз.\r\nСъщевременно той изрази увереност, че Косово ще стане член на НАТО и на ООН през второто десетилетие на неговата държавност.\r\n„Убеден съм, че Косово през второто си десетилетие на държавност ще стане член на НАТО и ООН, много се надявам и вярвам, че членството в Европейския съюз е възможно\", каза Тачи. Косово обяви независимостта си през 2008 г., а през февруари страната отбеляза 10-годишнината от независимостта си, призната от 116 държави по света.Тереза Герова", "date": "2018.04.25", "title": "Хашим Тачи: Признаването на Косово от страна на Русия е в интерес на Сърбия"}
{"url": "http://www.focus-news.net/news/2018/04/25/2514959/ek-ochertava-evropeyski-podhod-pri-razrabotkite-na-izkustven-intelekt.html", "text": "Европейската комисия (ЕК) представи поредица от мерки за поставянето на изкуствения интелект (ИИ) в услуга на европейските граждани и за засилването на конкурентоспособността на Европа в тази област. Това съобщиха от Представителството на ЕК в България.\r\nВ областта на ИИ Европа разполага с научни изследователи, лаборатории и стартиращи предприятия на световно равнище. ЕС също така има силни позиции в областта на роботиката и е на водещо място в света в областта на транспорта, здравеопазването и производствените сектори, които следва да въведат ИИ, за да останат конкурентоспособни. Силната международна конкуренция обаче изисква координирани действия, за да може ЕС да бъде в авангарда на въвеждането на ИИ. \r\nКомисията предлага подход с три направления: \r\n-\tувеличаване на финансовата подкрепа и насърчаване на използването в публичния и частния сектор; \r\n-\tподготовка за социално-икономическите промени, свързани с ИИ;\r\n-\tосигуряване на подходяща етична и правна рамка. \r\nВ съответствие с декларацията за сътрудничество, подписана от 24 държави членки и Норвегия на 10 април 2018 г., днес се поставя началото на работата на Комисията и държавите членки по изготвянето на координиран план за ИИ до края на годината. Комисията също така ще продължи да инвестира в ключови инициативи в областта на ИИ, включително в разработването на по-ефективни електронни компоненти и системи (като например чипове, специално разработени за операции на ИИ), компютри на световно равнище, както и водещи проекти в областта на квантовите технологии и “картографирането” на човешкия мозък.", "date": "2018.04.25", "title": "EК очертава европейски подход при разработките на изкуствен интелект"}
{"url": "http://www.focus-news.net/news/2018/04/25/2514963/stara-zagora-poslanik-baltazhi-shte-sadeystva-za-aktivirane-na-otnosheniyata-i-partnyorstvoto-mezhdu-balgarski-i-ukrainski-gradove.html", "text": "Посланик Балтажи ще съдейства за активиране на отношенията и партньорството между български и украински градове. Това съобщиха от пресцентъра на Община Стара Загора. В България липсва обективна информация за Украйна. Необходимо е активизиране на регионалните връзки между нашите две страни, заяви днес в Стара Загора посланикът на Украйна у нас Микола Балтажи. По време на срещата си със зам.-кмета Йордан Николов той предложи активизиране на побратимяването с град Бяла църква, красиво градче на стоитина километра от столицата Киев. Около 30 български града са побратимени с украински градове, но е необходимо активиране на отношенията между тях, каза още посланикът. Посолството ни ще съдейства за срещи с кметове и областни управители за осъществяване на срещи и размяна на делегации, обеща той.\r\nТри пъти съм бил в Украйна като спортист. Очарован съм от отношението на украинците към нас. Заедно със зам.-кмета Иванка Сотирова ще разгледаме вариантите за осъществяване на културни връзки с вашата страна. Украйна е голям пазар за българските производители, очерта възможните контакти между двете страни зам.-кметът Николов. Освен от Бяла църква, сме имали предложения за контакти и от Донецк, но заради военния конфликт нещата не се случиха, уточни директорът на дирекция „Евроинтеграция“ Георги Симеонов.\r\nУчим се от българския опит в ЕС, важно е за нас връзките между двете държави да продължат, изтъкна посланик Балтажи. По думите му, Украйна преживява сложно и отговорно време, а правителството ѝ е изправено пред две важни задачи – провеждане на реформи в европейски контекст във всички сфери на обществения живот и противодействие на опитите за дестабилизация на страната. Там върви ускорена децентрализация и създаване на нова организация на местната власт, увеличават се приходите към общините. В страната продължава приватизацията на големи стратегически обекти.Стратегически задачи пред правителството ни са борбата с корупцията и присъединяването към НАТО, каза още пред журналисти дипломатът. \r\nТой изтъкна, че с падането на визовия режим, се увеличават туристите, които посещават България. Над 204 000 българи живеят в Украйна, а в България учат около 500 украинци, каза още дипломатът. Микола Балтажи съобщи, че утре министърът на образованието на Украйна Лилия Гриневич и българският ѝ колега Красимир Вълчев ще подпишат декларация за разширяване на преподаването български език в Украйна.", "date": "2018.04.25", "title": "Стара Загора: Посланик Балтажи ще съдейства за активиране на отношенията и партньорството между български и украински градове"}
{"url": "http://www.focus-news.net/news/2018/04/25/2514964/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин предстои да говорим по няколко доста интересни теми, свързани със Симитли. Първата от тях касае състоянието на инфраструктурата и подобряването ѝ чрез два спечелени проекта от общината. Именно за тях ще Ви разкажем в началото на изданието. В Община Симитли ще бъде изграден въжен парк по проект с Македония. Темата ще допълним във времето преди 15.30 часа. Във втората част от днешното предаване пък предстои да Ви срещнем с големите родолюбци Антон Коцев, който оглавява структурата на сдружение „Хайдути“ в Симитли и Тодор Тодоров, войвода на сдружението за софийският район. С тях ще говорим както за сдружението, така и за дейностите, които ще бъдат реализирани в града и малките населените места от членовете на патриотичната организация.\r\nВ края на предаването очаквайте и традиционният ни обзор за всичко по-важно, което се случи в общината през изминалите 7 дни.", "date": "2018.04.25", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/04/25/2514961/glavniyat-pregovaryasht-ot-imeto-na-es-za-brekzit-mishel-barnie-shte-bade-na-poseshtenie-v-sofiya.html", "text": "На 26 април (четвъртък) главният преговарящ от името на ЕС за Брекзит Мишел Барние ще бъде на работно посещение в България. Той ще проведе срещи с министър-председателя Бойко Борисов, с министъра за Българското председателство на Съвета на ЕС Лиляна Павлова и с представители на две парламентарни комисии в Народното събрание. Това съобщиха от Представителството на ЕК в България.\r\nМишел Барние ще участва също в конференция на тема \"Подгответе се за Брекзит – последствия за европейския бизнес\" и във форум на високо равнище Eurofi Financial Forum - форум на лидерите в областта на финансовия сектор от ЕС и международни организации. \r\nВ програмата му е предвидено и посещение на софийското метро заедно с кмета на столицата Йорданка Фандъкова. \r\nОт 12:15 ч. двамата ще дадат кратък брифинг за медиите на перона на метростанция \"Европейски съюз\".", "date": "2018.04.25", "title": "Главният преговарящ от името на ЕС за Брекзит Мишел Барние ще бъде на посещение в София"}
{"url": "http://www.focus-news.net/news/2018/04/25/2514966/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще продължим темата работата на Общинския детски комплекс в Белово. За най-интересните инициативи, организирани в него през месец април ще разкаже Катя Ванчева, директор на комплекса. Ще продължим с разговор с Флориан Демирев за проекта „Просвета чрез приключения“, който бе презентиран в Белово и се осъществява в партньорство с читалище „Св. св. Кирил и Методий“ в града. Във втората част на предаването продължаваме поредицата, посветена на подготовката и участието на Беловския край в Априлското въстание през 1876 година. Днес ще ви разкажем за избухването на въстанието в Голямо Белово. Повече за  събитията от преди 142 години ще чуете от Севдалина Попова, старши специалист „Музейно дело“ в община Белово. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.04.25", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/04/25/2514968/blagoevgrad-na-gkpp-kulata-trafikat-e-intenziven-na-izhod-za-tovarni-avtomobili.html", "text": "На ГКПП \"Кулата\" трафикът е интензивен на изход за товарни автомобили. Това съобщиха за Радио „Фокус“ – Пирин от Гранична полиция. Нормално натоварен е трафикът на ГКПП „Илинден“, както и на останалите пунктове на българо-гръцката граница.\r\nЛора КАЛЧЕВА", "date": "2018.04.25", "title": "Благоевград: На ГКПП \"Кулата\" трафикът е интензивен на изход за товарни автомобили"}
{"url": "http://www.focus-news.net/news/2018/04/25/2514965/blagoevgrad-verizhna-katastrofa-mezhdu-chetiri-avtomobila-e-stanala-v-rayona-na-borsata-kray-selo-karnalovo-nyama-postradali.html", "text": "Верижна катастрофа между четири автомобила е станала в района на борсата край село Кърналово, съобщи слушател на Радио „Фокус“-Пирин. При инцидента няма пострадали, нанесени са само материални щети.", "date": "2018.04.25", "title": "Благоевград: Верижна катастрофа между четири автомобила е станала в района на борсата край село Кърналово, няма пострадали"}
{"url": "http://www.focus-news.net/news/2018/04/25/2514971/mosv-nablizhava-krayniyat-srok-v-konkursa-mimi-pramatarova.html", "text": "Наближава крайният срок в конкурса „Мими Праматарова“. Това съобщиха от пресцентъра на Министерството на околната среда и водите. Темата на тазгодишния литературен конкурс на Националния доверителен екофонд на името на Мими Праматарова е „Климатът се променя. Променят ли се хората?“. В него могат да участват ученици от средните училища, родени през периода 1 януари 2000-31 декември 2002 г. Условията и формулярите за кандидатстване могат да бъдат намерени на:  и \r\nКлиматичните промени са факт за цялата планета. В нашите географски ширини последиците от тях се изразяват в природни бедствия, които променят природата, средата и живота на хиляди хора. Политиците и държавниците от целия свят анализират огромни масиви от информация за явленията и се договарят как да се намали въздействието на човешката дейност върху тези промени, както и как да се приспособяват обществата и икономиките към промените. Истината обаче е, че колкото и да са всеобхватни международните договори, без промяна в знанията и поведението на всеки отделен жител на планетата, човечеството няма да се справи. Последиците засягат всеки от нас и всеки от нас има роля за забавяне на климатичните промени и за адаптиране към техните последици.", "date": "2018.04.25", "title": "МОСВ: Наближава крайният срок в конкурса „Мими Праматарова“"}
{"url": "http://www.focus-news.net/news/2018/04/25/2514972/sofiya-zam-kmetat-yoana-hristova-proveri-deynostite-po-poddrazhka-na-borisovata-gradina.html", "text": "Зам.-кметът на София с ресор „Зелена система, екология и земеползване“ Йоана Христова извърши проверка на дейностите по поддръжка на парк „Княз-Борисова градина“. Това съобщиха от пресцентъра на Столична община.\r\nВ парковата част на Борисовата градина всекидневно се извършват мероприятия по косене, плевене, сметосъбиране и сметоизвозване. В паркът вече са извършени и ежегодните пролетни обработки срещу ларви на комари, кърлежи и гризачи. \r\nУчастие в проверката взеха и директорът на дирекция „Зелена система“ в СО ланд.арх. Димитър Данчев и директорът на Общинско предприятие „Паркове и градски градини“ ланд.арх. Милена Васева. Тримата направиха оглед и на състоянието и на настилките на алейната мрежа в парка и обсъдиха възможностите за предприемане на последващи действия за подобряването на съществуващата такава.\r\nЗа проверката бяха използвани чисто новите електровелосипеди, закупени от ОП „Паркове и градини“ по-рано тази седмица, за да подпомогнат ежедневната работа на ландшафтните архитекти, отговорни за състоянието и поддържката на най-големите паркове и градини в Столицата.", "date": "2018.04.25", "title": "София: Зам.-кметът Йоана Христова провери дейностите по поддръжка на Борисовата градина"}
{"url": "http://www.focus-news.net/news/2018/04/25/2514967/deputatite-otlozhiha-debatite-po-vtoroto-chetene-na-zakona-za-energetikata-v-chastta-za-pravomoshtiyata-na-kevr-pri-promyana-na-nad-20-ot-sobstvenostta-na-energiyni-druzhestva.html", "text": "Депутатите отложиха дебатите по второто четене на Закона за енергетиката в частта за правомощията на КЕВР при промяна на над 20% от собствеността на енергийни дружества, предаде репортер на Агенция „Фокус“. Първоначално парламентът удължи работното си време до приемане на този текст, но впоследстиве депутатът от ГЕРБ Делян Добрев предложи отлагане на разискванията и гласуването по текста. „За“ предложението му гласуваха 109 народни представители, „против“ - 10 и „въздържали се“ – 4, с което той бе приет. Първоначалният текст даваше правомощия на КЕВР да разрешава действия по разпореждане с дялове и акции, представляващи повече от 20% от капитала на търговски дружества, които осъществяват лицензионна дейност по пренос и разпределение на електрическа, топлинна енергия или газ, с оглед гарантирането на сигурността на доставките, защитата на националната сигурност и обществения ред. Между първо и второ текстът обаче се измени. В предложението на Комисията КЕВР ще може да изисква само деклариране на подобна промяна.\r\nДеница КИТАНОВА", "date": "2018.04.25", "title": "Депутатите отложиха дебатите по второто четене на Закона за енергетиката в частта за правомощията на КЕВР при промяна на над 20% от  собствеността на енергийни дружества"}
{"url": "http://www.focus-news.net/news/2018/04/25/2514973/prezidentat-rumen-radev-kak-ochakvame-da-ni-priemat-v-shengen-i-evrozonata-kogato-vlastta-nasazhda-ubezhdenieto-che-nyama-konsensus-otnosno-evropeyska-ni-prinadlezhnost.html", "text": "Как очакваме да бъдем приети в Шенген и Еврозоната, когато властта насажда убеждението, че тук няма консенсус относно нашата европейска принадлежност. Колкото повече се кълнат в евроатлантизма, толкова повече ни отдалечават от Европа. Това заяви пред журналисти президентът Румен Радев, коментирайки напрежението между институциите, появило се след заседанието на КСНС, предаде репортер на Агенция „Фокус”. „За мен това съвсем не е махленски дебат. Това е режисирана кампания и тя не е първата. Има политици, които водят война с българската държавност. Вие виждате какви лъжи се тиражират в медиите. В стремежа си да дискредитират президентската институция, тези хора залагат на карта европейската принадлежност на България и то в разгара на Европейското председателство”, посочи президентът Радев. По думите му в страната ни има политици, които опитват се да приватизират европейската идея за лични и политически цели. „Колко струват техните евроатлантически клетви, след като деградират армията и заблуждават съюзниците? Какви европейци са тези политици, след като допуснаха корупцията, бедността и несправедливостта да се превърнат във визитка на страната? А България да бъде изхвърлена от европейската карта, що се касае до свободата на медиите. Виждате, че нашата корупция вече се вижда и отвъд океана. Чели сте доклада на Държавния департамент на САЩ”, коментира пред журналисти президентът Радев.  \r\nНа въпрос дали при него са идвали министри от кабинета, за да обсъждат сфери, в които има съмнения за корупция, съгласно заръката на премиера, държавният глава отговори: „Щом премиерът счита, че някой друг трябва да контролира министрите му, той трябва да инициира съответните промени в Конституцията”. \r\nИван ЛАЗАРОВ", "date": "2018.04.25", "title": "Президентът Румен Радев: Как очакваме да ни приемат в Шенген и Еврозоната, когато властта насажда убеждението, че няма консенсус относно европейска ни принадлежност"}
{"url": "http://www.focus-news.net/news/2018/04/25/2514951/tsvetan-tsvetanov-gerb-s-prezidenta-imame-printsipni-politicheski-razlichiya-no-ne-i-mezhdulichnostni-protivorechiya.html", "text": "С президента имаме принципни политически различия, но не и междуличностни противоречия. Това каза председателят на ПГ на ГЕРБ Цветан Цветанов пред журналисти във в Народното събрание, предаде репортер на Агенция „Фокус“. Попитан дали принципните различия ще продължат да ескалират между него и президента, Цветанов отговори: „Ще защитавам принципната си политическа позиция, която кореспондира с ЕНП и демократичната общност на България“. Той поясни, че може да има нормален диалог с президента, стига да има единомислие. \r\nДеница КИТАНОВА", "date": "2018.04.25", "title": "Цветан Цветанов, ГЕРБ: С президента имаме принципни политически различия, но не и междуличностни противоречия"}
{"url": "http://www.focus-news.net/news/2018/04/25/2514975/sofiya-izlyupiha-se-parvite-bebeta-v-pateshkoto-ezero-na-borisovata-gradina.html", "text": "Излюпиха се 6 зеленоглави патета в Патешкото езеро на Борисовата градина. Това съобщиха от пресцентъра на Столична община. Това са първите бебета, които се появяват в езерото, след като през 2017 г. Столична община възстанови първоначалния му облик и започна да отглежда в него зеленоглави патици. \r\nЕзерото с водоплаващите птици (Патешкото езеро) е създадено през 1972 г. През годините то променя характера и предназначението си, докато през 2017 г., във връзка с отбелязването на 135 години парк „Княз-Борисова градина“, Общината възстанови оригиналния му вид – вкл. и емблематичната за цялостния облик на мястото – къща за патици, разположена на островчето в средата му. За да се създаде подходяща среда за живот на птиците, езерото беше оградено с дървена ограда, която позволи отглеждането им независимо, че паркът е предпочитано място за разходка на домашни кучета. Първите зеленоглави патици бяха предоставени на Столична община от Спасителния център за диви животни в Стара Загора. Управата на Борисова градина полага всекидневна грижа за отглеждането на птиците.", "date": "2018.04.25", "title": "София: Излюпиха се първите бебета в Патешкото езеро на Борисовата градина"}
{"url": "http://www.focus-news.net/news/2018/04/25/2514976/miroslav-milanov-obshtina-kyustendil-i-tazi-godina-shte-bade-napravena-organizatsiya-po-ohrana-pribirane-i-predavane-na-chereshovata-rekolta.html", "text": "И тази година ще бъде направена организация по охрана, прибиране и предаване на черешовата реколта в Кюстендил. Това каза пред Радио „Фокус” – Кюстендил Мирослав Миланов, експерт-началникът на отдел „Канцелария и управление на собствеността” към Община Кюстендил. По думите му организацията на всички мерки е в ход, предстои провеждането на срещи между представители на отговорните институции. От няколко години мерките са засилени, което дава резултат по отношение на опазването на селскостопанската реколта. „Проверките се правят от страна на служители на МВР, „Гранична полиция”, Общинско предприятие „Управление на общински имоти”, кметове и кметски наместници. Вече стана традиция да няма кражби, всичко да протича нормално”, каза Мирослав Миланов. Част от мерките по отношение на черешовата кампания включват изисквания и правила при беритба, предаване и изкупуване. Охраната на селскостопанската продукция продължава до края на активния земеделски сезон.\r\nВенцеслав ИЛЧЕВ", "date": "2018.04.25", "title": "Мирослав Миланов, Община Кюстендил: И тази година ще бъде направена организация по охрана, прибиране и предаване на черешовата реколта"}
{"url": "http://www.focus-news.net/news/2018/04/25/2514977/prof-georgi-kamarashev-zam-kmet-na-veliko-tarnovo-nad-50-godini-e-garantsionniyat-srok-na-trabite-s-koito-se-podmenya-vodoprovoda-v-starata-chast-na-grada.html", "text": "Над 50 години е гаранционният срок на тръбите, с които се подменя съществуващия водопровод в старата част на Велико Търново. Това заяви пред журналисти във Велико Търново зам.-кмета на града проф. Георги Камарашев, предаде репортер на Радио „Фокус“ – Велико Търново. Поводът бяха започващите ремонти по друг проект, който местната администрация изпълнява, в рамките на ОП „Региони в растеж“. Проф. Камарашев припомни, че благодарение на кмета на Велико Търново Даниел Панов са намерени средства за ремонт на водопроводната мрежа и за пореден път увери гражданите, че дейностите не представляват никаква опасност за здравето им. „Искам да Ви уверя, че при изкопните дейности където и да  бъде нарушена цялостта на канализационната мрежа, тя ще бъде възстановена незабавно и то качествено. Искам да подчертая, че най-вероятно уважаемите граждани ще чуят за пореден път заплахата за някаква биологична бомба, която се намира в главите на някои полиции, но не и в реалния живот. Тук, на това място, водопроводът не е подменян от 50-60 години. Ние не правим нищо ново – просто изваждаме старите тръби и полагаме нови пластмасови, които имат срок на годност повече от 50 години“, поясни управникът и призова гражданите да не се „връзват“ на подобни спекулации.„Фокус“ припомня, че стойността на проекта за подмяна на водопровода е 11.1 млн. лв. Той стартира през миналата година и трябва да приключи до края на настоящата.\r\nЛуиза ТРАНЧЕВА", "date": "2018.04.25", "title": "Проф. Георги Камарашев, зам.-кмет на Велико Търново: Над 50 години е гаранционният срок на тръбите, с които се подменя водопровода в старата част на града"}
{"url": "http://www.focus-news.net/news/2018/04/25/2514979/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП – „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя Кюстендил – ГКПП „Гюешево” има опасност от падащи камъни, водачите да се движат с повишено внимание.\r\nВенцеслав ИЛЧЕВ", "date": "2018.04.25", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/04/25/2514974/soport-bayern-i-real-madrid-nay-nepredvidimoto-derbi-v-shampionska-liga.html", "text": "Съперничеството между Байерн и Реал Мадрид започва преди 42 години. Срещали са се рекордните 24 пъти за Купата на Европейските шампиони и в Шампионска лига, но никога на финал. И този път битката ще се решава в 2 мача. Първият епизод е в Мюнхен днес от 21:45 часа.\r\nРеал в момента е в серия от 5 поредни победи над Байерн. Две от тях на четвъртфиналите миналата година, когато баварците проклинаха с право унгарския съдия Виктор Касай, заради незаслужено изгонване на Видал и два гола от засади на Роналдо. След като имаше голям късмет в жребия за осмина и четвъртфиналите, сега на Байерн се падна възможно най-силния противник- 12-кратният носител на трофея Реал. Испанците си тръгнаха като победители в последните две визити в Мюнхен, но преди това имат само 1 равен от 7 гостувания там.\r\nВенцислав ДРАГОМАНОВ", "date": "2018.04.25", "title": "Сопорт: Байерн и Реал Мадрид - най-непредвидимото дерби в Шампионска лига"}
{"url": "http://www.focus-news.net/news/2018/04/25/2514980/gd-granichna-politsiya-normalno-se-osashtestvyava-preminavaneto-na-avtomobili-prez-granichnite-punktove-zlatograd-kapitan-petko-voyvoda-i-makaza.html", "text": "Нормално се осъществява преминаването на автомобили на вход и изход през граничните пунктове с Гърция „Златоград“, „Капитан Петко войвода“ и „Маказа“. Това съобщиха за Радио „Фокус“ – Смолян от пресцентъра на Главна дирекция „Гранична полиция“.\r\nНели ГЕРГЬОВСКА", "date": "2018.04.25", "title": "ГД „Гранична полиция“: Нормално се осъществява преминаването на автомобили през граничните пунктове „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/04/25/2514945/radio-svobodna-evropa-makedoniya-nikos-kodzias-shte-obsadi-spora-za-imeto-i-s-generalniya-sekretar-na-nato.html", "text": "Министърът на външните работи на Гърция Никос Кодзиас ще се срещне в четвъртък с генералния секретар на НАТО Йенс Столтенберг, а във фокуса на разговорите отново ще бъде спорът за името на Македония, предава  Радио „Свободна Европа“ в македонската си редакция. \r\nПо данни на гръцките медии Кодзиас и Столтенберг ще обсъдят също отношенията между Атина и Анкара, които се изостриха през последните месеци. Тереза Герова", "date": "2018.04.25", "title": "Радио „Свободна Европа“ (Македония): Никос Кодзиас ще обсъди спора за името и с генералния секретар на НАТО"}
{"url": "http://www.focus-news.net/news/2018/04/25/2514978/stoyanka-stoykova-regionalen-sayuz-na-prevozvachite-pazardzhik-v-oblastta-za-sega-nyama-problemi-s-obshtestvenite-prevozi-na-patnitsi.html", "text": "В област Пазарджик за сега няма проблеми с обществените превози на пътници, каза за Радио „Фокус“ – Пазарджик Стоянка Стойкова, председател на Регионалния съюз на превозвачите. „Има закъснения при осъществяването на курсове от отделни превозвачи, има на места и по-стари превозни средства, които трябва да бъдат обновени. Информирали сме съответните институции и за некоректни отношения“, коментира Стойкова. Тя каза също, че вече е преминала категоризацията на автогарите в областта. „Готова е методиката за автогаровото обслужване, а също и за неговата цена“, допълни Стойкова. Тя коментира, че все още има случаи на нелоялна конкуренция от таксита, които извършват обществен превоз на пътници на цената на билета и маршрут и разписание, съвпадащо с това на превозвачите. За това са информирани кметовете на проблемните общини.\r\nСпоред Стойкова е необходим по-ефективен контрол от страна на ДАИ върху обществените превози в област Пазарджик. Тя обясни, че е необходимо да се проверява по-често за спазване на предписанията на автобусите, особено за последните курсове. „Не е нужно да се глобяват превозвачите и да се налагат високи санкции, но е необходимо да се каже на превозвачите, че някои от автобусите са поостарели, трябва да са добре почистени, да са по-учтиви от обслужващия персонал и да са редовни по линията, особено за курсове, които са губещи, защото има случаи, в които те се пропускат“, коментира Стойкова. Тя допълни, че по-ефективен контрол от страна на органите на автомобилната администрация ще има дисциплиниращ ефект върху обществените превозвачи.\r\nВаня НИКОЛОВА", "date": "2018.04.25", "title": "Стоянка Стойкова, Регионален съюз на превозвачите-Пазарджик: В областта за сега няма проблеми с обществените превози на пътници"}
{"url": "http://www.focus-news.net/news/2018/04/25/2514983/blagoevgrad-e-domakin-na-parvi-zanayat-fest.html", "text": "Първи  „Занаят фест“ ще се проведе в Благоевград. Това съобщиха от пресцентъра на Община Благоевград. В рамките на инициативата  ще бъдат представени български традиции, бит и култура.  От 5 до 7 май / събота-понеделник/ на пл. „Македония“  жители и гости на Благоевград ще имат възможност да усетят уникална творческа атмосфера и да се докоснат до изкуството, дарбата и таланта на майсторите- участници. Официалното откриване ще бъде в 11:00 часа, като участие в празничната програма ще вземат фолклорна група „Надежда“ и представители на „Пиринска китка“  към Център за личностно и творческо развитие на децата на Благоевград.\r\nФестивалното пространство  ще събере седем шатри, всяка с различни идеи, показващи отделни части от българското наследство.  „Занаят фест“ ще покаже изработка на накити , които са били неотменна част от облеклото на българите. Гостите ще имат възможност да видят пресъздадени модели по старинна технология - посребрени накити за народни носии - пендари, пафти, нагръдници. Ще бъде представен и един от най-старите занаяти -  дърворезбата, като в изработването  на творби ще може да вземе всеки посетител на фестивала.  \r\nВ рамките на инициативата ще има и ателие за тъкачество. Ще бъде изложен хоризонтален стан, а по-смелите и любопитни ще имат възможността да направят първите стъпки в тъкачеството. \r\nГрънчарство, звънчарство и пчеларство също ще бъдат презентирани в рамките на фестивала. Тази година майстор-грънчар ще демонстрира цялата магия на грънчарството и всеки, който има желание ще може да направи свой глинен съд! \r\nПосетителите ще имат възможност да видят изработката на традиционни български инструменти от народната музика, сред които кавал, гайда, тъпан, тамбура, двоянка, дудук.   Българската народна музика се разпознава в цял свят и една от главните причини са автентичните инструментите, с които се изпълнява. \r\nНа щанда за пчеларство ще бъдат подредени различни видове мед и пчелни продукти. За по- любознателните жители и гости на Благоевград  специалист на щанд „Пчеларство“ ще  разяснява  ползите от меда и технологията на получаването му. \r\n„Занаят фест“ се провежда за първи път в Благоевград, а идеята е инициативата да стане традиционна.", "date": "2018.04.25", "title": "Благоевград е домакин на първи „Занаят фест“"}
{"url": "http://www.focus-news.net/news/2018/04/25/2514982/blagoevgrad-postavyat-tsvetna-instalatsiya-ot-chadari-v-grada.html", "text": "За поредна година в Благоевград започна монтирането на красива арт инсталация от чадъри. Тя отново ще бъде разположена по централната улица „Тодор Александров“. Това съобщиха от пресцентъра на Община Благоевград. Украсата е поставена не само, за да краси града, но и да предпазва пешеходната зона през горещите дни. Пролетното настроение продължава да цари в Благоевград, а с него се очакват и много изненади и фестивали, с които градът се превърна в център за музика и изкуство през последните години. \r\nСлед откриването на „Пролетен фестивал на изкуствата“ с едно незабравимо издание на „Blagoevgrad Blues& Jazz 2018”, Фестивал на съвременното изкуство, в областния център на Пиринско предстои да бъде открит и очакваният  Международен театрален фестивал „Тара-ра-бумбия“. Тази година той ще се състои от 11 до 19 май. Билети за спектаклите вече са пуснати в продажба на касата на ДТ „Никола Вапцаров“.", "date": "2018.04.25", "title": "Благоевград: Поставят цветна инсталация от чадъри в града"}
{"url": "http://www.focus-news.net/news/2018/04/25/2514981/nezavisen-vesnik-makedoniya-sadat-v-strasburg-postanovi-episkop-yovan-vranishkovski-mozhe-da-registrira-poa.html", "text": "По-рано този месец Европейският съд за правата на човека отхвърли жалбата на Правителството на Република Македония срещу регистрацията на Православната Охридска архиепископия (ПОА), съобщава електронното издание „Независен весник“.\r\nПрез ноември 2017 г. Европейският съд по правата на човека в Страсбург постанови, че с отказа да регистрира ПОА, правителството на Република Македония е нарушило член 11 и член 9 (свободата на сдружаване и свободата на мисълта, съвестта и религията) на Международната конвенция за правата на човека, подписана от Скопие.\r\nПрез февруари 2018 г., правителството на Република Македония обжалвала решението, но жалбата бе отхвърлена. Базираният в Страсбург орган постанови, че Македония трябва да регистрира ПОА като официална цървковна общност. Агенция „Фокус“ припомня:\r\nПравославната охридска архиепископия е автономна православна църква в Република Македония, под юрисдикцията на Сръбската православна църква. Литургичният й език е македонският.\r\nСъздадена е през 2002 г. от епископ Йован Вранишковски, който не се отказва от постигнатото между СПЦ и МПЦ Нишко споразумение (или Начертание на споразумение за възстановяване на църковното единство).\r\nМакедонската православна църква къса всякакви връзки с духовенството на ПОА и с подкрепата  на държавата пречи на духовници от СПЦ да влизат в Република Македония. През октомври 2004 г. властите разрушават строежа на манастир край битолското село Нижеполе, който трябва да стане център на ПОА. Митрополит Йован е осъден на 18 месеца затвор за „поругаване на Македонската православна църква и накърняване на религиозните чувства на местните граждани“ . През април 2007 г. той е пуснат от затвора.Тереза Герова", "date": "2018.04.25", "title": "„Независен весник“ (Македония): Съдът в Страсбург постанови: Епископ Йован Вранишковски може да регистрира ПОА"}
{"url": "http://www.focus-news.net/news/2018/04/25/2514984/gd-granichna-politsiya-natovaren-e-trafikat-na-gkpp-kulata-na-balgaro-gratskata-granitsa-gkpp-kapitan-andreevo-i-gkpp-lesovo-na-balgaro-turskata-granitsa-na-izhod-za-tovarni-avtomobili.html", "text": "Натоварен е трафикът на ГКПП \"Кулата\" на българо-гръцката граница, ГКПП \"Капитан Андреево\" и ГКПП \"Лесово\" на българо-турската граница на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската граница, българо-македонската и българо-румънската граница трафикът е нормален на всички контролно-пропускателни пунктове.", "date": "2018.04.25", "title": "ГД \"Гранична полиция\": Натоварен е трафикът на ГКПП \"Кулата\" на българо-гръцката граница, ГКПП \"Капитан Андреево\" и ГКПП \"Лесово\" на българо-турската граница на изход за товарни автомобили"}
{"url": "http://www.focus-news.net/news/2018/04/25/2514969/ana-barnabich-premier-na-sarbiya-pravitelstvoto-shte-vzeme-reshenie-za-kontramerkite-sreshtu-harvatiya-v-chetvartak.html", "text": "Правителството на Сърбия ще вземе решение в четвъртък за контрамерките срещу Хърватия, след като Загреб забрани на военния министър на Белград Александър Вулин да влезе в страната, предава  Радио-телевизије Србије (РТС), като се позовава на министър-председателя на Сърбия Ана Бърнабич.\r\n„Имам предложение,  работих по него тази сутрин\", заяви Бърнабич пред репортери, като се поправи за направено по-рано изявление, съгласно което Белград трябваше да обяви мерките в сряда.  Тереза Герова", "date": "2018.04.25", "title": "Ана Бърнабич, премиер на Сърбия: Правителството ще вземе решение за контрамерките срещу Хърватия в четвъртък"}
{"url": "http://www.focus-news.net/news/2018/04/25/2514989/sofiya-vietnamska-parlamentarna-delegatsiya-vodena-ot-zamestnik-predsedatelya-na-natsionalnoto-sabranie-uong-chu-liu-shte-bade-na-poseshtenie-v-balgariya.html", "text": "Парламентарна делегация, водена от заместник-председателя на Националното събрание на Социалистическа република Виетнам Уонг Чу Лиу, ще бъде на посещение в България. Това съобщиха от пресцентъра на Народното събрание.\r\nНа 26 април 2018 г. в 11.30 часа виетнамските парламентаристи ще се срещнат в зала „Изток“ с председателя на Комисията по правни въпроси Данаил Кирилов, а след това ще бъдат приветствани в пленарната зала на Народното събрание. \r\nВ 14.30 часа председателят на парламента Цвета Караянчева ще приеме виетнамската делегация. По-късно гостите ще разговарят с вицепрезидента Илияна Йотова. \r\nВ програмата на визитата за 27 април 2018 г. са предвидени срещи с председателя на Групата за приятелство България – Виетнам в 44-ото Народно събрание Валери Жаблянов, със заместник-председателя на парламента Емил Христов, с министъра на правосъдието Цецка Цачева и с кмета на София Йорданка Фандъкова.", "date": "2018.04.25", "title": "София: Виетнамска парламентарна делегация, водена от заместник-председателя на Националното събрание Уонг Чу Лиу, ще бъде на посещение в България"}
{"url": "http://www.focus-news.net/news/2018/04/25/2514986/sofiya-parlamentarnite-komisii-po-vanshna-politika-i-po-evropeyskite-vaprosi-shte-se-sreshtnat-s-glavniya-pregovaryasht-na-es-za-brekzit-mishel-barnie.html", "text": "Народните представители от комисиите по външна политика и по европейските въпроси и контрол на европейските фондове ще разговарят на 26 април 2018 г. с главния преговарящ на Европейския съюз за излизане на Великобритания от структурите на Съюза Мишел Барние. Това съобщиха от пресцентъра на Народното събрание. Срещата ще бъде от 14.00 часа в зала „Изток” на Народното събрание.", "date": "2018.04.25", "title": "София: Парламентарните комисии по външна политика и по европейските въпроси ще се срещнат с главния преговарящ на ЕС за Брекзит Мишел Барние"}
{"url": "http://www.focus-news.net/news/2018/04/25/2514987/moderen-trenirovachen-poligon-shte-bade-otkrit-v-akademiyata-na-mvr-na-26-april.html", "text": "Модерен тренировъчен полигон ще бъде открит в Академията на МВР. Това съъобщиха от пресцентъра на МВР. Министърът на вътрешните работи Валентин Радев и вицепрезидентът на Швейцария Ули Маурер ще открият официално тренировъчното съоръжение от 10.15 часа на 26 април. То разполага с модерно ИТ и техническо оборудване за провеждането на обучения с практическа насоченост и симулации на реални ситуации.", "date": "2018.04.25", "title": "Модерен тренировъчен полигон ще бъде открит в Академията на МВР на 26 април"}
{"url": "http://www.focus-news.net/news/2018/04/25/2514990/nezavisen-makedoniya-broyat-na-novite-migranti-v-gartsiya-se-povishava-ryazko.html", "text": "Гръцкият министър на миграционната политика Димитрис Вицас съобщи, че броят на мигрантите, които пристигат на гръцките острови се е увеличил двойно, предава македонското електронно издание  „Независен“. \r\nПо време на дебат за новия законопроект за предоставяне на убежище, министърът заяви, че през миналата година на остров Лесбос, където се намира най-големият лагер за мигранти, от Турция са пристигали средно по 54 мигранти ден, а само вчера са пристигнали 206 нови лица. \r\nНа всички гръцки острови през април са регистрирани общо 2168 нови бежанци и мигранти. \r\nПрез първите два месеца на годината са регистрирани по 66 пристигания на ден, но след това тази цифра се увеличава до 126 на ден, а през последните дни и до 200 мигранти дневно. \r\nВицас заяви, че през сухопътната  границата между Гърция и Турция, на река Марица, тази година са пристигнали общо 2700 бежанци и мигранти, а само вчера броят им е бил 340 души. \r\nОбщо над 7 000 бежанци са пристигнали по море в Гърция в началото на годината, докато в Турция са върнати 112 души.  Виктор Турмаков", "date": "2018.04.25", "title": "„Независен“  (Македония): Броят на новите мигранти в Гърция се повишава рязко"}
{"url": "http://www.focus-news.net/news/2018/04/25/2514985/telma-makedoniya-atina-razsledva-gratskiya-klon-na-unitsef-za-finansovi-prestapleniya.html", "text": "Атина инициира разследване на гръцкия клон на УНИЦЕФ заради предполагаеми финансови престъпления, предава македонският телевизионен канал „Телма“. \r\nПроверките са поискани от президента на Националния комитет на УНИЦЕФ в Гърция, София Зизику, която след встъпването си в длъжност настоя за разследване на дейността на гръцкия клон на организацията.\r\nПрокуратурата ще разследва фактите, които тя е представила. Телезивията уточнява, че самата тя ще свидетелства. \r\nПредварителното разследване бе поръчано само дни, след като УНИЦЕФ реши да „закрие\" гръцката си служба поради нередности във финансовите операции. Тереза Герова", "date": "2018.04.25", "title": "„Телма“ (Македония): Атина разследва гръцкия клон на УНИЦЕФ за финансови престъпления"}
{"url": "http://www.focus-news.net/news/2018/04/25/2514988/kmetat-na-sofiya-yordanka-fandakova-i-mishel-barnie-shte-posetyat-stolichnoto-metro.html", "text": "На 26 април (четвъртък) главният преговарящ от името на ЕС за Брекзит Мишел Барние ще бъде на работно посещение в София. В рамките на своята програма г-н Барние заедно с кмета на София Йорданка Фандъкова ще посети столичното метро. Това съобщиха от пресцентъра на Столична Община.В 12:15ч. двамата ще дадат кратък брифинг за медиите на перона на метростанция \"Европейски съюз\" на бул.“Черни връх“.", "date": "2018.04.25", "title": "Кметът на София Йорданка Фандъкова и Мишел Барние ще посетят столичното метро"}
{"url": "http://www.focus-news.net/news/2018/04/25/2514992/kapos-pont-balgarski-mikrobus-s-tyutyun-lekarstva-i-markovi-drehi-e-zadarzhan-v-yugozapadna-ungariya.html", "text": "Граничната полиция в унгарския югозападен комитат Шомод са проверили микробус с българска регистрация, пътуващ за Италия. Полицейското куче е дало сигнал, че вътре се превозват забранени стоки, предава  Kapos Pont.\r\nПри обстойното претърсване на превозното средство, спряно на магистрала М7, са открити четири килограма нарязан тютюн като шофьорът не е успял да оправдае легитимността му. Открити са и лекарства на стойност от повече от 1,5 млн. форинта (приблизително 9400 лева). При отварянето на другите пакети полицията е открила и иззела 340 броя маркови облекла, чанти, обувки и комплекти спално бельо на компании като „Гучи“, „Шанел“, „Долче и Габана“, „Найк“, „Адидас“, „Армани“, „Версаче“ и други с необяснен произход.  Виктор Турмаков", "date": "2018.04.25", "title": "Kapos Pont: Български микробус с тютюн, лекарства и маркови дрехи е задържан в Югозападна Унгария"}
{"url": "http://www.focus-news.net/news/2018/04/25/2514991/natsionalnite-zvena-za-kontakt-na-evropeyskata-mrezha-na-politseyskite-tehnologichni-sluzhbi-provedoha-svoyata-redovna-plenarna-sreshta-v-sofiya.html", "text": "Националните звена за контакт на Европейската мрежа на полицейските технологични служби (ENLETS) проведоха своята редовна пленарна среща в София на 25 и 26 април. Това съобщиха от пресцентъра на МВР. Делегатите направиха преглед на дейностите за създаване на условия за широк достъп до модерни технологии на правоприлагащите служби в борбата с престъпността. \r\nОтчитайки, че съвременните възможности създават и нови рискове, участниците обсъдиха развитието на технологиите в работата по приоритетни теми като обществена защита, киберсигурност и информационен анализ. \r\n„Престъпността не само няма граници, но и се възползва от всички най-съвременни технологии. Дейността ви е важна, защото вие въвеждате съвременни технологии в работата на правоприлагащите органи и по този начин повишавате капацитета за предотвратяване на престъпни действия и за адекватна реакция при престъпления“, каза при откриване на срещата заместник-министърът на вътрешните работи Милко Бернер. От името на Българското председателство той оцени високо ефективния принос на ENLETS към дейностите на Работна група „Правоприлагане“ чрез изграждане на всеобхватна мрежа за работа със съвременни технологии в полицейската работа. \r\nВ контекста на обсъденото взаимодействие между правоохранителните органи, индустрията и изследователските организации, делегатите споделиха становището, че сериозните предизвикателства за сигурността, пред които е изправен ЕС, изискват обединените усилия във всички области от взаимен интерес. Те обмениха идеи за бъдещо устойчиво сътрудничество с оглед оптимизиране на противодействието на престъпността. \r\nХармонизираните европейски концепции и практиките за прилагане на национално равнище също бяха във фокуса на дискусиите. България представи част от своите най-добри практики – развитието на ТЕТРА-мрежата на МВР, системата за видеонаблюдение, както и  географската информационна система (GIS) като платформа в подкрепа на правоприлагащи операции и вземане на стратегически решения.", "date": "2018.04.25", "title": "Националните звена за контакт на Европейската мрежа на полицейските технологични служби проведоха своята редовна пленарна среща в София"}
{"url": "http://www.focus-news.net/news/2018/04/25/2514993/veliko-tarnovo-obyaven-e-mezhdunarodniyat-konkurs-za-nov-gradski-tsentar-na-grada.html", "text": "Обявен е международният архитектурен конкурс за нов градски център на Велико Търново, чието създаване е предвидено да бъде върху територията на Старото военно училище. Това съобщиха от пресцентъра на Община Велико Търново. Поканата е оповестена по реда на Закона за обществените поръчки. Процедурата, критериите, условията и изискванията са публикувани в четири специализирани международни сайта, предстои обявяването им и в още няколко. Жури от висококвалифицирани архитекти от България, Великобритания, Дания, Италия, Русия и Франция ще оценява проектните предложения. Срокът за подаването им е до 20 юли, а регистрацията и участието в процедурата е безплатно. Концепции могат да подават дипломирани архитекти или екипи, в чиито състави има поне един архитект. \r\n75 000 евро е обявеният от Община Велико Търново награден фонд – 25 000 евро ще получи класираният на първо място проект, 15 000 евро са предвидени за участника, заел второ място и 10 000 евро – за третата позиция. Ще бъдат връчени и още пет премии от по 5000 евро, за отличени от журито проекти. Журирането ще се проведе в периода 27 - 29 юли. \r\nМеждународният архитектурен конкурс включва две части, които са неразривно свързани – градоустройствено решение /концепция/ за територията на Старото военно училище и проект /концепция/ за сграда на Експозиционен център. Именно с нейното строителство, заедно с прилежащата инфраструктура, Община Велико Търново ще постави началото на поетапното развитие на територията от близо 190 декара. Изграждането на експозиционния център е част от одобрената инвестиционна програма на общината по мерките за градска среда на оперативна програма „Региони в растеж“. \r\nМеждународният конкурс бе иницииран от кмета на Велико Търново Даниел Панов. Екип от архитекти и експерти по устройствено планиране изготви конкурсната програма, на база одобрено задание за промяна на подробния устройствен план на територията. На основата на отличените конкурсни проекти устройствените планове ще бъдат актуализирани, ще бъде разработен технически проект за Експозиционния център и ще се кандидатства за финансиране на строителството му.\r\nКонцепциите за новия градски център, следва да бъдат съобразени с техническото задание, изготвено според обществените нагласи. То предвижда повече озеленяване и по-малко строителство, създаване на пешеходна зона, място за провеждане на обществени, културни, научни, спортни и други събития, нова библиотека, музеи, спортни площи, нови паркоместа и др. \r\n66 хиляди квадратни метра от територията на Старото военно училище са предвидени за транспортна инфраструктура. 27 000 кв. метра са зоните с брегозащитна растителност. Между 14 и 20 хиляди кв. метра е площта на имотите със сгради, които ще бъдат запазени. 76 000 квадратни метра е общата площ на територията, предвидена за ново застрояване при съотношение 40% застроена площ и 60% озеленяване.\r\nСградата на Експозиционния център ще бъде разположена върху имот с площ от 5502 квадратни метра. Тя трябва да бъде предназначена за провеждането на изложби, конгреси, асамблеи, концерти и други прояви. В очертанията на имота трябва да се предвидят минимум 120 паркоместа, като подземните от тях следва да са приблизително 80 – 90 паркоместа. Съществува възможност за разполагане на паркоместа и на покрива на сградата, стига това да е добре обосновано, естетически и функционално защитено, е посочено още в изискванията за конкурса.\r\nНовости и новини около протичането на конкурса можете да следите  и на фейсбук страницата на конкурса", "date": "2018.04.25", "title": "Велико Търново: Обявен е международният конкурс за нов градски център на града"}
{"url": "http://www.focus-news.net/news/2018/04/25/2514996/tehran-times-balgariya-i-iran-shte-zasilyat-satrudnichestvoto-v-sferata-na-opazvaneto-na-okolnata-sreda.html", "text": "Ирански и български официално служители са провели среща в Техеран, по време на която са обсъдили двустранното сътрудничество в сферата на опазването на околната среда, пише   Tehran Times.\r\nБългарският посланик в Иран Христо Полендаков и заместник-министърът на околната среда на Иран Насър Мокадаси са обменили мнения относно емисиите на парниковите газове, обезлесяването, промените в климата и други теми. \r\nТе също така са засегнали основните теми на следващата конференция на ООН за климатичните изменения, която трябва да се проведе през декември 2018 г. в Катовице, Полша. \r\nПосланикът е изразил готовността на ЕС да засили сътрудничеството в сферата на опазването на околната среда с Иран.  Виктор Турмаков", "date": "2018.04.25", "title": "Tehran Times: България и Иран ще засилят сътрудничеството в сферата на опазването на околната среда"}
{"url": "http://www.focus-news.net/news/2018/04/25/2514997/kanal-5-makedoniya-raste-broyat-na-novite-migranti-v-gartsiya.html", "text": "Гръцкият министър на миграцията Димитрис Вицас съобщи, че броят на мигрантите, пристигащи на гръцките острови се е увеличили четворно, предава скопският телевизионен  „Канал 5“.  \r\nПо време на дебат по новия закон за предоставяне на убежище министърът заяви, че на остров Лесбос, където е най-големият лагер за мигранти в страната, през миналата година от Турция са пристигали средно по 54 мигранти на ден, а днес са пристигнали 206 души. \r\nВъв всички гръцки острови през април са регистрирани 2168 новопристигнали  бежанци и мигранти. \r\nПрез първите два месеца на тази година са регистрирани средно по 66 пристигания дневно, но оттогава броят на новите мигранти и бежанци се е увеличил до 126 души на денонощие, а през последните дни и до 200. \r\nМинистърът допълни, че през сухопътната част на границата между Гърция и Турция през тази година са пристигнали общо 2 700 бежанци и мигранти през река Марица, а само днес те са били 340. \r\nОбщо 7 000 бежанци и мигранти са дошли през морето в Гърция от началото на тази година, докато едва 112 са завърнати в Турция. \r\nМинистърът на миграционната политика допълни, че се подготвят два плана - един, ако броят на мигрантите се увеличи с 15%, а вторият в случай на „огромен“ приток. \r\nТой добави, че те не може да говори публично за тези планове, „защото не трябва да се разкриват пред противниците ни – трафикантите на хора и лицата извън Гърция, които имат политически намерения“. \r\nДепутатите от опозицията са на мнение, че по отношение на мигрантите гръцкото правителство „не прави нищо“, че е „неспособно“ и че „няма воля да решава реалистично проблема с мигрантите“.  Виктор Турмаков", "date": "2018.04.25", "title": "„Канал 5“ (Македония): Расте броят на новите мигранти в Гърция"}
{"url": "http://www.focus-news.net/news/2018/04/25/2514995/veliko-tarnovo-bezrabotitsata-v-obshtinata-namalyava-ravnishteto-y-e-35.html", "text": "Безработицата във Велико Търново намалява. Това съобщи на пресконференция директорът на Дирекция „Бюро по труда“  Обрешко Нечев, цитирайки данните за месец март, предаде репортер на Радио „Фокус“ – Велико Търново. Регистрирани безработни лица през изминалия месец общо за Дирекция „Бюро по труда“ Велико Търново са 2 220 души, като за община Велико Търново те са  1 489, за община Елена – 443, а за община Златарица – 288. Отчита се спад на безработицата  със 133 души, или с 5.7%. В сравнение с месец март на 2017 година се наблюдава спад с 217 души, или 8.9%. Равнището на безработицата за Дирекция „Бюро по труда“ – Велико Търново през месец март е  4.6. Регистриран е спад с 0.3 пункта в сравнение с месец февруари. Той е с  2.2 пункта е под равнището на безработица за страната, която е 6.8% и с 2.0 пункта е по-ниско от това за Великотърновска област – 6.6%. За община Велико Търново равнището е 3,5% при 3,8% за месец февруари, за община Елена – 12,4% при 11,9% за месец февруари, и за община Златарица – 23,6% при 23,3% за месец февруари. \r\nНоворегистрираните лица и тези с възстановена регистрация общо са – 290 души, като се отчита спад с осем лица спрямо месец февруари. От новорегистрираните през месеца лица 3 са с възстановена регистрация, 68 са активираните лица, 5 лица са регистрирани след приключване на работа по програми и мерки за заетост, 211 лица след приключване на работа, 2 лица са регистрирани за ползване услуги на други институции  и само едно лице е регистрирано след изтичане срока на наложена му санкцията, по реда на ЗНЗ. 150 от новорегистрирани безработни лица са освободени от честния сектор, 120 от сектор „Услуги“, 107 са с неуточнен отрасъл, 53 – от сектор „Индустрия“,  а 7 – от аграрния сектор. Обрешко Нечев посочи, че изходящият поток за месец март е 423 души, като се отчита ръст с двама души спрямо февруари. 95.8% или 405 души са постъпили на работа,  2.8% или 6 души са отпаднали поради наложена санкция от Дирекция „Бюро по труда“ във връзка с неизпълнение плана за действие, отказ от предложено им работно място и други, а 1.4% или 12 лица са отпаднали поради причини като смяна на местожителство, пенсиониране и други. От постъпилите на работа безработни лица 385 души или 95,1% са устроени на несубсидирани работни места, като  в това число в посредничество на Дирекция „Бюро по труда“ – 268. По програми за заетост назначени на работа са 7 лица, поп мерки – 3 лица, а по ОП „Развитие на човешките ресурси“ – 10 лица. Изходящият поток през март бележи превес над входящия, в резултат на което равнището на безработицата намалява спрямо предходния месец.\r\nНадежда КРЪСТЕВА", "date": "2018.04.25", "title": "Велико Търново: Безработицата в общината намалява, равнището й е 3,5%"}
{"url": "http://www.focus-news.net/news/2018/04/25/2514994/ognyan-tsenkov-kmet-na-vidin-1-mlrd-i-600-mln-lv-shte-struva-izgrazhdaneto-na-magistralniya-pat-vidin-sofiya.html", "text": "1 милиард и 600 млн. лв. ще струва изграждането на магистралния път Видин – София, каза на пресконференция кметът на Община Видин Огнян Ценков, предаде репортер на Радио „Фокус“ – Видин. Огнян Ценков посочи, че средствата са заложени с решение на Министерския съвет, с което бе одобрена средносрочната бюджетна прогноза за период 2019 – 2021 година. „В този документ са заложени средства за изграждане на значими инфраструктурни проекти на територията на страната , като е включен и проектът Видин – София. В момента се провеждат отчуждителни процедури в участъка Ботевград – Мездра, едновременно с това стартираха и процедурите по Закона за обществените поръчки за избор  на изпълнител на строителните дейности и на надзор за двата участъка – Ботевград-Мездра и Видин-Ружинци. Участъкът Видин-Ружинци е 52 километра“, обясни кметът на Община Видин Огнян Ценков. \r\nТой допълни, че трасето на магистралния път Видин – София на територията на област Видин ще минава по нов терен, който не се препокрива с трасето на сегашния главен път Е 79, като ще бъдат изградени необходимите отклонения за връзка с населените места в областта . „Във връзка с процедурите, които текат за изграждането на новото трасе на магистралния път Видин – София се провеждат и регулярни срещи с Агенция пътна инфраструктура, такава среща предстои в началото на месец май“, каза Огнян Ценков. Той допълни, че ако  няма обжалвания на процедурите и удължаване на сроковете, които са заложени,  до края на 2021 г. и началото на 2022 г. магистралният път Видин – София трябва да бъде изграден.\r\nАнна ЛОЗАНОВА", "date": "2018.04.25", "title": "Огнян Ценков, кмет на Видин: 1 млрд. и 600 млн. лв. ще струва изграждането на магистралния път Видин – София"}
{"url": "http://www.focus-news.net/news/2018/04/25/2515000/parlamentarnata-komisiya-po-evropeyskite-vaprosi-i-kontrol-na-evropeyskite-fondove-shte-se-sreshtne-s-glavniya-pregovaryasht-na-es-za-brekzit-mishel-barnie.html", "text": "Ръководството на Комисията по европейските въпроси и контрол на европейските фондове ще разговаря на 26 април 2018 г. с главния преговарящ на Европейския съюз за излизане на Великобритания от структурите на Съюза Мишел Барние. Това съпобщиха от пресцентъра на Народното събрание.\r\nСрещата ще бъде от 13.45 часа в зала „Изток” на Народното събрание.", "date": "2018.04.25", "title": "Парламентарната комисия по европейските въпроси и контрол на европейските фондове ще се срещне с главния преговарящ на ЕС за Брекзит Мишел Барние"}
{"url": "http://www.focus-news.net/news/2018/04/25/2514999/evrokomisaryat-vera-yourova-shte-diskutira-s-grazhdani-v-sofiya-problemite-s-nasilieto-nad-zhenite-na-30-april.html", "text": "На 30 април (понеделник) от 14:30 часа в Дома на Европа в София (ул. \"Г. С. Раковски\" 124) ще се проведе публичен дебат с Вера Йоурова, комисар по правосъдието, защитата на потребителите и равнопоставеността между половете. Това съобщиха от Представителството на ЕК в България. Темата на гражданския диалог е \"Насилието над жените: отговорът на ЕС\". \r\nПредварителната регистрация в интернет е задължителна на следния линк , който ще бъде достъпен до 12:00 часа на 29 април 2018 г. Регистрационната форма ще остане отворена до достигане капацитета на залата. \r\nС оглед засилените мерки за сигурност, се призовават всички гости да бъдат пред залата не по-късно от 14:00 ч. за регистрация и проверка за сигурност, както и да носят със себе си документ за самоличност.", "date": "2018.04.25", "title": "Еврокомисарят Вера Йоурова ще дискутира с граждани в София проблемите с насилието над жените на 30 април"}
{"url": "http://www.focus-news.net/news/2018/04/25/2514998/mrrb-ministar-nankov-obsadi-predlozheniyata-za-novo-rayonirane-na-stranata-s-deputati-ot-burgas.html", "text": "На среща с народни представители днес министърът на регионалното развитие и благоустройството Николай Нанков обсъди предложените от експертна група варианти за ново райониране на страната. Това съобщиха от пресцентъра на Министерството на регионалното развитие и благоустройството (МРРБ).\r\nПред депутатите от Бургас и кмета на общината Димитър Николов регионалният министър посочи, че причина за подготвяната промяна е броят на населението в два от районите в Северна България, който не отговаря на изискването на Евростат за минимум 800 000 души във всеки. Затова два от предложените от широка експертна група варианти коментират промени в районите основно в Северна България. Министър Нанков подчерта, че целта на новото деление за статистически цели е районите да бъдат устойчиви и че няма да се прави административна реформа.\r\nПо време на срещата беше коментирано, че бъдещото райониране трябва да се съобрази с новите регламенти на Европейския съюз и очакваното предложение на Европейската комисия за многогодишна финансова рамка за следващия програмен период. \r\nНародните представители изтъкнаха, че сега действащата структура на районите в страната е работеща и доказала се във времето. Аргументите на депутатите бяха изключително обективни, посочи от своя страна министър Нанков. Той обърна внимание, че решението няма да бъде взето лично от него или от министерството, поради което се провеждат обществени обсъждания. В последствие ще бъде променен и Законът за регионалното развитие, който трябва да следва логиката на европейското програмиране и да отговаря на изискванията на Евростат.\r\nМинистърът коментира още, че темата с центровете на райони не стои на дневен ред, както и че и в момента няма такива. На ротационен принцип областните управители на областите в един район са председатели на регионалните съвети за развитие в тях за по шест месеца, обясни Николай Нанков и подчерта, че този подход ще бъде запазен.", "date": "2018.04.25", "title": "МРРБ: Министър Нанков обсъди предложенията за ново райониране на страната с депутати от Бургас"}
{"url": "http://www.focus-news.net/news/2018/04/25/2514962/tsvetan-tsvetanov-gerb-v-koalitsionnoto-ni-sporazumenie-i-upravlenskata-programa-ima-mnogo-yasni-poslaniya-che-evroatlanticheskata-orientatsiya-na-stranata-e-bezalternativna.html", "text": "В коалиционното ни споразумение и управленската програма има много ясни послания, че евроатлантическата ориентация на страната е безалтернативна. Това каза председателят на ПГ на ГЕРБ Цветан Цветанов пред журналисти във връзка с посещението на лидера на Атака Волен Сидеров в Крим, предаде репортер на Агенция „Фокус“.На въпрос дали Волен Сидеров иска да извади страната от ЕС и НАТО, както бе обвиняват президента миналата седмица, Цветанов поясни, че Волен Сидеров не е изразител на външната политика на България, а Румен Радев е президент на Република България и представлява страната ни на международни форуми. На въпрос дали Атака има място в коалицията, Цветанов заяви, че има коалиционно споразумение, което е на база акценти и четиригодишен управленски мандат.  \r\nДеница КИТАНОВА", "date": "2018.04.25", "title": "Цветан Цветанов, ГЕРБ: В коалиционното ни споразумение  и управленската програма има много ясни послания, че евроатлантическата ориентация на страната е безалтернативна"}
{"url": "http://www.focus-news.net/news/2018/04/25/2515002/stara-zagora-prez-april-oblastniyat-grad-e-dzhaz-stolitsata-na-balgariya.html", "text": "За пета поредна година в Къщата на Архитекта в Стара Загора отбелязват 30 април - Международния ден на джаза, с Музикален форум JAZZ НА ДВОРА. Събитието се провежда от 27-30.04.2018 г. Това съобщиха от пресцентъра на Община Стара Загора.\r\nСлед Втората национална младежка джаз сцена, следва и “Jazz на двора”. Тридневното събитие ще оправдае името си в откритото пространство на артистичната Къща на Архитекта – любимо неформално място за алтернативната култура на града. В топлите априлски вечери под звездите посетителите се наслаждават на разнообразни импровизации.\r\nПетъчната вечер започва с ELECTRO SWING PARTY. Съботният акцент е S-MO LIVE BAND. В неделя е откриването на Фотографската изложба на Тина Халкова ALL DANCE JAZZ”, със специалното участие на Живко Петров – пиано и Ромина Славова – прима балерина в Държавна опера Стара Загора. А след това ще jam-ват ученици от НУМСИ “Христина Морфова“.\r\nПроявата е толкова яка, че нахлува и в работната седмица. В първия делник – Международен ден на Джаза, ще бъдат показани филми по темата.\r\nЕлате небрежни и отдадени, както прилича на жанра, в Двора на Джаза!\r\nПредвидена е следната програма:\r\n27.04 | 19:00 – 22:00\r\nELECTRO SWING PARTY\r\n28.04 | 19:00 – 22:00\r\n20:00 | S-MO LIVE BAND\r\nСимеон Желязков – вокал\r\nЕвден Димитров – бас\r\nВладислав Мичев – тромбон и клавишни\r\nРадо Казасов - ударни\r\n29.04 | 19:00 – 22:00\r\n19:00 | ОТКРИВАНЕ НА ФОТОГРАФСКА ИЗЛОЖБА „ALL DANCE JAZZ”\r\nАвтор: Тина Халкова\r\nСъс специалното участие на Живко Петров – пиано и Ромина Славова – прима балерина в Държавна опера Стара Загора.\r\n20:00 | JAZZ NIGHT\r\nС участието на ученици от НУМСИ „Христина Морфова”.\r\n30.04 | 19:00 – 22:00\r\nКИНО ВЕЧЕР В ДЕНЯ НА ДЖАЗА\r\nВСИЧКИ СЪБИТИЯ СА С ВХОД СВОБОДЕН!", "date": "2018.04.25", "title": "Стара Загора: През април областният град е джаз столицата на България"}
{"url": "http://www.focus-news.net/news/2018/04/25/2515001/dobrich-na-26-i-27-april-shte-se-izvarshat-planovi-rezitbi-po-ul-yordan-yovkov.html", "text": "В интервала от 08.30 ч. до 16.00 часа на 26 и 27 април 2018 година ще се извършат планови резитби по ул. „Йордан Йовков“ в Добрич. Това съобщиха от пресцентъра на Община град Добрич. Улицата ще бъде затворена за МПС. \r\nОбщина Добрич се обръща с молба към гражданите в това часово време да не се паркира по улица „Йордан Йовков“, за да се осигури достъп на техниката.", "date": "2018.04.25", "title": "Добрич: На 26 и 27 април ще се извършат планови резитби по ул. „Йордан Йовков“"}
{"url": "http://www.focus-news.net/news/2018/04/25/2515004/kyustendil-chast-ot-merkite-za-opazvane-na-selskostopanskata-produktsiya-v-dupnitsa-sa-svarzani-s-pozharite.html", "text": "Част от мерките за опазване на селскостопанската продукция в Дупница са свързани с пожарите. Това каза пред Радио „Фокус” – Кюстендил Христо Апостолов, говорител на Община Дупница. По думите му вече е издадена заповед от страна на кмета на Община Дупница Методи Чимев, с която е обявен пожароопасният сезон. В тази връзка кметовете и кметските наместници трябва да създадат необходимата организация за недопускане паленето на стърнища, слогове, крайпътни ивици, и площи със суха трева. „В населените места, на които поземленият фонд граничи с горския фонд трябва да се организират дежурства  през почивните дни от представителите на гасаческите групи по кметства, като се изготви график и се определят сигналите за оповестяване и мястото за  събиране”, каза Христо Апостолов. По думите му предстои и актуализиране на състава на самите гасачески групи. Ще бъдат проведена разяснителна кампания сред местното население относно извършването на пролетното почистване в личните дворове и земеделските земи, както и паленето на горими отпадъци.\r\nВенцеслав ИЛЧЕВ", "date": "2018.04.25", "title": "Кюстендил: Част от мерките за опазване на селскостопанската продукция в Дупница са свързани с пожарите"}
{"url": "http://www.focus-news.net/news/2018/04/25/2515005/regionalniyat-direktor-na-fonda-za-naselenie-i-razvitie-na-oon-alana-armitazh-evropeyskata-mladezhka-konferentsiya-postigna-znachitelni-postizheniya.html", "text": "Поздравявам Вас и целия екип на Министерството на младежта и спорта за привличането на младите хора като приоритет в рамките на Българското председателство на Съвета на ЕС. Това пише в официално писмо до министъра на младежта и спорта Красен Кралев регионалният директор за Източна Европа и Централна Азия към Фонда за население и развитие на ООН Алана Армитаж, съобщиха от пресцентъра на министерството.\r\n“Конференцията постигна значителни постижения и съм убедена,  че изработените Европейски младежки цели, формулирани и договорени по време на събитието, ще доведат до осезаеми резултати за младите хора в Европейския съюз и извън него”,  се казва в писмото. \r\nВ официалната кореспонденция до министър Кралев Алана Армитаж поздравява Министерството на младежта и спорта за осигуряването на присъствието на представители на страните от Западните Балкани и страните от Източното партньорство в конференцията.  По думите й, тези участници са имали възможност да придобият опит и това ще бъдe от ключово значение за напредъка в изпълнението на младежките цели през следващото десетилетие. “Благодаря Ви, че осигурихте включването на младите хора с увреждания в конференцията”, казва Армитаж.\r\n“Очакваме с нетърпение да продължим сътрудничеството си и да разширим партньорството си, за да подкрепим България в секторите на здравеопазването и развитието и правата на младите хора”, посочва още регионалният директор на Фонда за население и развитие на ООН.", "date": "2018.04.25", "title": "Регионалният директор на Фонда за население и развитие на ООН Алана Армитаж: Eвропейската младежка конференция постигна значителни постижения"}
{"url": "http://www.focus-news.net/news/2018/04/25/2515009/gd-granichna-politsiya-ot-1730-do-1830-chasa-na-granichnite-punktove-e-vazmozhno-da-ima-zatrudneniya-pri-obrabotka-na-trafika-poradi-profilaktika-na-informatsionnite-sistemi.html", "text": "Днес от 17.30 до 18.30 часа на граничните контролно-пропускателни пунктове е възможно да има затруднения при обработка на трафика поради профилактика на информационните системи. Това съобщиха от пресцентъра на ГД \"Гранична полиция\".", "date": "2018.04.25", "title": "ГД \"Гранична полиция\": От 17.30 до 18.30 часа на граничните пунктове е възможно да има затруднения при обработка на трафика поради профилактика на информационните системи"}
{"url": "http://www.focus-news.net/news/2018/04/25/2515007/prezidentat-rumen-radev-lazhata-chesto-e-platezhosposobna-i-dazhe-zvuchi-ubeditelno-no-smetkata-nakraya-plashtame-vsichki-nie.html", "text": "„Без градивната сила на информацията не можем да говорим за прогрес. Но не трябва никога да забравяме, че информацията може да има и огромен разрушителен ефект и накъде ще насочим тази информация и как ще я използваме, зависи от нас“. Това заяви президентът Румен Радев, който бе гост на конференцията „20 години / Dir.bg: THE NEXT BULGARIAN WEB“, съобщиха от прессекретариата на държавния глава. \r\nПрезидентът се обърна към гостите на форума и ги призова да не забравят огромната обществена отговорност на медиите. „Нека не забравяме, че лъжата често е платежоспособна и даже звучи убедително. Но сметката накрая плащаме всички ние“, посочи Румен Радев. \r\n„Днес информацията е най-изобилната, но и често най-дефицитната стока. Тя ни залива отвсякъде и в същото време често изпитваме дефицит на навременна, достоверна и полезна информация. Аз лично считам, че тези противоречия ще се задълбочават в бъдеще“, посочи държавният глава. \r\nПо думите на президента качествените онлайн медии не са само бизнес, а кауза и призова за недопускане на превръщането на медиите в пропаганден рупор. „Журналистиката абдикира от мисията си да бъде \"постоянно работещ парламент\" - по определението на Йосиф Хербст, и се превръща в пиар инструмент на властта“, заяви още Румен Радев. \r\n„Преди 20 години онлайн медиите бяха просто занимание за визионери, но едва ли и те са прогледнали далече в бъдещето и са очаквали това, което се случва днес. Кой би допуснал, че след години истината ще се дави в море от фалшива информация, че бързината ще вземе превес над достоверността, че думите ще загубят битката с образа, че шарлатани ще наемат армия от полуграмотни тролове с цел да дискредитират идеи и хора“, подчерта още в изказването си на форума президентът Румен Радев.", "date": "2018.04.25", "title": "Президентът Румен Радев: Лъжата често е платежоспособна и даже звучи убедително, но сметката накрая плащаме всички ние"}
{"url": "http://www.focus-news.net/news/2018/04/25/2515006/lokalno-makedoniya-broyat-na-novite-migranti-v-gartsiya-se-e-uvelichil-ryazko.html", "text": "Гръцкият министър на миграционната политика Димитрис Вицас съобщи, че броят на мигрантите, които пристигат на гръцките острови се е увеличили двойно, предава македонското електронно издание  „Локално“.  \r\nПо време на дебат за новия законопроект за предоставянето на убежище Вицас заяви, че на остров Лесбос, където се намира най-големият лагер за мигранти, миналата година от Турция са пристигали средно по 54 мигранти на ден, а само вчера са пристигнали 206 нови лица. \r\nНа всички гръцки острови през април са  регистрирани общо 2168 нови бежанци и мигранти. \r\nПрез първите два месеца е имало по 66 нови пристигания на ден, но от тогава тази цифра се е увеличила до 126 души, а пред последните дни е достигнала и до  и 200 мигранти дневно. \r\nВицас допълни, че през сухопътната  границата между Гърция и Турция, на река Марица, тази година са пристигнали общо 2700 бежанци и мигранти, а само вчера броят им е бил 340 души. \r\nОбщо над 7 000 бежанци са пристигнаха от Гърция от началото на годината, докато само 112 души са върнати обратно в Турция.  Виктор Турмаков", "date": "2018.04.25", "title": "„Локално“ (Македония): Броят на новите мигранти в Гърция се е увеличил рязко"}
{"url": "http://www.focus-news.net/news/2018/04/25/2515013/sofiya-kevr-iziska-ot-toplofikatsiya-sofiya-ead-podrobna-informatsiya-i-razyasneniya-vav-vrazka-sas-znachitelno-po-visokite-smetki-na-klienti-na-druzhestvoto-za-mart-2018-g.html", "text": "Във връзка с оповестените информации и възникналия дебат в средствата за масово осведомяване за по-високи сметки на клиенти на „Топлофикация София“ ЕАД за месец март 2018 г., председателят на КЕВР доц. Иван Иванов изиска ръководството на дружеството да предостави подробна информация. Това съобщиха от пресцентъра на Комисия за енергийно и водно регулиране (КЕВР). \r\nВ тридневен срок „Топлофикация София“ ЕАД следва да представи на Комисията пълни данни относно количеството топлинна енергия, която е доставена и фактурирана на клиентите на дружеството за м. март 2017 г. и за м. март 2018 г. – общо и по групи клиенти. \r\nОт дружеството е изискана информация и за броя на битовите клиенти, избрали дяловото разпределение да се извършва по прогнозни данни, съгласно чл. 71 от Наредбата за топлоснабдяването /НТ/ от 6.04. 2007 г. За тези клиенти топлоснабдителното дружество трябва да  посочи както количеството на потребената от тях топлинна енергия, така и начислените суми в сметките им за м.март 2017 г. и за м. март 2018 г. \r\nОтделно в КЕВР трябва да постъпи информация и за броя на битовите клиенти, избрали дяловото разпределение да се извършва по реален месечен отчет на средствата за дялово разпределение в имотите на клиентите. „Топлофикация София“ ЕАД трябва да предостави и данни за количеството на потребената от тези клиенти топлинна енергия, както и начислените суми в сметките им за м. март 2017 г. и за м. март 2018 г.   \r\nСлед получаването на цялата искана информация, КЕВР ще изготви подробен анализ, резултатите от който ще бъдат публично обявени.", "date": "2018.04.25", "title": "София: КЕВР изиска от „Топлофикация София“ ЕАД подробна информация и разяснения във връзка със значително по-високите сметки на клиенти на дружеството за март 2018 г."}
{"url": "http://www.focus-news.net/news/2018/04/25/2515012/kyustendil-obshtina-dupnitsa-realizira-proekt-za-integriran-gradski-transport.html", "text": "Община Дупница реализира проект за интегриран градски транспорт. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му проектът се реализира по Оперативна програма „Региони в растеж”. Той включва различни дейности, сред които и закупуване на нови автобуси, отговарящи на всички европейски изисквания за безопасност и опазване на околната среда.  Ще бъдат закупени четири автобуса „Евро–6”, които ще се движат между квартал „Байкал” и социалните жилища. „Самите автобуси са от най-висок стандарт, при чиято експлоатация се опазва околната среда, достъпни са за хора в неравностойно положение, деца и майки с колички”, каза Красимир Георгиев. По линията ще има 17 спирки, 13 от които – нови. Предвижда се рехабилитация на трасето, както и на други участъци от уличната мрежа, нуждаещи се от ремонти. Освен това ще бъде изготвена електронна система, на всички спирки ще бъдат поставени електронни табла с точното разписание на автобусите.\r\nВенцеслав ИЛЧЕВ", "date": "2018.04.25", "title": "Кюстендил: Община Дупница реализира проект за интегриран градски транспорт"}
{"url": "http://www.focus-news.net/news/2018/04/25/2515014/sofiya-rayonnata-prokuratura-vnese-obvinitelen-akt-sreshtu-30-godishna-izvarshitelka-na-vaorazheni-grabezhi-na-targovskiya-oborot-ot-magazini-v-zh-k-ovcha-kupel.html", "text": "Софийска районна прокуратура внесе обвинителен акт срещу 30 годишна извършителка на въоръжени грабежи на търговския оборот от магазини в ж. к. „Овча купел“. Това съобщиха от пресцентъра на Прокуратурата на Р България.\r\nС внесен от СРП на обвинителен акт, Десислава Методиева е обвинена в това, че на 22 януари 2018 г., в гр. София, ж.к. „Овча купел”, ул. „Кукуряк” № 26Б, от магазин за алкохол и цигари, отнела чужди движими вещи – парична сума в размер на 510 лв. и мобилен телефон „Нокия 130“, от владението  на В. Б., с намерение противозаконно да ги присвои, като употребила за това заплашване – насочила нож към Б. с думите „Сега ще те заколя, давай парите!”.\r\nНа 24.01.2018 г. в гр. София, ж.к. „Овча купел”, ул. „Монтевидео”, пред бл. 414, от магазин „Вършец”, отнела чужди движими вещи – парична сума в размер на 999.27 лв., от владението  на М.М., с намерение противозаконно да ги присвои, като употребила за това заплашване – насочила нож към М. с думите „Дай ми оборота!”\r\nНа 27.01.2018 г. в гр. София, ж.к. „Овча купел”, бул. „Монтевидео”, бл. 527, от магазин за алкохол и цигари, отнела чужди движими вещи – парична сума в размер на 463 лв., от владението на М. Н., с намерение противозаконно да ги присвои, като употребила за това заплашване – насочила нож към М. с думите „Дай ми целия оборот, бързо!!!”.\r\nОписаните по - горе деяния са извършени от Методиева в условията на продължавано престъпление, като приложимата в случая правна квалификация попада в разпоредбата на чл. 198, ал. 1, пр. 2,  вр. чл. 26, ал. 1 НК.\r\nПредстои делото срещу  Методиева да бъде насрочено за разглеждане в Софийски районен съд.", "date": "2018.04.25", "title": "София: Районната прокуратура внесе обвинителен акт срещу 30-годишна извършителка на въоръжени грабежи на търговския оборот от магазини в ж. к. „Овча купел“"}
{"url": "http://www.focus-news.net/news/2018/04/25/2515015/vratsa-osaditelna-parvoinstantsionna-prisada-za-rakovoditel-na-ekip-otstranyaval-avariya-na-elektricheska-mrezha-za-proyavena-profesionalna-nemarlivost-dovela-do-smartta-na-montyor.html", "text": "По обвинителен акт на Окръжна прокуратура – Враца съдът е признал за виновен В.Х. за немарливо изпълнение на правно регламентирана дейност, довело до смърт на служител - престъпление по чл. 123, ал. 1, пр. 2 от НК. Това съобщиха от пресцентъра на Апелативна прокуратура София.\r\nПодсъдимият Х. работил в електроразпределително дружество от 2001 г. като електромонтьор, а впоследствие бил преназначен на длъжност ръководител група, занимаваща се с изграждане, поддържане и ремонт на електрически линии и мрежи. \r\nСлужителите в дружество задължително преминавали изискуемите инструктажи и полагали ежегодни изпити по безопасност на труда, извършвала се и проверка на състоянието на личните предпазни средства. Всички тези мерки са изключително наложителни при работа с електрически ток и свързаните с него съоръжения, именно с оглед високата степен на опасност за здравето и живота на служителите. \r\nНа 19.05.2015 г., в района на област Враца, се разразила буря със силен вятър и дъжд. В резултат на метеорологичните условия, възникнали различни аварии по електропреносната мрежа. За тяхното отстраняване били ангажирани няколко групи, с цел възстановяване захранването на абонатите в по-кратък срок. \r\nОколо полунощ аварийните групи се срещнали при железорешетъчен стълб (ЖС) от електропровод 20kV „Лъката“, който се намирал на моста на изхода от гр. Криводол посока с. Ракево. Там дежурната група на подсъдимия Х. приключвала изпълнение на поставената задача и възстановявала секция, след което двата екипа се насочили към близката мелница, за да продължат работата. \r\nХ., като ръководител на новосформираната обединена група, разпределил задачи и дал нареждания, като допуснал поредица нарушения. Преди всичко той създал екип от двама по ранг лица, което предпоставя конфликт и неразбиране на правата и задълженията им при осъществяване на задачите. Същевременно той не положил грижи в достатъчен обем за служителите при осъществяване на възложената им дейност по отстраняване на аварията. Освен това подсъдимият не осъществил контрол по време на работата за спазване изисквания за безопасност от всички членове на бригадата, в това число пряко наблюдение и присъствие на най-опасния участък от работното място. \r\nВ качеството си на ръководител на екип В. Х. не извел бригада от работното място до получаване на нареждане, че ел. проводът е изключен и заземен и работата може да продължи. Към момента на тръгване на бригадата той не проследил дали служителите вземат със себе си лични предпазни средства – щанга за проверка на отсъствие на напрежение и преносим заземител и не контролирал дали използват същите по време на работата си. \r\nПри тези обстоятелства един от електромонтьорите – Г.К., се качил до тоководещите части на ЖР по време, когато електропровод 20kV „Лъката“ се намирал под напрежение. С дясната си ръка той се хванал за елпроводник, при което получил травма, довела до смъртта му. \r\nЗа допуснатата от Х. професионална непредпазливост той е бил привлечен към наказателна отговорност и предаден на съд. \r\nСъстав на Окръжен съд – Враца му е наложил наказание от две години „лишаване от свобода“ с тригодишен изпитателен срок. \r\nПрисъдата може да бъде обжалвана пред Софийския апелативен съд.", "date": "2018.04.25", "title": "Враца: Осъдителна първоинстанционна присъда за ръководител на екип, отстранявал авария на електрическа мрежа, за проявена професионална немарливост, довела до смъртта на монтьор"}
{"url": "http://www.focus-news.net/news/2018/04/25/2515008/federika-mogerini-konferentsiyata-po-siriya-potvardi-che-nyama-voenno-reshenie-na-konflikta.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви, че участниците на международната донорска конференция по Сирия са потвърдили, че военното решение на конфликта в страната не е възможно, предаваТАСС.\r\n„Определихме общата позиция по някои въпроси, например, че няма военно решение и е необходимо да се възобновят политическите преговори“, заяви Могерини. Тя подчерта, че разногласията между страните относно конфликта в Сирия не са изчезнали. „Разбира се, те не могат да изчезнат за няколко часа. Надявам се, че конференцията догодина ще бъде посветена на реконструкцията на Сирия“, допълни тя.\r\nНа свой ред специалният пратеник на ООН по Сирия Стефан де Мистура заяви, че не е постигнат политическият пробив на международната донорска конференция, но и че не е имало конфронтация.  Виктор Турмаков", "date": "2018.04.25", "title": "Федерика Могерини: Конференцията по Сирия потвърди, че няма военно решение на конфликта"}
{"url": "http://www.focus-news.net/news/2018/04/25/2515011/radio-svobodna-evropa-makedoniya-broyat-na-migrantite-v-gartsiya-narastva-barzo.html", "text": "Гръцкият министър на миграцията Димитрис Вицас съобщи, че броят на мигрантите, пристигащи на гръцките острови е четири пъти по-висок от преди, предава радио  „Свободна Европа“  в своята македонска редакция. \r\nМинистърът допълни, че на остров Лесбос, където е разположен най-големият мигрантски лагер в Гърция, миналата година са пристигали по 54 мигранти на ден, а сега те са над 200. \r\nСъщевременно от началото на годината над 7 000 бежанци и мигранти са влезли на територията на Гърция.  Виктор Турмаков", "date": "2018.04.25", "title": "Радио „Свободна Европа“ (Македония): Броят на мигрантите в Гърция нараства бързо"}
{"url": "http://www.focus-news.net/news/2018/04/25/2515016/sofiya-rayonnata-prokuratura-vnese-obvinitelen-akt-sreshtu-mazh-za-bludstvo-s-momiche-v-dvora-na-kashta-v-stolitsata.html", "text": "Софийска районна прокуратура (СРП) внесе обвинителен акт за блудство. Това съобщиха от пресцентъра на Прокуратурата на Р България.\r\nС внесен от СРП обвинителен акт, Шенол Ахмед е обвинен в това, че на 9 август 2017 г., около 01,30 часа, в гр. София, ул. „Георги Бенковски” № 21, в двора на къща, извършил действия с цел да възбуди и удовлетвори полово желание без съвкупление по отношение на лице навършило 14-годишна възраст, като извършил блудствени действия спрямо пострадалата С. Ч., чрез употреба на сила – ударил й два шамара, душил я с ръце, стискал я през кръста и й запушвал устата за да не вика за помощ. Описаното деяние представлява престъпление по чл. 150, ал. 1 от НК.\r\nПредстои делото срещу Ахмед да бъде насрочено за разглеждане в Софийски районен съд.", "date": "2018.04.25", "title": "София: Районната прокуратура внесе обвинителен акт срещу мъж за блудство с момиче в двора на къща в столицата"}
{"url": "http://www.focus-news.net/news/2018/04/25/2515017/vratsa-po-sporazumenie-s-rayonna-prokuratura-byala-slatina-e-nalozheno-nakazanie-za-nezakonno-darzhane-na-golyamo-kolichestvo-ognestrelni-orazhiya-i-boepripasi.html", "text": "Подсъдимият Л.К. се е признал за виновен и е сключил споразумение с Районна прокуратура – Бяла Слатина за извършено от него престъпление по чл. чл. 339, ал. 2, вр. ал. 1 от Наказателния кодекс. Това съобщиха от пресцентъра на Апелативна прокуратура София.\r\nНа 04.01.2018 г., в гр. Бяла Слатина, той държал огнестрелни оръжия и боеприпаси, без надлежно разрешение за това. При претърсване у него били открити: автомат Калашников, самоделно изработено късоцевно огнестрелно оръжие, ловна пушка, модел „Sarallar“, ловна пушка – надцевка, марка „Pietro Beretta“, нестандартно, приспособено огнестрелно оръжие - газ-сигнален пистолет, модел „Zoraki”, нестандартно, приспособено огнестрелно оръжие - пушка-карабина, модел „Mannlicher Carcano. Всички те били технически изправни и годни да произвеждат изстрели. Освен това у Л.К. били иззети 638 броя боеприпаси, в това число патрони за късоцевно и дългоцевно огнестрелно оръжие и за ловно оръжие. \r\nСъдът е одобрил постигнатото между страните споразумение, с което на Л.К. е наложено наказание от една година и четири месеца „лишаване от свобода“ с тригодишен изпитателен срок.", "date": "2018.04.25", "title": "Враца: По споразумение с Районна прокуратура – Бяла Слатина е наложено наказание за незаконно държане на голямо количество огнестрелни оръжия и боеприпаси"}
{"url": "http://www.focus-news.net/news/2018/04/25/2515020/sofiya-stanala-e-katastrofa-mezhdu-mikrobus-i-lek-avtomobil-na-bulevard-bryuksel-malko-predi-mosta-za-rayon-mladost.html", "text": "Катастрофа е станала между микробус и лек автомобил в лявата лента за движение на булевард \"Брюксел\" малко преди моста за район \"Младост\", съобщи слушател на Радио \"Фокус\". Движението в района е затруднено. Преминаването през булеварда отнема около 15 минути.", "date": "2018.04.25", "title": "София: Станала е катастрофа между микробус и лек автомобил на булевард \"Брюксел\" малко преди моста за район \"Младост\""}
{"url": "http://www.focus-news.net/news/2018/04/25/2515021/nyu-imidzh-balgariya-ead-kupuva-50-ot-vestnitsite-telegraf-monitor-politika-i-meridian-mach.html", "text": "На 25 април между „Интръст“ ЕАД, като продавач и „Ню Имидж България“ ЕАД, като купувач, се подписа предварителен договор за придобиване на 50% от капитала на „Телеграф Медиа“ ЕООД, което дружество е издател на  печатните медии „Телеграф“, „Монитор“, „Политика“ и „Меридиан мач“, и е акционер в регионалната медия „Издателска къща Борба“ АД. Това съобщиха управителите на „Интръст“ ЕАД и „Ню Имидж България“ ЕАД.\r\n„Приключването на сделката ще се извърши след произнасяне на Комисията за защита на конкуренцията. Печатните издания, предмет на сделката, са сред водещите в страната, като всекидневникът „Телеграф“ е изданието с най-висок тираж и продаваемост на българския вестникарски пазар. „Ню Имидж България“ ЕАД създава специално за целта на сделката ново дъщерно дружество, което да придобие дяловото участие. „Ню Имидж България“ ЕАД е част от американската компания „Nu Image Inc.“, чиято дейност е производство на филми, собственик e на филмовото студио „Ню Бояна Филм“ и е добре позната в България. Посредством сделката страните желаят да развият дейността на печатните медии, като ще работят съвместно за създаване на високи журналистическите стандарти и утвърждаването на медийния плурализъм“, се посочва още в съобщението.", "date": "2018.04.25", "title": "„Ню Имидж България“ ЕАД купува 50% от вестниците „Телеграф\", „Монитор\", „Политика\" и „Меридиан мач\""}
{"url": "http://www.focus-news.net/news/2018/04/25/2515003/germaniya-iranskoto-yadreno-sporazumenie-ne-mozhe-da-se-predogovori.html", "text": "Прессекретар на германското външно министерство  заяви, че запазването на международното ядрено споразумение с Иран е приоритет за страната му и не подлежи на допълнително договаряне, предава  Reuters.\r\n„Нашата позиция остава ясна – най-високият приоритет е запазването на ядреното споразумение и пълното му прилагане от всички страни“, заяви прессекретарят. „Ядреното споразумение бе договорено от седем държави и от ЕС и не може да бъде предоговорено. Но ние също така искаме да сме сигурни, че иранската ядрена програма ще служи единствено за мирни цели“, допълни той.\r\nОт министерството допълниха, че френският президент Еманюел Макрон е предложил допълнително споразумение за разрешаване на проблема. „Трябва внимателно да прегледаме предложение. Въпросът е при какви обстоятелства Иран би бил готов да позволи този процес“, допълни говорителят.  Виктор Турмаков", "date": "2018.04.25", "title": "Германия: Иранското ядрено споразумение не може да се предоговори"}
{"url": "http://www.focus-news.net/news/2018/04/25/2515023/evrodeputatat-momchil-nekov-izklyuchitelno-vazhno-e-da-postavim-vaprosa-za-pridobivane-na-umeniya-chrez-neformalno-obrazovanie.html", "text": "Изключително важно е да поставим въпроса за придобиване на умения чрез неформално образование. Това каза евродепутатът Момчил Неков, съобщиха от пресслужбата на евродепутата. Добро финансиране и възможности за младите европейци предвижда ЕП. Комисията по култура и образование в ЕП гласува доклада за стратегията на ЕС за младежта. \r\nКато основни приоритети бяха посочени достъпът на младите хора до вземането на решения в правенето на политики в ЕС, успоредно с насоченост на стратегията към националните, регионалните и местните общности, интергрирането на пазара на труда и осигуряване на достъп до качествени работни места, както и до здравословна среда на живот и до култура и образование. Не на последно място приоритет на стратегията е насърчаването на младежките програми, като Еразъм + и Европейския корпус за солидарност, както и доброто им финансиране, в рамките на амбициозен бюджет. \r\n20 поправки на евродепутата Момчил Неков бяха приети. Те бяха свързани с добавянето на акценти върху едни от сериозните аспекти на политиките насочени към младежите, а именно обръщане на гледната точка към младежите в неравностойно положение, жените, майките, а поставянето на образованието като ключов фактор за интергриране в обществото и инвестирането в умения и компетенции, като решение за справяне с високите нива на безработица, особено сред NEET (младите на възраст между 15 и 24 г.,  които не работят и не се обучават).\r\n„Много важно е в прилагането на младежка стратегия,  да се постави въпросът за неформалното образование, за придобиването на умения и компетенции в рамките на работен процес, на спортни и доброволчески дейности.“, коментира Неков. Той посочи още, че друг много важен момент е социалната интерграция, особено на младежи в неравностойно положение- „Съвременният свят предлага изключително много възможности за младите, наша работа е да ги стимулираме чрез същите тези средства, за да може гласът им да бъде чут.“\r\nВ доклада бяха изнесени данни, че „един от всеки трима младежи на възраст между 18 и 24 години е изложен на риск от бедност или социално изключване в Европейския съюз. През 2016 г. равнищата на младежката безработица (възрастова група 15 – 24 години) в ЕС беше 18,7% в сравнение с 15,6% през 2008 г. В еврозоната равнището на младежката безработица е все още над 20%. Освен това процентът на незаетите с работа, учене или обучение в ЕС е 15,6% в сравнение с 14,2% през 2008 г. В допълнение към тях голяма част от заетите млади хора са изправени пред огромни предизвикателства, като например несигурни условия на труд по отношение на възнагражденията, стреса и продължителността на договора.”\r\nСпоред Европейската комисия външната оценка показва, че държавите членки проявяват интерес към продължаване на сътрудничеството по въпросите на младежта на равнището на ЕС. \r\nВъв връзка с разразилия се скандал с младежката конференция в рамките на Европредседателството, евродепутатът със съжаление посочи, че сега имиджът на България е накърнен и еворпейската младеж е останала разочарована, заради „шепа хора“,  и то точно в рамките на тези важни 6 месеца.", "date": "2018.04.25", "title": "Евродепутатът Момчил Неков: Изключително важно е да поставим въпроса за придобиване на умения чрез неформално образование"}
{"url": "http://www.focus-news.net/news/2018/04/25/2515027/nezavisen-makedoniya-kosovskite-politicheski-partii-shte-obsadyat-vazmozhnostta-za-izvanredni-izbori.html", "text": "Косовските партии ще проведат разговори по текущата политическа ситуация и възможността за постигане на споразумение за провеждането на извънредни парламентарни избори, предава македонското електронно издание  „Независен“.\r\nРазговорите са  инициирани от опозиционния Демократичен съюз на Косово и за тях са поканени всички политически представители на всички политически субекти на правителството и опозицията.\r\nУчастието в разговорите е  потвърдено от всички запитвания на управляващите и опозиционните партии, различни от управляващата Демократическа партия на Косово. Те обявиха, че утре ще вземат решение да участват в преговорите. Част от тези разговори ще бъде и партията на премиера Рамуш Харадинай. Виктор Турмаков", "date": "2018.04.25", "title": "„Независен“ (Македония): Косовските политически партии ще обсъдят възможността за извънредни избори"}
{"url": "http://www.focus-news.net/news/2018/04/25/2515026/prokurorskata-kolegiya-na-vss-obrazuva-distsiplinarno-proizvodstvo-sreshtu-mariya-makrelovacherneva-za-neizpalnenie-na-sluzhebni-zadalzheniya-i-nakarnyavane-prestizha-na-sadebnata-vlast.html", "text": "Прокурорската колегия на Висшия съдебен съвет (ВСС), на основание чл. 316, ал. 1 от ЗСВ, образува дисциплинарно производство за налагане на дисциплинарно наказание на Мария Илиева Макрелова–Чернева – прокурор в Районна прокуратура - Своге. Това съобщиха от ВСС. На основание чл. 316, ал. 2 от ЗСВ чрез жребий бе избран дисциплинарен състав: Светлана Бошнакова - председател и докладчик и Огнян Дамянов и Георги Кузманов. Предложението за образуване на дисциплинарно производство е направено от административния ръководител – районен прокурор на Районна прокуратура - Своге за допуснати нарушения, съгласно чл. 307, ал. 3, т. 3 вр. с ал. 2 от ЗСВ – нарушаване Кодекса за етично поведение на българските магистрати, виновно неизпълнение на служебните задължения и накърняване престижа на съдебната власт.", "date": "2018.04.25", "title": "Прокурорската колегия на ВСС образува дисциплинарно производство срещу Мария Макрелова–Чернева за неизпълнение на служебни задължения и накърняване престижа на съдебната власт"}
{"url": "http://www.focus-news.net/news/2018/04/25/2515028/predsedatelyat-na-stareyshini-gerb-nikolay-andreev-uchastva-v-zasedanie-na-prezidiuma-na-evropeyskiya-sayuz-na-grazhdanite-senyori.html", "text": "Председателят на Старейшини ГЕРБ Николай Андреев участва в заседание на Президиума на Европейския съюз на гражданите-сеньори (ЕСГС) към Европейската народна партия в Брюксел, Белгия. По време на срещата бяха обсъдени отчета на президента и генералния секретар на ЕСГС за дейността на Съюза през изминалата година, анализа на основните задачи на организацията през 2018г., както и бе приет финансовият отчет за 2017 г. и бюджетът на Съюза за настоящата година. Това съобщиха от пресцентъра на ПП ГЕРб.\r\nОсобено внимание бе отделено на подготовката на европейските избори през 2019 г. Обсъдено бе и участието на ЕСГС в организацията на Конгреса на ЕНП, който ще се състои на 07 – 08 ноември 2018г. в Хелзинки, Финландия.\r\nНа заседанието присъстваха председателят на ЕНП Жозеф Дол и зам.-председателят Дара Мърфи, отговарящ за предизборната кампания на партията. „В разговор председателят Дол даде висока оценка на Българското председателство на Съвета на ЕС и изтъкна забележителния принос на председателя на ГЕРБ и министър-председател на Република България Бойко Борисов за решаването на редица проблеми на ЕС в международен аспект,“ отбеляза Андреев по повод срещата.\r\nВ рамките на срещата Андреев е обсъдил с Мърфи въпроси, свързани със стратегията на предстоящите през 2019 г. европейски избори.\r\nПрезидиумът на ЕСГС участва и в симпозиум-честване, посветен на 10-годишнината на европейския Ден на солидарността между поколенията. Основен доклад на симпозиума бе изнесен Мариане Тисен - еврокомисар по заетостта, социалните въпроси, уменията и трудовата мобилност. Мотивирано изказване направи и президентът на Европейския съюз на гражданите сеньори Ан Херманс.", "date": "2018.04.25", "title": "Председателят на Старейшини ГЕРБ Николай Андреев участва в заседание на Президиума на Европейския съюз на гражданите-сеньори"}
{"url": "http://www.focus-news.net/news/2018/04/25/2515029/pernik-dvizhenieto-v-uchastaka-bosnek-staro-selo-na-am-struma-se-osashtestvyava-dvuposochno-v-platnoto-za-dupnitsa-poradi-profilaktichno-obrushvane-na-skatove-v-platnoto-za-sofiya.html", "text": "Временно движението в участъка от Боснек до Старо село от км 30 до км 33 на АМ „Струма“ се осъществява двупосочно в платното за Дупница. Временната организация на трафика е поради профилактично обрушване на скатове в платното за София и осигуряване на безопасно преминаване в участъка по време на дейностите. Това съобщиха от пресцентъра на АПИ. \r\nНеобходимо е шофьорите да карат внимателно, да спазват стриктно поставената пътна сигнализация.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.25", "title": "Перник: Движението в участъка Боснек – Старо село на АМ „Струма“ се осъществява двупосочно в платното за Дупница поради профилактично обрушване на скатове в платното за София"}
{"url": "http://www.focus-news.net/news/2018/04/25/2515030/vitsepremierat-ekaterina-zaharieva-iskam-sledvashtata-konferentsiya-za-siriya-da-e-za-neynoto-vazstanovyavane.html", "text": "Надявам се догодина следващата конференция за Сирия да бъде посветена на нейното възстановяване. Да са минали военните действия, да е започнал политическият преход и да мислим как да подпомогнем възстановяването на Сирия и безопасното завръщане на бежанците, заяви в Брюксел заместник министър-председателят и министър на външните работи Екатерина Захариева, която участва конференцията „Брюксел II“ на тема „Подкрепа за бъдещето на Сирия и региона“. Това съобщиха от пресцентъра на Министерството на външните работи.\r\nЕвропейският съюз и ООН са съпредседатели на форума, в който участват представители на над 85 държави и международни организации. От страна на ЕС домакини на конференцията са ВП Федерика Могерини и комисарите Йоханес Хан и Христос Стилианидис. От страна на ООН, събитието е под патронажа на Генералния секретар и с участието на неговия специален пратеник по Сирия Стафан Де Мистура. \r\nМинистър Захариева открои двете основни цели на международния форум. „Първата,  е да покажем на хората в Сирия, че не са изоставени, че тази продължаваща седем години и половина трагедия не е накарала нас – международната, демократична общност да забравим тези хора. Важна част от конференцията е да дадем ясен и силен политически сигнал, че възстановяването на Сирия може да започне само след истински политически процес. Всички признахме, че за съжаление истинският политически процес с компромиси от двете страни всъщност още не е започнал.“, заяви тя. \r\nБългарският първи дипломат отбеляза, че общото мнение на участниците във форума, че за съжаление, от 2015 г., когато СС на ООН единодушно прие резолюция, която начертава 6 стъпки за политически преход и деескалация на напрежението в Сирия, нищо не се е променило и истинският политически процес с компромиси и от двете страни не е започнал. „Трябва всички заедно да започнем да изпълняваме решенията, които сме взели. Всички страни в конфликта трябва да направят компромиси в името на мира и стабилността на региона “, категорична бе тя. \r\nЗахариева отправи призив към гарантите на споразумението от Астана за спазването на зоните за деескалация, за да бъде осигурен хуманитарен достъп. Тя подчерта, че числата все още са ужасяващи – над 13 милиона души в самата Сирия страдат и се нуждаят от постоянна хуманитарна помощ, над 6 милиона са вътрешно разселените лица, над 3 милиона бежанци в Турция, 1 милион в Ливан, около 700 000 в Йордания. \r\n„Цялата международна общност трябва да съсредоточи усилията си в предоставяне на хуманитарна помощ както в Сирия, така и в съседните държави, които понасят най-голямата тежест“, заяви министър Захариева, като отбеляза, че Турция е държавата, приютила 3.5 милиона сирийски бежанци, и е много важно ЕС да продължи своя ангажимент за осигуряване на 3 милиарда евро. \r\nБългария ще предостави 150 000 евро в подкрепа на действия, целящи справяне с тежката хуманитарна ситуация в Сирия. Средствата ще бъдат предоставени по линия на Службата  на ООН за координация на хуманитарните въпроси и Върховния комисариат на ООН за бежанците. Страната ни ще се включи и с 200 000 евро в Регионалния доверителен фонд на Европейския съюз в отговор на сирийската криза, известен още като Фонд „Мадад“. Решението за това бе взето от Министерския съвет в средата на м. март", "date": "2018.04.25", "title": "Вицепремиерът Екатерина Захариева: Искам следващата конференция за Сирия да е за нейното възстановяване"}
{"url": "http://www.focus-news.net/news/2018/04/25/2515031/nedelcho-rachev-odmvr-burgas-opiti-za-krazhbi-na-selskostopanska-produktsiya-se-izvarshvat-po-vreme-na-grozdobera-v-rayona-na-karnobat-i-sungurlare.html", "text": "Опити за кражби на селскостопанска продукция се извършват по време на гроздобера в района на Карнобат и Сунгурларе. Това съобщи за Радио \"Фокус\"-Бургас комисар Неделчо Рачев, началник отдел „Охранителна полиция“ към ОДМВР-Бургас.По думите му е извършен анализ на изминалия период, в който е охранявана земделска продукция на различните населени места, на различните частни стопани, кооперации. \r\n“За тази година е изготвен съвместен план с териториалните подразделения на жандармерията в Бургас, както и с всички останали структури, с които си взаимодействаме. През изминалата година Националната полиция, ОДМВР-Бургас и жандармерията са реагирали на всички подадени сигнали. Няма непосетен сигнал за опити за кражби или кражби на селскостопанска продукция“, каза още Рачев. Той добави, че акцентът в изготвения план са малките населени места както и онези места, които са определени и локализирани за работа на стопаните и прибиране на земеделската продукция. Извършена е и превенция за лично опазване на земеделската продукция. \r\n„Когато имаме искания от стопаните, от общините отреагираме с определени екипи, на място. Когато се засили прибирането на продукцията, се увеличава съставът на ОДМВР-Бургас и на жандармерията на места“, посочи също Рачев. По думите му всяка година броят на бракониерски набези в нивите е различен. „Надявам се, че в годините, в които сме осъществили засилено полицейско присъствие, да намалят тези опити, защото почти нямаме сигнал, който да не сме обработили и да не сме задържали извършителите“, каза Рачев. Той добави, че служилите от жандармерията са подпомагали и стопани от Старозагорска област при събирането на реколта от люцерна и др.\r\nМария РУСЕВА", "date": "2018.04.25", "title": "Неделчо Рачев, ОДМВР-Бургас: Опити за кражби на селскостопанска продукция се извършват по време на гроздобера в района на Карнобат и Сунгурларе"}
{"url": "http://www.focus-news.net/news/2018/04/25/2515033/kyustendil-zhiteli-na-bobov-dol-sa-protestirali-sreshtu-preminavane-na-kamioni-po-ulitsa-v-grada.html", "text": "Жители на Бобов дол са протестирали срещу преминаване на камиони по улица в града. Пред Радио „Фокус” – Кюстендил кметът на Община Бобов дол Елза Величкова съобщи, че хората се опасяват от това, че заради ежедневното преминаване на камиони, обслужващи мините, ще се наруши целостта на жилищните блокове. „Тези блокове са много стари. Те са с гредоред. Хората казват, че заради преминаването на камионите има напуквания в жилищата”, каза Елза Величкова. Поради тази причина кметът е издал заповед, с която забранява движението на камиони по общинската улична мрежа, но според хората от улица „Васил Коларов” преминаването е продължило. Това е станало причина да се блокира улицата и да се спре движението от страна на живущите. „Аз бях на място. Уведомих полицията, уведомих и управителя на мините. От негова страна получихме обещание, че камионите вече ще преминават по друг маршрут”, каза Елза Величкова.\r\nВенцеслав ИЛЧЕВ", "date": "2018.04.25", "title": "Кюстендил: Жители на Бобов дол са протестирали срещу преминаване на камиони по улица в града"}
{"url": "http://www.focus-news.net/news/2018/04/25/2515018/ekathimerini-atina-iska-evropeyskite-chinovnitsi-da-sprat-s-podkopavaneto-na-pregovorite-za-imeto-s-makedoniya.html", "text": "Дипломатите от Гърция и Македония се готвят да подновят преговорите за името, а европейският комисар по преговорите за разширяване Йоханес Хан изрази оптимизъм, че спорът може да се разреши в близките две седмици, пише  Ekathimerini.\r\n„Оптимист съм, че в следващите две седмици ще имаме решение. Или поне решение, което до открие пътя за началото на преговорите за присъединяване на Македония“, заяви Хан.  \r\nГръцкото външно министерство реагира, описвайки думите на Хан като „неуместно“ и го помоли да „спре да подкопава“ преговорите.  Виктор Турмаков", "date": "2018.04.25", "title": "Ekathimerini: Атина иска европейските чиновници да спрат с „подкопаването“ на преговорите за името с Македония"}
{"url": "http://www.focus-news.net/news/2018/04/25/2515010/elen-gerdzhikov-sos-na-utreshnata-sesiya-shte-izberem-vladimir-klisurov-za-vremenno-izpalnyavasht-dlazhnostta-kmet-na-mladost.html", "text": "С извънреден доклад, подписан от целия председателски съвет утре общинският съвет ще избере за временно изпълняващ длъжността г-н Клисуров, т.е. заместник-кметът, посочен в заявлението на г-жа Десислава Иванчева. Това каза председателят на Столичния общински съвет Елен Герджиков пред журналисти след председателски съвет, предаде репортер на Агенция „Фокус“. „Днес в Столична община се получи декларация от двамата в момента изпълняващи длъжността заместник-кметове на „Младост“, в която те предлагат единият от тях да заеме тази длъжност. Обсъдихме на председателски съвет създадения административен вакум в район „Младост“ и като цяло ситуацията и преценихме, че г-жа Иванчева е действащият кмет на района, който е пуснал заявление до кмета на Столична община, че излиза в отпуск. Тя е забравила, че трябва да пусне и заповед за временно изпълняващ длъжността, докато е в отпуска, въпреки това в заявлението тя е посочила своята воля тази длъжност да се изпълнява от г-н Клисуров. При тази ситуация се налага спешно Общинският съвет да влезе в своята функция и да запълни този пропуск на г-жа Иванчева – липсата на заповед, и със свое нарочно решение да посочи временно изпълняващ длъжността кмет на район „Младост“, каза Герджиков. Той подчерта, че никой не иска да противоречи на действащ, мажоритарно избран кмет. \r\nДеница КИТАНОВА", "date": "2018.04.25", "title": "Елен Герджиков, СОС: На утрешната сесия ще изберем Владимир Клисуров за временно изпълняващ длъжността кмет на „Младост“"}
{"url": "http://www.focus-news.net/news/2018/04/25/2515034/iefimeridagartsiya-deputati-ot-nova-demokratsiya-pristignaha-na-ostrov-mitilini-sled-sblasatsite-s-bezhantsi.html", "text": "По инициатива на председателя на най-голямата гръцка опозиционна партия \"Нова Демокрация\" група депутати са пристигнали тази сутрин на остров Митилини (Лесбос) след последните инциденти и сблъсъци с бежанци, предава електронното издание Iefimerida\".\r\nВ програмата на визитата са предвидени срещи с губернатора на островите от Северната част на Егейско море, с кмета на Лесбос, с представители на граничните и здравните власти, с европейската брегова охрана и с бреговата охрана.", "date": "2018.04.25", "title": "\"Iefimerida\"(Гърция): Депутати от \"Нова демокрация\" пристигнаха на остров Митилини, след сблъсъците с бежанци"}
{"url": "http://www.focus-news.net/news/2018/04/25/2515036/blagoevgrad-obshtinski-savet-bansko-odobri-uchastieto-na-obshtinata-s-proekt-po-programata-za-transgranichno-satrudnichestvo-balgariya-makedoniya.html", "text": "Общински съвет – Банско даде своето съгласие за кандидатстването на община Банско по Програмата за трансгранично сътрудничество „България – Македония”, Приоритетна ос „Околна среда”. Това съобщиха от пресцентъра на Община Банско. Разработваният проект е с водещ партньор македонската община Пробищип, и предвижда подмяна на котли за твърдо гориво с пелетни в две общински сгради, както и анализ на чистотата на въздуха на територията на общината.\r\nПрограмата за развитие на туризма през 2018 г. бе одобрена, включително отчета за изпълнението й за изминалата 2017 г. Данните за предходната година сочат събран туристически данък за 2017 г. в размер на 900 000 лева или ръст от 24 % в сравнение с 2016 г. Като приоритетни дейности в Програмата са заложени сертифициране на ТИЦ съгласно Закона за туризма; създаването на нови атракции – проектиране на спортно съоръжение тип „Виа ферата” на северния склон на връх Вихрен и в м. „Св. Никола”; навлизане на нови туристически пазари като Украйна, Холандия, Словакия, Швейцария и ОАЕ чрез участие на организираните на тяхна територия туристически изложения.\r\nСъветниците гласуваха да се предвидят средства за изработване на проектиране във фаза „идеен проект” на „Рехабилитация на водоснабдителната и канализационна мрежа на гр. Банско в югоизточната й част”. Посочената зона не бе обхваната от реализирания проект за подмяна на ВиК мрежата с изграждане на ПСОВ в гр. Банско, който приключи наскоро. Изработката на цялостен проект, обхващащ уличната мрежа в тази градска зона, ще позволи планова подмяна на подземните ВиК съоръжения при извършване на цялостни обновявания на настилките на улиците.\r\n20 000 лева бяха отпуснати на манастира „Св. Вкмч Георги Зограф”, Света гора – Атон, за ремотно-възстановителни работи на Банското крило в обителта. А 12 000 лева бяха одобрени за допълнително финансиране на социалните услуги в домашна среда – „Личен асистент”, „Социален асистент” и „Домашен помощник”. Дофинансирането се налага поради завишения интерес и необходимостта от предоставяне на услугата на нуждаещи се жители на община Банско.\r\nПриет беше Годишният доклад за наблюдение на изпълнението на Общинския план за развитие 2014-2020. Анализът сочи положително въздействие на изпълнението на заложените в стратегическия документ цели, висока степен на финансовото изпълнение през 2017 г.\r\nТова заседание бе първото за новопостъпилия общински съветник Ангел Недялков. В неговото начало той положи своята клетва като местен парламентарист от листата на Коалиция „Заедно за община Банско” – ВМРО, ББЦ, ДСХ, АТАКА. Недялков зае мястото на починалия през месец март съветник втори мандат и дългогодишен кмет на община Банско – Александър Краваров. Съгласно разпоредбите на Изборния кодекс, следващия в листата заема овакантеното място.", "date": "2018.04.25", "title": "Благоевград: Общински съвет-Банско одобри участието на Общината с проект по Програмата за трансгранично сътрудничество „България – Македония”"}
{"url": "http://www.focus-news.net/news/2018/04/25/2515038/burgas-dni-na-turskoto-kino-v-balgariya-se-provezhdat-za-parvi-pat-v-grada.html", "text": "„Дни на Турското кино в България“ се провежда за първи път в Бургас на 28 и 29 април - емблематични кино ленти на класическото и съвременното турско кино се представят в рамките на фестивала, организиран от Културно Информационен Отдел при Посолство на Република Турция, под патронажа на Н. Пр. Д-р. Хасан Улусой – Посланик на Република Турция в България и с изключителното съдействие на Министерство на Културата и Туризма на Република Турция. Това съобщиха от пресцентъра на Община Бургас.\r\nТази година, освен жителите на столицата, безплатно на фестивалните филми ще могат да се насладят и любителите на турското киноизкуство в Пловдив, Кърджали и Бургас.\r\nВ пролетните дни, посветени на турското кино, българските зрители ще се докоснат до многообразната тематика на турската кинематография, пресъздадена в запомнящи се образи, интригуващи съдби и колорит от емоции.\r\nПредпремиерата в Бургас е на 28 април от 17:00 часа в Драматичен театър „Адриана Будевска“ с филма „Разореният Ага“ /Züğürt Ağa/, а от 19:00 часа премиерната прожекция представя филма „Чинара“ /Çinar Ağaci/, в който режисьорът и сценарист Хандан Ипекчи по неповторим начин е разкрил силата на семейните отношения като връзка с нашето минало и мост към нашето бъдеще.\r\nОстаналите три заглавия са „Братко мой“ /Kardeşim Benim/, „Планината 2“ /Dağ 2/ и „ХЛЕБАРЯТ Тайната на любовта“ /SOMUNCU BABA Aşkin sirri/. Всички те сюжетно са изпълнени от непреходните човешки ценности – любов, семейство, вяра, прошка, достойнство, свобода, преплетени с философските прозрения и душевни вълнения на героите и вечните въпроси за смисъла на живота и смъртта. Мистика и красиви природни картини, допълват майсторската актьорска игра в лентите и увличат зрителите в неповторимо пътуване из необятния свят на седмото изкуство, пресъздаден от талантливите режисьори и сценаристи.", "date": "2018.04.25", "title": "Бургас: „Дни на Турското кино в България“ се провеждат за първи път в града"}
{"url": "http://www.focus-news.net/news/2018/04/25/2515032/iefimeridagartsiya-sadat-v-odrin-othvarli-i-tretoto-iskane-za-osvobozhdavane-na-zadarzhanite-gratski-voennosluzheshti.html", "text": "Съдът в Одрин отхвърли и третото искане за освобождаване на двамата задържани гръцки военнослужещи, постъпило чрез техните адвокати Хакан Гьолчук и Селин Узул, предава електронното издание \"Iefimerida\", като се позовава на информация на телевизия \"Skai\".\r\nТелевизията съобщава, че лейтенант Ангелос Митродитис и сержант Димитрис Куклакис ще продължат да бъдат държани в затвора, при това без да е финализиран обвинителният им акт и без да е насрочен съдебен процес.\r\nНа 5 март 2018 г. беше отхвърлено първото искане за освобождаване на военнослужещите, а престоят им в ареста беше удължен за втори път на 27 март 2018 г.\r\nСпоред гръцките медии от предишното искане досега нищо не се е променило и като отказ за освобождаване се посочват доказателствата намерени във военнослужещите, както и липсата им на постоянен адрес на територията на Турция.\r\nДвамата гръцки военнослужещи бяха задържани на няколко десетки метра навътре в турската територия при лоши метеорологични условия на 1 март 2018 г.", "date": "2018.04.25", "title": "\"Iefimerida\"(Гърция): Съдът в Одрин отхвърли и третото искане за освобождаване на задържаните гръцки военнослужещи"}
{"url": "http://www.focus-news.net/news/2018/04/25/2515037/zasilen-pritok-na-migranti-kam-gartsiya-obzor.html", "text": "Гръцкият министър на миграцията Димитрис Вицас съобщи, че броят на мигрантите, пристигащи на гръцките острови се е увеличили четворно. По време на дебат по новия закон за предоставяне на убежище министърът заяви, че на остров Лесбос, където е най-големият лагер за мигранти в страната, през миналата година от Турция са пристигали средно по 54 мигранти на ден, а днес са пристигнали 206 души.  Във всички гръцки острови през април са регистрирани 2168 новопристигнали  бежанци и мигранти. \r\nПрез първите два месеца на тази година са регистрирани средно по 66 пристигания дневно, но оттогава броят на новите мигранти и бежанци се е увеличил до 126 души на денонощие, а през последните дни и до 200.  Министърът допълни, че през сухопътната част на границата между Гърция и Турция през тази година са пристигнали общо 2 700 бежанци и мигранти през река Марица, а само днес те са били 340.  Общо 7 000 бежанци и мигранти са дошли през морето в Гърция от началото на тази година, докато едва 112 са завърнати в Турция. \r\nМинистърът на миграционната политика допълни, че се подготвят два плана - един, ако броят на мигрантите се увеличи с 15%, а вторият в случай на „огромен“ приток. Той добави, че те не може да говори публично за тези планове, „защото не трябва да се разкриват пред противниците ни – трафикантите на хора и лицата извън Гърция, които имат политически намерения“. \r\nДепутатите от опозицията са на мнение, че по отношение на мигрантите гръцкото правителство „не прави нищо“, че е „неспособно“ и че „няма воля да решава реалистично проблема с мигрантите“. По инициатива на председателя на най-голямата гръцка опозиционна партия \"Нова Демокрация\" група депутати са пристигнали тази сутрин на остров Лесбос след последните инциденти и сблъсъци с бежанци. В програмата на визитата са предвидени срещи с губернатора на островите от Северната част на Егейско море, с кмета на Лесбос, с представители на граничните и здравните власти, с европейската брегова охрана и с бреговата охрана.", "date": "2018.04.25", "title": "Засилен приток на мигранти към Гърция (ОБЗОР)"}
{"url": "http://www.focus-news.net/news/2018/04/25/2515019/elen-gerdzhikov-sos-vladimir-krisurov-e-zam-kmet-na-mladost-i-ima-zadalzheniya-prizivat-ni-kam-nego-e-da-podhodi-otgovorno-kam-situatsiyata.html", "text": "Владимир Крисуров е зам.-кмет на „Младост“ и има задължения, призивът ни към него е да подходи отговорно към ситуацията. Това каза председателят на Столичния общински съвет Елен Герджиков пред журналисти след председателски съвет, предаде репортер на Агенция „Фокус“. По думите му негово задължение е при невъзможност на кмета да изпълнява своите функции, ако бъде посочен за такъв, да ги изпълни. Попитан дали той може да си даде отвод и да не стане кмет на „Младост“, Герджиков заяви: „Според мен, не. Разбира се, никой не би могъл да го накара насила да направи нещо, което не иска. Нашият призив беше към него, на всички, които участваха в председателския съвет, да подходи отговорно към ситуацията\". \"В момента ситуацията в района е напрегната. Има административен и правен вакум. Много бързо трябва да се влезе в правомощия и да се отпушат много неща. Тук въобще не говорим за въпроси, свързани със строителни, разрешителни и т.н. Хората в администрацията си чакат заплатата. Общината има задължения да предоставя много други услуги на гражданите, свързани с образование, здравеопазване, социални дейности и т.н. Всичко това в момента е блокирано и двамата заместник-кметове трябва да подходят отговорно. Те могат да си поделят, ако желаят функциите според собствената си компетентност. Така или иначе те се явиха заедно и показаха, че искат да работят в екип. Ние ще изпълним волята на г-жа Иванчева и ще посочим за временно изпълняващ длъжността кмет на  район „Младост“ нейният избор“, каза той и уточни, че оттам насетне те могат с вътрешна заповед да си разпределят функциите. Той уточни, че когато Клисуров бъде избран за временно изпълняващ длъжността, той ще има всички правомощия на районен кмет. По думите му трябва да се има предвид, че заявлението на Десислава Иванчева за отпуск е с молба да използва дните си от 2017 г., които са 11 наброй. \"След това трябва да се върне на работа или да посочи със заповед отново някой заместник-кмет, ако няма да изпълнява правомощията си. Така или иначе трябва да видим каква ще е ситуацията към този момент. В момента ситуацията е, че тя е действащ кмет в отпуск\", допълни Герджиков. Той посочи, че всички очакват решенията на съда за това какви ще са функциите на Десислава Иванчева. \"В нарочно решение на съда трябва да се упомене не само мярката, а и нейната административна функция\", обясни председателят на СОС.  Във връзка с правомощията на Десислава Иванчева, които тя е поискала от кметът на столицата Йорданка Фандъкова - да контролира строителството в района, Герджиков посочи, че те не са извънредни. \"Те бяха поискани във връзка с многото сигнали там. Във връзка с напрежението, г-жа Иванчева очевидно смяташе, че може да се справи с това нещо й бяха предоставени от главния архитект г-н Здравков\", добави Герджиков. По думите му просто са били дадени малко повече правомощия на район \"Младост\". \"Никой не може да ви даде нещо, което не искате да вземете\", каза още той. \r\nДеница КИТАНОВА", "date": "2018.04.25", "title": "Елен Герджиков, СОС: Владимир Крисуров е зам.-кмет на „Младост“ и има задължения, призивът ни към него е да подходи отговорно към ситуацията"}
{"url": "http://www.focus-news.net/news/2018/04/25/2515040/aktsenti-v-sutreshniya-blok-na-radio-fokus-dobro-utro-balgariya-na-26-april.html", "text": "За Европейския съюз, България и конфликтите на 21 век ще разговаряме в сутрешния блок „Добро утро, България“ на Радио „Фокус“ с проф. д-р Димитър Димитров, завеждащ катедра „Национална и регионална сигурност” в Университета за национално и световно стопанство. \r\nВъзможно ли е да се стигне до сериозен конфликт между Гърция и Турция? Кои събития и факти са причината за напрежението, което нараства драматично през последните месеци? До какво може да доведе едно погрешно движение и може ли да се стигне до истинска война? Отговорите на тези и още въпроси ще потърсим от Георги Димов, бивш генерален консул на България в Одрин.\r\n2610 ще са спирките в София, които ще бъдат направени, обновени и поддържани от нови концесионери. Каква част от пътникопотока ще бъде обхваната? Колко средства ще спестени с това от бюджета на Столична община? Ще научим повече от Зафир Зарков, общински съветник от ГЕРБ и зам.-председател на транспортната комисия в Столичния общински съвет. \r\nСлед 09.00 часа - Весела Кръстева от Радио „Фокус“ – Пловдив ще ни разкаже кога и къде ще се проведе първият празник на розата извън пределите на България.\r\nВ разгарa на пролетния сезон, когато цъфтят всички дървета и храсти, поленовите алергии при хората се обострят. Подробности очакваме от репортаж на Нели Гергьовска от Радио „Фокус“ – Смолян.\r\nТези и още теми - в „Добро утро, България“ по Радио „Фокус“ от 06.00 до 10.00 часа на 26 април, с водещ Йоланда Пелова.", "date": "2018.04.25", "title": "Акценти в сутрешния блок на Радио „Фокус“ „Добро утро, България“ на 26 април"}
{"url": "http://www.focus-news.net/news/2018/04/25/2515025/arh-rumen-rusev-zam-kmet-na-mladost-v-momenta-administratsiyata-v-rayona-raboti-normalno.html", "text": "В момента администрацията в „Младост“ работи нормално. Това каза заместник-кметът на район „Младост“ арх. Румен Русков пред журналисти след председателски съвет, предаде репортер на Агенция „Фокус“.„Тъй като няма изпълняващ длъжността кмет, нямаме възможност да се подписват и подпечатват крайни документи с подписа и печата на кмета. Иначе всичко останало е нормално“, заяви арх. Русев. По думите му администрацията работи. На въпрос дали се издават строителни документи, арх. Русев отговори: „Как да се издават строителни документи, като няма възможност кметът да ги подписва“. \r\nДеница КИТАНОВА", "date": "2018.04.25", "title": "Арх. Румен Русев, зам.-кмет на „Младост“: В момента администрацията в района работи нормално"}
{"url": "http://www.focus-news.net/news/2018/04/25/2515041/tass-ekspertite-ot-ozho-za-vtori-pat-sa-posetili-siriyskiya-grad-duma.html", "text": "Сътрудниците от Мисията по установяването на фактите за употребата на химическо оръжие в Сирия на ОЗХО са успели за втори път да посетят град Дума, предаде  ТАСС.\r\n„Експертите от мисията за втори път посетиха мястото на предполагаемата употреба на химическо оръжие в Дума“, отбелязват в Организацията за забрана на химическо оръжие. „Те са събрали проби от мястото. Тези образци ще бъдат докарани заедно с другите, по-рано събрани проби в лабораторията на ОЗХО в холандския град Рейсвейк. След това ще бъдат разделени и изпратени за анализ в акредитираните от организацията лаборатории“, съобщава ОЗХО. Виктор Турмаков", "date": "2018.04.25", "title": "ТАСС: Експертите от ОЗХО за втори път са посетили сирийския град Дума"}
{"url": "http://www.focus-news.net/news/2018/04/25/2515022/ria-novosti-armenskata-opozitsiya-poiska-bezuslovna-kapitulatsiya-na-upravlyavashtata-partiya.html", "text": "Лидерът на протестното движение в Армения Никол Пашинян съобщи, че основното искане на опозицията остава „безусловната капитулация“ на управляващата Републиканска партия, предава РИА Новости.\r\n„Имаме само едно условие – безусловната капитулация на Републиканската партия“, заяви Пашинян. Той допълни, че митингите ще продължат.\r\nПо-рано той заяви, че след оставката на министър-председателя Серж Саркисян трябва да се избере „кандидат от народа“ на негово място и то не от Републиканската партия, а също така да се проведат извънредни избори. Той допълни, че опозицията ще бойкотира парламентарните избори, ако се проведат от временен министър-председател от Републиканската партия.  Виктор Турмаков", "date": "2018.04.25", "title": "РИА Новости: Арменската опозиция поиска „безусловна капитулация“ на управляващата партия"}
{"url": "http://www.focus-news.net/news/2018/04/25/2515044/pregled-na-mezhdunarodnite-novini-do-18-chasa-agentsiya-fokus.html", "text": "Сътрудниците от Мисията по установяването на фактите за употребата на химическо оръжие в Сирия на ОЗХО са успели за втори път да посетят град Дума.\r\n„Експертите от мисията за втори път посетиха мястото на предполагаемата употреба на химическо оръжие в Дума“, отбелязват в Организацията за забрана на химическо оръжие. „Те са събрали проби от мястото. Тези образци ще бъдат докарани заедно с другите, по-рано събрани проби в лабораторията на ОЗХО в холандския град Рейсвейк. След това ще бъдат разделени и изпратени за анализ в акредитираните от организацията лаборатории“, съобщава ОЗХО.\r\n***  Гръцкият министър на миграционната политика Димитрис Вицас съобщи, че броят на мигрантите, които пристигат на гръцките острови се е увеличил двойно-\r\nПо време на дебат за новия законопроект за предоставяне на убежище, министърът заяви, че през миналата година на остров Лесбос, където се намира най-големият лагер за мигранти, от Турция са пристигали средно по 54 мигранти ден, а само вчера са пристигнали 206 нови лица. \r\nНа всички гръцки острови през април са регистрирани общо 2168 нови бежанци и мигранти. \r\nПрез първите два месеца на годината са регистрирани по 66 пристигания на ден, но след това тази цифра се увеличава до 126 на ден, а през последните дни и до 200 мигранти дневно. \r\nВицас заяви, че през сухопътната  границата между Гърция и Турция, на река Марица, тази година са пристигнали общо 2700 бежанци и мигранти, а само вчера броят им е бил 340 души. \r\nОбщо над 7 000 бежанци са пристигнали по море в Гърция в началото на годината, докато в Турция са върнати 112 души. \r\n***  Дипломатите от Гърция и Македония се готвят да подновят преговорите за името, а европейският комисар по преговорите за разширяване Йоханес Хан изрази оптимизъм, че спорът може да се разреши в близките две седмици.\r\n„Оптимист съм, че в следващите две седмици ще имаме решение. Или поне решение, което до открие пътя за началото на преговорите за присъединяване на Македония“, заяви Хан.  \r\nГръцкото външно министерство реагира, описвайки думите на Хан като „неуместно“ и го помоли да „спре да подкопава“ преговорите.\r\n***Съдът в Одрин отхвърли и третото искане за освобождаване на двамата задържани гръцки военнослужещи, постъпило чрез техните адвокати Хакан Гьолчук и Селин Узул.\r\nТелевизията съобщава, че лейтенант Ангелос Митродитис и сержант Димитрис Куклакис ще продължат да бъдат държани в затвора, при това без да е финализиран обвинителният им акт и без да е насрочен съдебен процес.\r\nНа 5 март 2018 г. беше отхвърлено първото искане за освобождаване на военнослужещите, а престоят им в ареста беше удължен за втори път на 27 март 2018 г.\r\nСпоред гръцките медии от предишното искане досега нищо не се е променило и като отказ за освобождаване се посочват доказателствата намерени във военнослужещите, както и липсата им на постоянен адрес на територията на Турция.\r\nДвамата гръцки военнослужещи бяха задържани на няколко десетки метра навътре в турската територия при лоши метеорологични условия на 1 март 2018 г.\r\n*** Държавният глава на Косово Хашим Тачи заяви, че руското признаване на независимостта на най-младата държава на Балканите ще бъде в интерес на Сърбия.\r\n„Във връзка с Русия, от жизнен интерес за региона на Балканите и Сърбия е Русия да признае Косово. Уважаваме сръбско-руските отношения, но с решението да признае Косово Русия ще помогне на Сърбия да се освободи от тежко бреме“, коментира Тачи в рамките на дебат за интеграцията в Европейския съюз.\r\nСъщевременно той изрази увереност, че Косово ще стане член на НАТО и на ООН през второто десетилетие на неговата държавност.\r\n„Убеден съм, че Косово през второто си десетилетие на държавност ще стане член на НАТО и ООН, много се надявам и вярвам, че членството в Европейския съюз е възможно\", каза Тачи. Косово обяви независимостта си през 2008 г., а през февруари страната отбеляза 10-годишнината от независимостта си, призната от 116 държави по света.\r\n*** Турция отхвърли „политически мотивирания\" призив на Комисията по мониторинг на Парламентарната асамблея на Съвета на Европа (ПАСЕ) за отлагане на предсрочните президентски и парламентарни избори, които ще се проведат на 24 юни.\r\n„Това политически мотивирано изявление на Комисията по мониторинг на ПАСЕ противоречи на най-основните принципи на суверенитета и демокрацията\", заяви говорителят на външното министерство в Анкара Хами Аксой в изявление, публикувано в сряда. В изказването си Аксой подчерт: „[ПАСЕ] също така пренебрегва решенията на турското Велико народно събрание, което отразява волята на народа ни\".\r\nВъв вторник Комисията по мониторинг на ПАСЕ отправи препоръка към Турция да отложи предсрочните избори на 24 юни заради извънредното положение, което все още е в сила в страната.\r\nВ тази връзка Аксой припомни: \"В много страни изборите се провеждат в условия на извънредно положение. Последният пример са изборите във Франция от 2017 г.\".\r\n***", "date": "2018.04.25", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/25/2515045/aktualna-patna-obstanovka.html", "text": "През нощта ще бъде предимно ясно и почти тихо. Минималните температури ще са между 10° и 15°. На 26 април 2018 г. ще бъде предимно слънчево. В следобедните часове отново ще се развива купеста, в Западна и Централна България – и купесто-дъждовна облачност, където на места до полунощ ще превали и прегърми. Ще духа слаб южен, в Северозападна България – северозападен вятър. Остава топло, на места след обяд и горещо с максимални температури предимно между 25° и 30°. Това съобщиха от пресцентъра на Агенция „Пътна инфраструктура”.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- \tВсички автомагистрали; \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-4 п. в. „Коритна“-Велико Търново-Шумен;\r\n- \tпът I-5 Русе-Велико Търново;\r\n- \tпът I-8 ГКПП „Калотина“-София;\r\n- \tпът I-9 Варна-Бургас;\r\n- \tпът II-18 Околовръстен път София;\r\n- \tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: Движение в една лента на АМ \"Тракия\" от км 92+300 до км 92+500, посока София, поради частични ремонтни дейности на пътната настилка. Затворени за движение са активната и аварийната ленти. Движението се извършва в изпреварващата лента. Срок до 26.04.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус от км 407+000 /Повеляново/ до км 425+500 /Варна/ се осъществява с повишено внимание поради ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04. 05.2018 г.\r\nАМ „Струма“: \r\nОбласт Перник:\r\nДвижението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\n\tІ-ви етап: ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ „Струма“. \r\n\tІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация.Срок до 21.06.2018 г.\r\nАМ „Марица“: \r\nОбласт Хасково: Движението  в участъка Любимец-Харманли  от км 73+000  до км. км 89+500 в посока Пловдив се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание.Да се съблюдават указанията на временната сигнализация. Срок до 17:00 часа на 27.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 27.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nОбласт Кюстендил: Движението в участъка Блатино – Дупница от км 325+000 до км 328+000 се осъществява с повишено внимание поради почистващо-ремонтни дейности по пътното платно и банкета. Участъкът е сигнализиран с пътни знаци. Срок до 27.04.2018 г.;\r\nОбласт Благоевград: Движението по път I-1 /E-79/ София – Кулата в участъка от пътен възел \"Брежани\" до Кресненско дефиле от км 380+500 до км 385+500 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 26.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Русе: Дунав мост Русе от км 0+000 до км 1+057 ремонтни дейности  на асфалтовата настилка на мостовото съоръжение. Движението се регулира от сигналисти. Срок до 28.04.2018 г. \r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nДвижението по път с. Каменар – граница с област Шумен от км 83+000 до км 93+500 се осъществява в една лента поради частични ремонтни дейности по асфалтовата настилка. Срок до 27.04.2018 г.\r\nОбласт Варна: Движението в участъка Повеляново – Слънчево от км 181+000 до км 186+000 се осъществява с повишено внимание и се регулира от сигналисти поради ремонтни дейности по асфалтовата настилка. Срок до 27.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Плевен: Движението в участъка от км 111+300 до км 129+000 в района на Горни Дъбник и местност „Хумата“ се осъществява в една лента поради ремонтни дейности по асфалтовата настилка. Срок до 28.04.2018 г.\r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-- Велико Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 27.04.2018 г.\r\nОбласт Стара Загора: Движението в участъка от км 170+000 до км 183+100 се осъществява с повишено внимание поради почистване на пътната настилка от инертни материали. Срок до 27.04.2018 г.\r\nДвижение с повишено внимание по път I-5 пр. Шипка от км 170 до км 183+100 поради почистване на асфалтова настилка от инертни материали. Срок до 27.04.2018 г.\r\nДвижение с повишено внимание по път Стара Загора - с. Бъдище от км 230+250 до км 246+500 поради машинно косене на тревни площи. Срок до 26.04.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Кюстендил: Движението по път І-6 Кюстендил - Перник в участъка Ябълково – Драгомирово от км 29+000 до км 40+860 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.\r\nДвижението по път І-6 ГКПП Гюешево - Кюстендил от км 0+375 до км 18+000 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 27.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 26.04.2018 г.\r\nСъстояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІIІ-1972: Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос“  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-- Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – - Велико Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-12: Движението по път II-12  Видин- Брегово от км 0+000 до 10+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти.Срок до 27.04.2018 г.\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 27.04.2018 г.\r\n Път II-14: Движението по път II-14  Видин-  ГПКП „Връшка чука“ в участъка между с. Бела Рада - Кула  от км 12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n Път III-112: Движението по път III-112  Видин -  Добри дол - Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 28.04.2018 г. \r\nПът III-1411: Ограничено движението по път III-1411 с.Буковец-с.Слана бара, при км.24+162 до км 26+664 в участъка между с. Буковец и с.Слана бара поради авариен ремонт на мост над р.Тополовец. \r\nОбходен маршрут: от Видин до с.Слана бара и обратно е следният: Път I-1/Видин-Димово/, път II-14 /Видин-Кула/ до п.к. „Вила „Пчела” при км. 3+217, общински път-път III-1411/с.Слана бара/. Срок до 31.05.2018 г.\r\nПът  III-1104: Движението по път  III-1104 Кладоруб- Раяновци  в района на с. Рабиша  от км 6+000 до км 8+000 се осъществява с повишено внимание поради кастрене на дървета.  Движението  в района се регулира от сигналисти. Срок до 27.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – - Велико Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница - Велико Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Бранище – Славеево в участъка от км 81+950 до км 90+880 се осъществява с повишено внимание поради ремонтни дейности на асфалтовата настилка. Движението се регулира с пътни знаци . Срок до 27.04.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 27.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка от Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка Срок до 31.05.2018 г.\r\nПът III-103: Движението по път III-103 Роман – Златна Панега в участъка от км 35+065 до км 58+919 се осъществява с повишено внимание поради частичен ремонт на асфалтовата настилка. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя - Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 26.04.2018 г.\r\nПът ІІ-81: Движението по път ІІ-81 Замфирово – Лом от км 143+600 до км 146+600 на входа на гр. Лом се осъществява в една лента и се регулира от сигналисти поради ремонтни дейности на пътното платно. Срок до 26.04.2018 г.\r\nПът III-101: Движението по път ІІІ-101 Мърчево – Лехчево се осъществява в една лента поради аварийно запълване на появили се деформации на пътната настилка. Срок до 26.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът III-162: Движение в една лента по път III-162 Г.Бела речка – Долно Озирово, поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 26.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІ-8104: Движението по път ІІ-8104 Боровци – Пърличево се осъществява с повишено внимание и се регулира от сигналисти поради машинно подравняване на банкети и почистване на земни окопи. Срок до 26.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът II-37: Движението по път II-37 Панагюрски колони – Панагюрище от км 79+000 до км 81+000 се осъществява поетапно в свободната лента поради частични ремонтни дейности на асфалтовата настилка. Срок до 26.04.2018 г.; \r\nПът ІІІ-842 Движението по път III-842 Юндола-Белово от км 22+000 до км 25+000 се осъществява поетапно в свободната лента поради аварийно запълване на появили се деформации на пътната настилка с асфалтова смес. Срок до 26.04.2018 ч.;\r\nПът III-3703: Движението по път III-3703 Пазарджик – Пищигово от км 2+000 до км 10+300 се осъществява поетапно в свободната лента поради частични ремонтни дейности на асфалтовата настилка. Срок до 26.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІI-13: Движението по път ІI-13 Бяла Слатина- Долни Дъбник в района на Долни Дъбник- Кнежа от км 72+300 до км 104+000 се осъществява в една лента поради машинно полагане на плътна асфалтова смес. Срок до 27.04.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІI-301: Движението по път ІI-301 Козар Белене – Летница в района на Асеново-Левски от км 0+000 до км 11+000 се осъществява в една лента поради ремонтни дейности по асфалтовата настилка. Срок до 27.04.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 28.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49:Движението по път II-49 Разград – Кубрат  в участъка между гр. Разград до с. Топчии от км 37+663 до км 50+221 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 27.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът ІІ-23: Движението по път II-23 Русе – Червена вода от км 0+000 до км 12+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-52: Движението по път II-52 Беляново – Нов град от км 30+000 до км 34+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-202: Движението по път III-202 Щръклево – Нисово от км 0+000 до км 15+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-501: Движението по път III-501 Басарбово – Иваново от км 3+700 до км 22+100 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-2102: Движението по път III-2102 Борисово – Черешово от км 3+000 до км 11+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-5201: Движението по път III-5201 Джулюница – Нов град от км 0+000 до км 4+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-21: Движението по път ІІ-21 Русе – Силистра в участъка разклон за с. Гарван до кръстовище с път I-7 от км 83+000 до км 115+432 се осъществява с повишено внимание поради машинно подравняване на банкети. Срок до 26.04.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-662: Движението по път ІІІ-662 /Нова Загора – Елена/ в участъка от с.Баня до гр.Твърдица от км 15+000 до км 26+000 се осъществява с повишено внимание поради полагане на хоризонтална маркировка. Срок до 27.04.18 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Средногорци – Рудозем, от км 122+237 до км 129+000 се осъществява с повишено внимание в свободната лента, съобразно създадената организация на движение, поради почистване на окопи. Срок до 27.04.2018 г.\r\nПът ІІ-86: Движението по път II-86 Соколовци – к.в. „Устово“ от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 27.04.2018 г.\r\nПът ІІІ-865: Движението по път ІІІ-865 Вехтино – граница с ОПУ – Кърджали, от км 9+000 до км 11+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи, подравняване на банкети. Срок до 27.04.2018 г.\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 27.04.2018 г.\r\nПът ІІІ-868: Движението по път ІІІ-868 Фатово – Смолян, от км 19+000 до км 22+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 27.04.2018 г.\r\nПът ІІІ-868: Движението по път ІІІ-868 Рудозем – Фатово от км 1+300 до км 6+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 27.04.2018 г.\r\nПът ІІІ-8632: Движението по път ІІІ-8632 Баните – п.к. Стояново от км 0+000 до км 7+720 се осъществява с повишено внимание в свободната лента, съобразно създадената организация на движение поради частични ремонтни дейности по асфалтовата настилка. Срок до 27.04.2018 г.\r\nПът ІІІ-8652: Движението по път ІІІ-8652 Неделино – Старцево от км 24+000 до км 26+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи, подравняване на банкети. Срок до 27.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене - АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-81: Движението по път II-81 Самоков - София от км 63+500 до км 80+100 се осъществява с повишено внимание поради частични ремонтни дейности по асфалтовата настилка. Срок до 27.04.2018 г\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nПът III-5504: Движение в една лента по път – Мъдрец – Обручище от км 0+000 до км 15+700 поради извършване на частични ремонтни действия на асфалтова настилка. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-73: Движението по път II-73 Шумен – Карнобат в района на Смядово от км 18+000 до км 24+000 се осъществява в една лента поради ремонтни дейности по асфалтовата настилка. Срок до 27.04.2018 г.;\r\nПът III-2006: Движението по път III-2006 Каспичан – Мадара от км 5+000 до км 13+000 се осъществява в една лента поради ремонтни дейности по асфалтовата настилка. Срок до 26.04.2018 г.;\r\nПът III-7003: Движението по път III-7003 Пристое – Каолиново от км 1+500 до км 4+800 се осъществява в една лента поради ремонтни дейности по асфалтовата настилка. Срок до 27.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 14+000 до км 26+600 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.;\r\nПът III-7902: Движението по път  III-7902 в участъка Маломирово – Раздел от  км 2+000 до км 10+000 се осъществява двупосочно в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движението. Срок до 27.04.1018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ - Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.25", "title": "Актуална пътна обстановка"}
{"url": "http://www.focus-news.net/news/2018/04/25/2515035/chosun-ilbo-sasht-othvarlyat-vazmozhnostta-da-izteglyat-silite-si-ot-yuzhna-koreya.html", "text": "Високопоставен представител на държавния департамент на САЩ заяви, че изтеглянето на силите на страната от Южна Корея не е в списъка с гаранциите за сигурността, които Вашингтон би предложил на Северна Корея, ако тя изостави ядрената си програма, коментира южнокорейският вестник „Чосун Илбо“.\r\nЗаместник-държавният секретар по Източна Азия и Тихоокеанския регион заяви, че въпреки това Вашингтон е готов да чуе предложенията на Пхенян. Тя допълни, че позициите на САЩ остават същите и допълни, че съюзът и съвместните учения между страната ѝ и Южна Корея са отбранителни по своята природа. \r\nНа свой ред прессекретарят на Държавния департамент Сара Хъкаби Сандърс заяви, че САЩ няма да повярват „единствено на думите“ на Северна Корея, че готви ядрено разоръжаване, а ще продължат с натиска докато не видят практически резултати.  Виктор Турмаков", "date": "2018.04.25", "title": "„Чосун Илбо“: САЩ отхвърлят възможността да изтеглят силите си от Южна Корея"}
{"url": "http://www.focus-news.net/news/2018/04/25/2515047/ognyan-tsenkov-kmet-na-vidin-fokusat-e-postaven-varhu-podobryavane-na-zhiznenata-sreda-vav-vidin-i-naselenite-mesta-v-obshtinata.html", "text": "Фокусът е поставен върху подобряване на жизнената среда във Видин и населените места в общината, каза на пресконференция кметът на Община Видин Огнян Ценков, предаде репортер на Радио „Фокус“ – Видин. „Фокусът е върху промяна облика на кварталите, междублоковите пространства, асфалтиране на улици във Видин и населените места на Общината. Изпълнението на Програмата за местни инициативи също дава много добри резултати“, каза Огнян Ценков. Той посочи, че в списъка за капиталови разходи за 2018 г. заложените средства са в размер на 1 000 079 лв. Според него те са недостатъчни, но такива са изискванията във връзка с изпълнението на финансово-оздравителния план. Огнян Ценков допълни, че са  подадени много сигнали, жалби, подписки на граждани за необходимост от асфалтиране. \r\n„В кварталите на Видин не е правен ремонт на междублоковите пространства 20-30 години, същото е положението с улиците в селата и в град Дунавци. Ще се изготвят количествено-стойностни сметки и ще се търси подкрепа от държавата за осъществяване на такива дейности.Вярвам, че ще я получим. Не мога да кажа в момента в какви параметри ще бъде, но ние ще имаме подкрепа като субсидия, както получихме през 2016 г. и 2017 г. по 3 милиона лв.“, заяви видинският кмет. Той допълни, че досега правителството е показвало  многократно заявения ангажимент за преодоляване на регионалните дисбаланси и едно от нещата е подобряване на жизнената среда-\r\nАнна ЛОЗАНОВА", "date": "2018.04.25", "title": "Огнян Ценков, кмет на Видин: Фокусът е поставен върху подобряване на жизнената среда във Видин и населените места в общината"}
{"url": "http://www.focus-news.net/news/2018/04/25/2515048/veliko-tarnovo-rotari-klub-poluchi-blagodarnosti-ot-kmeta-na-svishtov-gencho-genchev-za-napraveno-darenie-na-tsentara-za-litsa-s-dementsiya-v-ovcha-mogila.html", "text": "Кметът на Свищов Генчо Генчев изрази своята изключителна благодарност към председателя на Управителния съвет на сдружение \"Ротари клуб\" Марияна Иванова, за автомобила, който сдружението дари на Центъра за лица с деменция в село Овча могила, съобщиха от пресцентъра на Община Свищов. На среща в Гербовата зала на Община Свищов, в присъствието на местните медии Генчо Генчев подчерта, че от Ротари клуб – Свищов за пореден път доказват своята социална ангажираност и желание да помагат на хората, които имат нужда от подкрепа. Той официално връчи на Марияна Иванова свидетелството за дарение и в знак на уважение ѝ поднесе букет цветя. Тя от своя страна благодари за оказаното внимание и подчерта приноса на своите приятели от Ротари клуб, които безпрекословно и от сърце са се отзовали на необходимостта от автомобил, за която директорът на Центъра Данчо Кръстев е споделил. Автомобилът „Пежо 307“ е избран лично от него, за да покрие напълно нуждите на повереното му социално заведение и е на стойност 4000 лв. На срещата Данчо Кръстев сподели, че новата придобивка изключително много ще улесни работата му. Вече безпроблемно ще може да транспортира потребителите до лекар извън селото и спокойно ще планува с персонала доставките на медикаменти и всичко необходимо за нормалното функциониране на Центъра.", "date": "2018.04.25", "title": "Велико Търново: Ротари клуб получи благодарности от кмета на Свищов Генчо Генчев за направено дарение на Центъра за лица с деменция в Овча могила"}
{"url": "http://www.focus-news.net/news/2018/04/25/2515046/faktor-makedoniya-nova-valna-migranti-shta-navodni-li-gartsiyai.html", "text": "Броят на мигрантите, пристигащи на гръцките острови, е четири пъти по-голям в сравнение със  същия период на миналата година. На остров Лесбос, където е най-големият мигрантски лагер, през миналата година са пристигали  средно по 54 мигранти на ден, а днес те са повече от 200 ежедневно, предава македонската медия „Фактор“.\r\nОт март тази година гръцките острови и Северна Гърция са свидетели на пристигането на голям брой бежанци от Близкия изток, чийто брой е значително по-висок в сравнение със същия период на миналата година. От началото на тази година по море в Гърция са пристигнали над 7 000 бежанци и мигранти, а само 112 са се завърнали в Турция.\r\nМинистърът на миграционна политика на Гърция Димитрис Вицас съобщи, че са готови два плана – един, ако притокът на мигрантите се увеличи с 15%, и друг в случай на „скокообразно нарастване“ на притока. Той добави, че не може да говори публично за тези планове, „тъй като не трябва те да се разберат от нашите опоненти - трафикантите на хора и тези извън Гърция, които имат политически намерения“. Виктор Турмаков", "date": "2018.04.25", "title": "„Фактор“ (Македония): Нова вълна мигранти – ща наводни ли Гърция?"}
{"url": "http://www.focus-news.net/news/2018/04/25/2515049/plovdiv-natovareno-e-dvizhenieto-po-osnovnite-patni-arterii-v-oblastta.html", "text": "Натоварено е движението по основните пътни артерии в Пловдивска област. Това каза за Радио „Фокус“ – Пловдив дежурен служител в Областното пътно управление. През деня не са постъпвали сигнали за по-сериозни пътни инциденти. Пътищата в областта са сухи и нормално проходими. До 30 юни движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Преминаването по пътя Пловдив-Асеновград се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Остава ограничено движението на камиони над 12 тона по пътя Поповица-Болярци. Причината за наложеното ограничение е намален габарит на пътното платно на мост в село Поповица. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка ще се контролира от светофарна уредба до 26 април.\r\nТрафикът на територията на град Пловдив в интензивен към този час на деня. Задръствания се образуват по булевардите „Цар Борис III Обединител“, „Христо Ботев“, „Васил Априлов“, „Шести септември“и „Пещерско шосе“.\r\nВесела КРЪСТЕВА", "date": "2018.04.25", "title": "Пловдив: Натоварено е движението по основните пътни артерии в областта"}
{"url": "http://www.focus-news.net/news/2018/04/25/2515051/blagoevgrad-remontni-deynosti-se-izvarshvat-po-patya-gotse-delchev-granitsa-s-makedoniya-v-uchastaka-otklonenieto-za-selo-topolnitsa-do-selo-strumeshnitsa.html", "text": "Движението по третокласен път – 198 Гоце Делчев – Катунци – Чучулигово – Петрич – Първомай – граница с Македония в участъка от отклонението за село Тополница до село Струмешница от км 61+800 до км 87+000, се осъществява в една лента за движение, поради ремонт на мантинели. Това съобщиха за Радио „Фокус“ – Пирин от Областно пътно управление – Благоевград. Преминаването се извършва в лявата или дясната лента за движение, съгласно поставените пътни знаци. В областта няма въведени други ограничения за движението на леки и товарни автомобили. Трафикът по автомагистрала „Струма“ и главен път Е-79 е интензивен. Натоварено е и движението по пътя от Банско за София. През деня няма регистрирани тежки пътни инциденти.\r\nИнтензивен е трафикът по основните улици и булеварди в Благоевград, предаде репортер на Радио „Фокус“ – Пирин. Пътните настилки са мокри и хлъзгави. В края на деня по-натоварено е движението в района на входните и изходните пътни артерии в Благоевград. Интензивен трафик, но бе образуването на задръствания или колони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“. През деня няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛора КАЛЧЕВА", "date": "2018.04.25", "title": "Благоевград: Ремонтни дейности се извършват по пътя Гоце Делчев – граница с Македония, в участъка отклонението за село Тополница до село Струмешница"}
{"url": "http://www.focus-news.net/news/2018/04/25/2515053/gabrovo-remontni-deynosti-se-izvarshvat-po-patya-mezhdu-sevlievo-i-selo-draganovtsi.html", "text": "Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни, съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са сухи, а времето – ясно, слънчево и топло. В едната лента се пренасочва трафика в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. В едната лента се осъществява движението и по пътя между Драгановци и Габрово, където в участъка от  км 16+970 до км 17+175 тече направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване е краят на април.. Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30-ти юни.\r\nЛуиза ТРАНЧЕВА", "date": "2018.04.25", "title": "Габрово: Ремонтни дейности се извършват по пътя между Севлиево и село Драгановци"}
{"url": "http://www.focus-news.net/news/2018/04/25/2515052/smolyan-normalno-se-osashtestvyava-dvizhenieto-po-patishtata-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност, а температурите са положителни. През деня не са получавани сигнали за инциденти по пътищата в областта.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик в края на работния ден е по-интензивен по централните улици и входно-изходните артерии на града. Продължава работата по пътя квартал Устово – Смолян, където движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра, а крайният срок за приключване на дейностите е до 18.00 часа на 27 април.\r\nНели ГЕРГЬОВСКА", "date": "2018.04.25", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/04/25/2515054/veliko-tarnovo-zatvoren-za-dvizhenie-e-patyat-mezhdu-oblastniya-tsentar-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са сухи и нормално проходими, времето е ясно и слънчево. Движението към този час е интензивно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище yчастък от път Царски извор – Драганово, обходният маршрут е през село Сушица. Ремонтни дейности на асфалтовата настилка се извършват по пътя между селата Самоводене и Обединение. От Агенция „Пътна инфраструктура“ призовават водачите да карат с повишено внимание и съобразена скорост. На място е поставена необходимата сигнализация, а дейностите трябва да приключат до края на април.\r\nЛуиза ТРАНЧЕВА", "date": "2018.04.25", "title": "Велико Търново: Затворен за движение е пътят между областния център и село Шемшево поради влошено състояние на мостово съоръжение"}
{"url": "http://www.focus-news.net/news/2018/04/25/2515039/makfaks-vav-viena-zapochna-sreshtata-mezhdu-nikos-kodzias-i-nikola-dimitrov.html", "text": "Във Виена продължават преговорите по спора за името между външните министри на Македония и на Гърция Никола Димитров и Никос Кодзиас под егидата на посредника на ООН Матю Нимиц. Срещата се провежда във офисите на ООН във Виена, предава македонската електронна медия „Макфакс“.\r\nЗасега няма дали след срещата ще има изявления за медиите. Македонският министър-председател Зоран Заев заяви, че очаква напредък в преговорите между двете страни\r\nПрессекретарят на гръцкото правителство Димитрис Цанакопулос заяви, че Атина е направила отстъпки в преговорите и че сега е време Скопие да предприеме необходимите стъпки за постигане на споразумение. Гърция има две условия: първото сложно име и втората валидност на името erga omnes, което е предпоставка за промяна на конституционното име на Македония. Гръцките медии характеризират днешната среща като изключително важна. Виктор Турмаков", "date": "2018.04.25", "title": "„Макфакс“: Във Виена започна срещата между Никос Кодзиас и Никола Димитров"}
{"url": "http://www.focus-news.net/news/2018/04/25/2515055/boshko-obradovich-srabski-politik-ne-mozhem-da-razberem-zashto-zapadat-taka-ni-se-otplashta-za-dobroto.html", "text": "В борбата на Сърбия за запазването на Косово, за особеното място, което Москва заема сред външнополитическите партньори на Белград и за това защо Косово е Сърбия, а Крим – Русия, в интервю пред  Eurasia Daily разказва председателят на парламентарната фракция на сръбското политическо движение „Двери“ Бошко Обрадович.Господин Обрадович, вие заедно с колегата си депутат от „Двери“ Иван Костич и директора на Центъра за геополитически изследвания Драган Трифкович бяхте участници в наскоро проведения Четвърти икономически форум в Ялта. Сърбия официално не е признала Крим за част от Русия заради Косово и Метохия, според вас присъединяването на Крим към Русия съотнася ли се с едностранното провъзгласяване на независимостта на Косово? \r\nЩо се отнася до движение „Двери“ то от момента на присъединяването на Крим към Русия нямахме и най-малко съмнение, че става дума за народно волеизразяване, за това, че гражданите на Крим на референдума с абсолютно мнозинство се изказаха за това присъединяване. Според нас този въпрос е решен. Смятаме Крим за част от Русия.\r\nЗа нас това по никакъв начин не е свързано с други по своята същност актове на нелегално отделяне, които са извършени от терористичните власти в Прищина. Те са се възползвали от последствията от бомбардировките на Сърбия от страна на НАТО и въвеждането на чуждестранни окупационни сили на територията на страната, провъзгласявайки независимостта на Косово и опитвайки се да създадат лъжедържава, НАТО-държава в сърцето на Европа. Ние смятаме Косово и Метохия за неотменима част от Сърбия, ние отричаме антиконституционните брюкселски споразумения, които подразбират отказа на Сърбия от собствената ѝ територия. Напротив, ние смятаме, че е нужно да се върнем към Резолюция №1244 на Съвета за сигурност на ООН, съгласно която Косово и Метохия са част от Сърбия.\r\nВ този смисъл единственото сходство между бившето югославско и бившето съветско пространство се заключва в това, че със своите действие комунистическите партии на бившия СССР и бивша Югославия са разделили традиционното етническо пространство на руския и сръбския народи на някакви измислени комунистически републики, което в последствие е станало основа за чертане на граници на някакви нови държави. За нас това е един процес, който е ясно насочен срещу интересите на руснаците и на сърбите и е абсолютно естествено, че част от бившите съветски територии с руско население искат да се присъединят към своя център, от който някога са били откъснати по насилствен начин от действията на комунистическата власт.Президентът на Сърбия Александър Вучич в близко бъдеще трябва да обяви своето предложение по повод дългосрочното решение на косовския въпрос. Какво, според вас, трябва да бъде това предложение?\r\nЛозунгът, който накратко може да изрази политическата позиция на движение „Двери“ по този въпрос звучи така: „Крим е Русия, а Косово е Сърбия“. За нас статутът на Косово и Метохия в рамките на сръбската държава не може да бъде предмет на обсъждане. Според конституцията на Сърбия Косово и Метохия са нейна неотменна част, Според резолюция 1244 на Съвета за сигурност на ООТ –също. И ние нямаме намерение да отстъпваме от това. Преговорите може да се водят около това как да се урегулират отношенията между сърбите и албанците в Косово и Метохия, но не трябва да се разглежда възможността за отделянето на южната сръбска област от Сърбия, да има обмен на територии, разделяне на Косово и Метохия, не трябва да се работи в полза на формиране на Велика Албания. За нас това е абсолютно неприемливо. В този смисъл каквото и да е предложението на президента на Сърбия или на работната група на сръбското правителство по въпросите за вътрешния диалог за Косово и Метохия, то не трябва да излиза от рамките на конституцията на Сърбия и Резолюция №1244 на СС на ООН.\r\nОтчитайки се фактът, че натискът, който страните от Запада оказват на Сърбия, стремейки се да постигнат това тя по път към ЕС да се откаже от Косово и Метохия възниква въпросът дали за това ще се съгласят действащите сръбски власти, или ще устоят под натиска. Проблемът е в това, че през 2012 г. те заеха своето място благодарение на западното покровителство. Или сръбските власти заедно с президента Александър Вучич са дали някакво обещание на своите покровители по повод Косово и Метохия, или са свободни от обещания и готови да защитят нашата териториална цялост в рамките на конституцията на Сърбия. Това е изпитание за властите и един от най-актуалните въпроси за Сърбия в днешния ден.\r\nАко властите са обещали нещо на Запада, сега те се намират в ситуация, когато ще им се наложи да изпълнят това обещание, подписвайки юридически обвързващо споразумение между Белград и Прищина. А за Сърбия това не е различно от практическо признание на съществуването на лъжедържавата Косово с последвалата възможност то да влезе в ООН, а така нареченото Косово иска така да потвърди своята независимост. Западът иска от Белград именно това. Сега остава въпросът дали нашето ръководство ще се съгласи с подобни искания в името на запазването на властта или ще застане в защита на конституцията на Сърбия и нейната териториална цялост.Днес един от най-актуалните въпроси, свързани със ситуацията в Косово и Метохия е проблемът с формирането на Общността на сръбските общини. Необходимо ли е да се създаде тя заради защитата на интересите на косовските сърби? Как ще се формира тя – в съответствие на законите на Сърбия или съгласно исканията на сепаратисткото правителство в Прищина? \r\nВсичко става разбираемо, ако внимателно се прегледа текстът на Брюкселското споразумение, което, според нас, е антиконституционно и представлява поредната крачка към приключването на създаването на втората албанска държава на Балканите. Създаването на т.нар. Косово започна по време на агресията на НАТО против бивша Югославия и това е едно. Но е съвършено различно, ако този процес продължи и приключи с поддръжката на сръбската държава. Така че Брюкселското споразумение не трябваше да се подписва, защото според него Сърбия на практика се отказва от функционирането на своите държавни институции на територията на Косово и Метохия. Този процес вече е частично приключен по отношение на полицията, правосъдието, прокуратурата, телефонния код, границите, митниците и други области. Брюкселското споразумение предвижда и създаването на Общността на сръбските общини. Интересно е, че в тях няма и дума за държавата Сърбия и за Резолюция №1244 на СС на ООН, които често забравят да споменат. Очевидно е, че всъщност тази държава способства пълната независимост на Косово.\r\nВъзниква въпросът дали ще има Общност на сръбските общини, която да се формира вътре в конституционно-правното устройство на Сърбия съгласно сръбските закони за местното самоуправление, или тя ще се формира в съответствие с конституцията и законите на „независима държава“ Косово. Според нас Общността не изпълнява никакви реални функции, напротив, тя създава единствено проблем, свързан с признаването на независимостта на Косово. Ако се съгласим за формирането на ОСО, то законите на Косово, ние ще се съгласим на неговото съществуване като независима държава. \r\nОт друга страна Общността на сръбските общини не трябва да се създава по нормите на конституцията на Сърбия и по закона за местното самоуправление по същия начин, по който не трябва да се формират общности на унгарските, албанските и каквито и да е общини в Сърбия. Разбираемо е, че това е проект, действащ в рамките на независимо Косово и затова за нас този закон е абсолютно неприемлив.\r\nСъвсем друг е въпросът как да се защитят правата на сърбите в Косово и Метохия, как да се защитят тяхното имущество, както и имуществото на сръбската държава и Сръбската православна църква, как да се защитят религиозните и културните обекти в Косово и Метохия, как да се защитят сръбските държавни и икономически интереси в региона. Смятаме, че Общността на сръбските общини не е решение, а е просто маска, която е нужна за това, че, съгласявайки се на формирането на ОСО, ние ще се съгласим на независимостта на Косово.Как виждате ролята на Русия в борбата за запазване на Косово в състава на Сърбия? Може ли Русия да окаже някаква конкретна помощ? \r\nПреди всичко, аз смятам Русия за наш основен външнополитически партньор. Съюзът с Русия е за Сърбия основно и в историческа, и в съвременна перспектива. Нямаме големи приятели на международната арена, което нееднократно биваше доказвано през последните няколко години, когато Русия се изказа против влизането на Косово в ЮНЕСКО и приемането на резолюцията на ООН по Сребреница, която трябваше да заклейми сръбския народ като извършител на геноцид. Особено е важна ролята на Русия за защитата на суверенитета и териториалната цялост на Сърбия в Косово и Метохия. Може да се каже, че ние се поставихме в неудобно положение като държава в момента, когато преместихме решението на въпроса за Косово и Метохия от Съвета за сигурност на ООН в Брюксел, по-точно в Европейския съюз. Движение „Двери“ са обявява за това Сърбия да се откаже от съществуването на брюкселския формат на преговорите, защото ни вреди. ЕС не е неутрална страна, той е един от основните спонсори на независимостта на Косово редом със САЩ и НАТО. Ние смятаме, че темата Косово и Метохия трябва да се върне, където ѝ е мястото – в СС на ООН. На това равнище не може да се вземат решения, които могат да нанесат вреда на сръбските държавни и национални интереси, защото Китай и Русия при нужда могат да се възползват от правото си на вето. Но за нас е ключов начинът, по който Русия може да ни помогне. Но дотогава е необходимо да се напусне формата на брюкселските преговори и въпросът за Косово и Метохия да се върне в ООН, която, както и преди, е единственият компетентен орган по въпросите за Косово и Метохия: Резолюция №1244 на Съвета за сигурност още действа и веднъж на три месеца мисията на ООН в Косово и Метохия предава на Съвета за сигурност отчет за своята дейност. Това е извънредно важно за нас.\r\nСлед скорошния разговор между президента Путин с президента Вучич на сайта на Кремъл се появи информация за това, че Путин е подчертал, че всяко решение по Косово извън Резолюция №1244 е напълно неприемливо. Това е едно от най-важните заявления, които в последно време са чути по въпроса. В това заявление се отбелязва това, което е основно за нас – няма решение извън Резолюция №1244.\r\nРусия също така успя да помогне на Сърбия по повод едно от положенията в тази резолюция, което не се прилага вече 20 години. То предвижда завръщането на до 1000 сътрудници на сръбския държавен апарат на територията на Косово и Метохия за осигуряването на границите, защитата на религиозното наследство и комуникациите с международните мисии. Това би станало мощен сигнал за всички граждани на Сърбия, особено за обитаващите Косово и Метохия, за това, че сръбската държава се завръща в региона. Смятам, че по този въпрос за  Сърбия бе важна поддръжката на Русия.Как оценявате руско-сръбските отношения като цяло?\r\nДвижение „Двери“ смята, че Русия трябва да бъде външнополитически партньор №1 за Сърбия. Ние оценяваме съществуващото равнище на отношенията като добро, но смятаме за недостатъчни усилията по задълбочаването и разширяването им. Потенциалът за нашето политическо, икономическо и военно сътрудничество е огромен и не е използван. Ако дойдем на власт в Сърбия, то ще положим максимални усилия в тази насока. „Двери“ биха предали значително по-голямо значение и на политическото, и на военното, и на икономическото сътрудничество с Русия, в това число и чрез формирането на отделни работи групи в рамките на правителството на Сърбия, които да се занимават изключително с тази тематика.Сега се говори много за това, че мирът в региона не може да се запази при продължаването на безкомпромисна борба за Косово. Как оценявате степента на риска за възникване на конфликт на Балканите?\r\n„Мирът в региона“ е измислена фраза в медиите, чиято истинска цел е да постави под въпрос сръбските национални и държавни интереси. Ние, разбира се, искаме мир, няма нормален човек, който да иска война. Но трябва ли сърбите в името на мира да се отказват от всички свои интереси? Не може всички да създават свои държави на Балканите в ущърб на Сърбия. Огромно количество сърби остава да живее извън Сърбия и мнозина нямат никакви граждански права, малцинствени права, свобода на вероизповеданието. И дори това е недостатъчно – трябва да се отиде по-далеч и да се допусне Косово да стане независима държава, а Република Сръбска да „потъне“ в унитарна Босна и Херцеговина.\r\nДокога ще действат двойните стандарти? От една страна отделят Косово и Метохия от Сърбия и твърдят, че албанският народ трябва да получи втора държава  на Балканите, макар и той да е просто национално малцинство в Югославия и няма никакви аргументи в полза на отделянето. Но, от друга страна, се отрича правото на Република Сръбска като конфедеративна единица да се отдели от Босна и Херцеговина, а босненските сърби се заставят да се отрекат от своята държавност, да се влеят в изкуствена и наложена Босна и Херцеговина. Ако Косово има правото на независимост, защо Република Сръбска да не получи независимост? Ако Босна и Херцеговина се насочва в руслото на унитарната държава, където няма никакви права на самоопределяне и отделяне, то същото право трябва да се даде на Сърбия. Тя също трябва да стане интегрална държава, нито една от нейните части да няма право на самоопределение. Ние сме против двойните стандарти и на Запад и в региона.\r\nТрябва ясно да обозначим сръбския държавен интерес. Разбира се, ние не желаем войни, а също така не желаем продължаване на западната политика, която повече от 20 години работи срещу интересите на сръбския народ. Западът не направи и крачка към уважаване на интересите на Сърбия. От друга страна сръбският народ в своята история толкова пъти е бил на страната на западните съюзници – и през Първата, и през Втората световна война. Не можем да разберем защо ни се отплащат така за доброто.  Виктор Турмаков", "date": "2018.04.25", "title": "Бошко Обрадович, сръбски политик: Не можем да разберем защо Западът така ни се отплаща за доброто"}
{"url": "http://www.focus-news.net/news/2018/04/25/2515058/burgas-s-normalna-intenzivnost-se-osashtestvyava-dvizhenieto-na-motorni-prevozni-sredstva-v-oblastta.html", "text": "С нормална интензивност се осъществява движението на моторни превозни средства в област Бургас, каза за Радио „Фокус“ – Бургас дежурният в Областното пътно управление. Пътищата са сухи и нормално проходими. Видимостта е отлична. Нормално се извършва придвижването на моторни превозни средства и на входно-изходните артерии на Бургас.\r\nИнтензивно е движението в града. Въвежда се временна организация на движението по ул. „Иван Вазов“. Заради извършване на ремонтни дейности на асфалтовата настилка по ул. „Иван Вазов“, в участъка между ул. „Цар Калоян“ и ул. „Гладстон“, в лентите за движение в посока към автогара „Юг“ от  10:00 ч. днес до  10:00 часа на 27 април (петък), ще се въведе временна организация на движение.\r\nДо утре продължава и реорганизацията на движението по ул. „Струга“. До 26 април ще бъде затворена за движение на пътни превозни средства, поради ремонтни дейности и ул. Даме Груев“, в отсечката от ул. „Струга“ до ул. „ Л. Маджаров“.\r\nВеселина НИКОЛОВА", "date": "2018.04.25", "title": "Бургас: С нормална интензивност се осъществява движението на моторни превозни средства в областта"}
{"url": "http://www.focus-news.net/news/2018/04/25/2515056/blagoevgrad-na-gkpp-kulata-trafikat-e-intenziven-na-vhod-i-izhod-za-tovarni-avtomobili.html", "text": "На ГКПП \"Кулата трафикът е интензивен на вход и изход за товарни автомобили. Това съобщиха за Радио \"Фокус\" – Пирин от \"Гранична полиция\". Нормално натоварен е трафикът на ГКПП \"Илинден\", както и на останалите пунктове на българо-гръцката граница.\r\nЛора КАЛЧЕВА", "date": "2018.04.25", "title": "Благоевград: На ГКПП \"Кулата\" трафикът е интензивен на вход и изход за товарни автомобили"}
{"url": "http://www.focus-news.net/news/2018/04/25/2515060/d-r-veselka-moncheva-rzi-blagoevgrad-nad-91-ot-naselenieto-v-oblast-blagoevgrad-se-vaksinira-redovno-spored-natsionalniya-imunizatsionen-kalendar.html", "text": "Над 91 % от населението в област Благоевград се ваксинира редовно според националния имунизационен календар. Това каза за Радио „Фокус“-Пирин д-р Веселка Мончева, директор Дирекция „Надзор на заразните болести“ в РЗИ-Благоевград. „За различните ваксини тя е различна, но сме над 91 % при всички ваксини. Лошото е , че част от ромското население не може да имунизира децата си, поради тяхната мобилност. Те пътуват много от град на град, дори в чужбина и не можем да ги хванем, защото нямат постоянни адреси, на които да ги потърсим“, заяви д-р Мончева. По думите и не малка част и от българите, на които родителите четат в интернет движения, които са против ваксините и пишат за нежеланите реакции и те също са подвени по този начин. „След като поговорим с тях и разясним как стоят нещата, някои от родителите веднага имунизират децата си“, каза още Мончева.\r\nТя посочи също, че през следващите три години България трябва да се доближи до най-добрите европейски и световни имунизационни практики. „В нашата страна все още няма ваксина срещу варицела. Ваксината ще бъде включена в  задължителния имунизационен календар“, посочи д-р Мончева. Тя подчерта, че с варицела у нас се заразяват между 5000 и 6 000 деца годишно, като  в област Благоевград  през миналата година заболеваемостта е била 550 деца и възрастни. „Макар, че варицелата протича сравнително леко, се наблюдават и доста усложнения, даже и менингити, а при възрастните протича доста тежко. Другото проблемно заболяване е сезонния грип. Целта е осигуряване на безплатна ваксина на хората над 60 годишна възраст, като това ще стане през 2019 година. Грипът е най- масовото инфекциозно заболяване и често и то завършва с летален изход при по- възрастните хора, които са увредени“, каза още д-р Мончева.\r\nПо думите й ваксината е ефективен инструмент за опазване на общественото здраве, като по-рано е имало по-голям отлив от имунизацията, но вече не е така. „Важно  е да се имунизираме, защото се предпазваме от сериозни инфекциозни болести с висока смъртност. Искам само да кажа, че вариолата, която беше бич през миналите векове е изкоренена и нямаме вариола в момента. Това е дребна шарка в глобален мащаб“, каза още д-р Мончева. По думите й  също така няма антракс, бяс, дифтерия, полиомиелит, тетанус. „Това са все заболявания, които сме ги почти забравили и би трябвало да се ваксинират децата“, каза още д-р Мончева.\r\nЛора КАЛЧЕВА", "date": "2018.04.25", "title": "Д-р Веселка Мончева, РЗИ-Благоевград: Над 91 % от населението в област Благоевград се ваксинира редовно според националния имунизационен календар"}
{"url": "http://www.focus-news.net/news/2018/04/25/2515057/predstoyashti-sabitiya-v-stranata-za-26-april-agentsiya-fokus.html", "text": "*** \r\nВ 09.00 часа президентът Румен Радев ще проведе среща с Валдис Домбровскис, заместник-председател на Европейската комисия за еврото и социалния диалог. \r\nВ 11.30 часа Румен Радев ще разговаря с Ули Маурер, вицепрезидент на Конфедерация Швейцария и ръководител на Федералния департамент на финансите. \r\nВ 12.20 часа държавният глава ще се срещне с министъра на образованието и науката на Украйна Лилия Гриневич. \r\n***\r\nОт 11.30 часа в София Ивент Център „Парадайз център“ (ул. „Черни връх“ 100) на ет. 3. ще се проведе дискусия „България в еврозоната. Икономическа логика срещу митовете“, инициираната от президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение. В нея ще вземат участие министър-председателят Бойко Борисов, министърът на финансите Владислав Горанов, политици от различни политически сили, икономисти, политолози и др.\r\n*** \r\nОт 14.30 часа във фоайето на Министерство на вътрешните работи министър Валентин Радев ще даде редовен месечен брифинг.\r\n*** \r\nВ Министерски съвет заместник министър-председателят по икономическата и демографската политика Валери Симеонов ще проведе среща с украинския министър на образованието и науката Юлия Гриневич. Изявления са предвидени в 17.15 часа. \r\n***\r\nОт 18.30 часа в централата на „Сосиете Женерал Експресбанк“ (бул. Александър Стамболийски 73) ще бъде отпразнувано публикуването на Годишник 2018 на Френско-българската търговска индустриална камара. Поканен е министърът на икономиката Емил Караниколов. \r\n*** \r\nПарламентарна делегация, водена от заместник-председателя на Националното събрание на Социалистическа република Виетнам Уонг Чу Лиу, ще бъде на посещение в България. В 11.30 часа виетнамските парламентаристи ще се срещнат в зала „Изток“ с председателя на Комисията по правни въпроси Данаил Кирилов, а след това ще бъдат приветствани в пленарната зала на Народното събрание. В 14.30 часа председателят на парламента Цвета Караянчева ще приеме виетнамската делегация. По-късно гостите ще разговарят с вицепрезидента Илияна Йотова.\r\n*** \r\nОт 09.00 часа ще се проведе заседание на Народното събрание. \r\n***\r\nОт 9.00 часа в зала „Мусала“ на хотел „Хилтън“ Асоциация „Банка“ организира за пети път Финансов форум „Иновации“. \r\n*** \r\nОт 09.00 часа в зала 3 на Национален дом на науката и техника ще се проведе научно-техническа конференция на тема „Интегриран обществен транспорт“. \r\n*** \r\nОт 09.00 часа  4 състав на Специализирания наказателен съд ще гледа делото срещу Христо А. за безстопанственост в особено големи размери. \r\n*** \r\nВ 10.00 часа ще се проведе заседание на Столичния общински съвет.  \r\n*** \r\nОт 10.00 часа в зала „Рубин“ на хотел „Рамада“  ще се състои Научна конференция на тема „Шафранът в България - минало, настоящи и бъдеще“.\r\n*** \r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т. и др. за образуване и ръководене а организирана престъпна група. \r\n*** \r\nОт 10.00 часа в Голямата конферентна зала на УНСС ще се състои кръгла маса на тема „Световен ден на интелектуалната собственост в България”. \r\n*** \r\nОт 10.00 часа в Аулата на Софийския университет ще се състои откриването на Четиринадесетите международни славистични четения „Стереотипът в славянските езици, литератури и култури“.\r\n*** \r\nОт 11.00 часа 8 състав на Специализирания наказателен съд ще гледа делото срещу Георги И., Димитър П., Найден В. и др. за образуване и ръководене на организирана престъпна група. \r\n*** \r\nОт 11.00 часа пред централния вход на сградата Народното събрание (бившият Партиен дом) ще бъде представен годишният доклад на Национална мрежа за децата „Бележник 2018“.\r\n*** \r\nОт 11.00 часа в парк „Света Троица“ ще бъде открит паметник на видния индустриалец, политик и меценат Ернест Солвей, по случай 180 години от рождението му. \r\n*** \r\nОт 11.00 часа в Националния пресклуб на БТА ще се състои встъпителна пресконференция по проект „Подготовка на регионалнo прединвестиционнo проучване за водоснабдяване и канализация за територията на Столична община“.\r\n*** \r\nОт 11.30 часа в НСА, Рикардо Фракари – президент на Световната конфедерация по бейзбол и софтбол (WBSC), ще изнесе публична лекция „Предизвикателствата пред Международната федерация в съвременния свят“. От 17.30 часа на ст. „Октомври“ в Технически Университет официално ще бъде открита Балканиада по бейзбол и софтбол.  \r\n*** \r\nОт 12.00 часа в Националния пресклуб на БТА ще бъде представено Българско обединение на шофьорите (БОШ), както и становището на БОШ относно предложените нови (стари) проекти за Закон за движение по пътищата, Закон за водачите на моторни превозни средства и Закон за пътните превозни средства.\r\n*** \r\nГлавният преговарящ от името на ЕС за Брекзит Мишел Барние и кметът на София Йорданка Фандъкова ще посетят софийското метро. От 12.15 часа двамата ще дадат кратък брифинг за медиите на перона на метростанция „Европейски съюз\".\r\n*** \r\nОт 13.00 часа 17 състав на Специализирания наказателен съд ще гледа делото срещу Виктор В., Росен А., Кристиян Р. и др. за образуване и ръководене на организирана престъпна група. \r\n*** \r\nОт 13.30 часа в Централния военен клуб Валдис Домбровскис, заместник–председател на ЕК и отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари, ще проведе диалог с граждани на тема „България в Еврозоната – въпроси и отговори“. \r\n*** \r\nОт 14.00 часа ще се проведе церемония „Първа копка“ и вграждане на „Капсула на времето“ в Национална художествена академия (НХА), ул. „Шипка“ № 1, по повод стартирането на строителните дейности по проект „Нов учебен корпус на НХА в град София“.\r\n*** \r\nОт 14.00 часа в зала „Изток“ народните представители от комисиите по външна политика и по европейските въпроси и контрол на европейските фондове ще разговарят с главния преговарящ на Европейския съюз за излизане на Великобритания от структурите на Съюза Мишел Барние.\r\n*** \r\nОт 14.30 часа в зала 248, пл. „Княз Александър І“ №1 ще се проведе извънредно заседание на Комисията по културата и медиите, на което ще бъде обсъден проблемът с ниските заплати на музикантите от съставите на БНР. \r\n*** \r\nОт 17.30 часа КТ „Подкрепа“ и Независимият синдикат на служителите от НАП ще проведат протестен митинг-шествие с маршрут: от ул. „Аксаков“ 21-31, по ул. „Шишман“, пл. „Народно събрание“, ул. „Московска“, ул. „Дунав“, по бул. „Дондуков“ до сградата на ЦУ на НАП. Протестът е във връзка с преговорите за постигане на споразумение за структурни промени в отдел „Оперативен контрол“ и НАП като цяло.\r\n*** \r\nОт 18.00 часа в Двореца, пл. „Княз Александър І“, ще бъде представена изложба „70 години Национална галерия. Европейски диалози“. \r\n*** \r\nОт 18.00 часа в Унгарския културен институт ще бъде представена книгата на Лайош Дьобрьоши „Мисията на един унгарец на българска земя“. \r\n*** \r\nОт 18.30 часа на ул. „Златен рог“ 10, ще се проведе протест срещу изграждането на 120-метровата сграда в жилищна зона, в противоречие със законовите изисквания.\r\n***\r\nОт 19.00 часа в Сити Марк Арт Център (бул. „Янко Сакъзов“ 30) ще се състои представлението \"Втори меден месец\" на Театър \"Искри и Сезони\".\r\n***\r\nОт 18.30 часа в НЧ „Васил Левски“ ще се състои благотворителен концерт под надслов „И ние можем – дайте ни шанс“. Концертът е под патронажа на кмета на Айтос Васил Едрев. \r\n***\r\nОт 10.30 часа в зала № 3, в сградата на Център за личностно и творческо развитие на децата на Благоевград ще наградят участниците в конкурса „Живей здравословно 2“.\r\n*** \r\nВ 10.30 часа в заседателната зала на Апелативна прокуратура – Бургас ще бъде проведен брифинг на Административния ръководител на Апелативна прокуратура - Бургас г-н Любомир Петров по повод провеждане на годишното отчетно събрание за дейността на прокуратурите в Апелативен район – Бургас през 2017г.\r\n*** \r\nОт 17.00 до 18.00 часа в залата на кметството на с. Маринка общинските съветници от ГЕРБ-Бургас Антон Берданков, Георги Кузманов и Калчо Белов ще имат приемен ден. \r\n*** \r\nОт 10.00 часа в зала „Варна“, Община Варна, ще се проведе пресконференция във връзка със старта на кампания „Не шофирай, ако си пил!“\r\n*** \r\n„Открито за съдебната власт“ е надсловът на Деня на открити врати, организиран съвместно от Апелативен съд – Варна и Апелативна прокуратура – Варна. От 10.00 часа в съдебната зала на Апелативния съд съдии и прокурори ще посрещнат студенти от ИУ – Варна.\r\n*** \r\nОт 18.00 часа в Археологическия музей ще бъде открита изложба  „Искрата на величието“ по повод 40 години от откриването на Преславското златно съкровище и след пълната му консервация в Майнц, Германия.\r\n*** \r\nОт 09.00 часа Община Велико Търново, голяма зала сесия на Великотърновски общински съвет. \r\n*** \r\nОт 10.00 до 12.00 часа в зала 30 на Младежки дом ще се проведе  представяне на Бележник 2018, където ще бъде представена оценката на изпълнението на държавните ангажименти към децата, поставена от гражданските организации. \r\n*** \r\nОт 11.00 часа в пресклуба на БТА ще се проведе  пресконференция за предстоящия Празник на яйцето в град Павликени. \r\n*** \r\nОт 11.30 часа в ПМГ „Васил Друмев“ ще бъде изнесен интерактивен урок по английски език.\r\n*** \r\nОт 13.00 часа в ИЗ „Рафаел Михайлов“ ще се проведе семинар, посветен на обектите под егидата на ЮНЕСКО по проект ЕРАЗЪМ +. \r\n*** \r\nОт 17.30 часа в читалнята на РНБ „П.Р.Славейков“ ще се проведе представяне на новата книга на проф. д-р Петко Ст. Петков „Книга за върховете „Свети Никола и Шипка“. Проф. д-р Пламен Павлов представя автора.\r\n*** \r\nОт 18.00 часа в зала 30 на Младежки дом ще започне концерт на пианистите от класовете на Мариана Калчева, Мария Добрева и Антон Благоев.\r\n*** \r\nОт 11.00 часа в Регионалния пресклуб на БТА ще бъде представен проект „Визия за развие на приключенски туризъм” – AD-Vision, финанcиран по Програма Интеррег ИПП България-Сърбия 2014 — 2020 г.\r\n*** \r\nОт 10.00 часа в Спортен салон на ОУ „Отец Паисий″ в с. Борован, заместник-областният управител Мирослав Комитски ще открие Областното ученическо състезание по безопасност на движението по пътищата „Да запазим децата на пътя 2018“.\r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски“ №1 общинският съветник Станислав Иванов ще има приемен ден. \r\n***\r\nОт 13.00 часа в зала „Възраждане“ ще бъде официалното откриване на конференция на Общинската мрежа за енергийна ефективност „ЕкоЕнергия“ с фокус върху развитието на интелигентни градове и общности на тема „Енергийната ефективност като инструмент за ускорено развитие на българските общини“. Събитието е част от официалния календар на Българското председателство на Съвета на Европейския съюз.\r\n***\r\nОт 18.00 часа в Музея на хумора и сатирата в зала 5 на ет. 3 ще бъде открита ретроспективната изложба „Светът според Тодор Цонев“, представяща скулптура, живопис, графика и рисунка.\r\n*** \r\nОт 17.30 часа в Зала 1 на Общината ще се проведе Празничен концерт „Героите на моя“. \r\n*** \r\nОт 10.00 часа в Общински младежки център „Захари Стоянов“ ще бъде открита изложба „С очите си видях бедата“. \r\n*** \r\nОт 17.30 часа в НЧ „Йордан Йовков – 1870 г.“, Зала „Зорница“, ще бъде представен спектакълът „Любовта е...“.\r\n*** \r\nОт 18.00 часа в Художествената галерия ще бъде открита изложба „Изкуството и ние днес“. \r\n*** \r\nОт 13.30 часа в зала „Олимпиада“ ще се състои спортно състезание „Бързи, Смели, Сръчни“. \r\n*** \r\nОт 10.00 часа на градски стадион „Калиакра“  ще се проведе общинският кръг на състезанието по пожаро-приложен спорт „Млад огнеборец“.\r\n***\r\nОт 14.00 часа в залата на Община Кюстендил ще се проведе редовно заседание на Общински съвет - Кюстендил. \r\n***\r\nОт 18.00 часа в Художествена галерия „Владимир Димитров – Майстора” Владо Веселинов ще покаже новата си инсталация „НЕВРОНИ”. \r\n***\r\nОт 10.00 часа пред градския стадион „Чепинец“ ще се проведе Кулинарен фестивал „Табиет“. От 12.00 часа ще има пресконференция и представяне на изложителите, след което кулинарните презентации ще се редуват с различни забавни състезания, песни и танци. Официалното откриване ще бъде от 18.30 ч., след което ще има концерт на Ангелина Милева и Здравко Мандаджиев. \r\n*** \r\nОт 11.00 часа в Регионалния пресклуб на БТА пресконференция ще дадат Янчо Андонов, областен лидер на КНСБ и Борис Петков от Областна инспекция на труда – Плевен.\r\n***\r\nОт 09.00 часа в зала 1 на Апелативния съд ще се гледа делото срещу Никола Д., обвинен в умишлено убийство на сина си И. Д. \r\n***\r\nВ 09.30 часа в зала 11 на Районния съд ще се проведе заседание по делото срещу Иван С., обвинен в противозаконно присвояване на чужди движими вещи. \r\n***\r\nВ 10.30 часа в 24-та авиационна база – Крумово ще се проведе медиен ден в рамките на летателното учение „Европейски курс за усъвършенстване на тактическата подготовка на военно-транспортната авиация 18-2” (ETAP-C 18-2).\r\n***\r\nВ 11.00 часа в Балната зала на „Империал Пловдив Хотел“ ще се състои пресконференция, на която ще бъде обявен първият Икономически форум Пловдив и двудневна конференция, която ще се проведе през юни в града.\r\n*** \r\nВ Трета авиобаза „Граф Игнатиево“ ще се проведе демонстрация на военни способности от българските Военновъздушните сили. От 14.00 часа ще се състои официална церемония по посрещането на началника на отбраната генерал-лейтенант Андрей Боцев и председателя на Военния комитет на Европейския съюз генерал Михаил Костаракос. Началото на демонстрацията на военни способности от българските Военновъздушните сили ще бъде в 14.30 часа. \r\n***\r\nВ 14.00 часа в зала 10 на Окръжния съд ще се проведе заседание по делото срещу Мариян Б., обвинен в причиняване на смърт на едно лице при управляване на автобус. \r\n***\r\nВ 14.30 часа в зала 2 на Районния съд ще се проведе заседание по делото срещу Христо П., обвинен в изключителна жестокост към гръбначно животно – куче, като използвайки лък и стрела  му е причинил противозаконно смърт по особено мъчителен начин. Заседанието е първо по делото.\r\n***\r\nВ 15.00 часа в зала 10 на Окръжния съд ще се проведе заседание по делото срещу Росен П., обвинен, че при управляване на лек автомобил е нарушил правилата за движение и е причинил по непредпазливост смъртта на едно лице. \r\n*** \r\nОбщинските съветници от  ГЕРБ в Пловдив ще проведат приемни с граждани. Приемните ще се проведат по следния график: Петър Попов, Ясен Михайлов и Дамян Дамянов ще приемат граждани от 17.30 до 19.00 часа в офиса на  ГЕРБ в район „Западен” на ул. „Царевец” № 9;  Гошо Къчков, от 17.30  до 19.00 часа в офиса на  ГЕРБ в район „Северен” на бул. „Марица” №91;  Пенчо Малинов от 17.00  до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски от 16.00 до 18.00 часа в офиса на  ГЕРБ в район „Южен” на ул. „Академик Петър Динеков” № 1А. \r\n***\r\nВ 18.00 часа в Конферентната зала на НБ „Иван Вазов“ ще се проведе сбирка на инициативата „Аптека за душата“. Темата ще бъде „Изкуството да общуваме – групово консултиране по библиотерапия“.\r\n***\r\nВ 18.00 часа в Постоянна експозиция \"Мексиканско изкуство\" на Градската художествена галерия ще се открие самостоятелната изложба живопис на пловдивския художник Димитър Добрев.\r\n*** \r\nВ зала 308 на Община Разград кметът д-р Валентин Василев ще проведе среща с посланика на САЩ  в Република България Ерик Рубин.\r\n*** \r\nОт 11.00 часа в залата на Общинския съвет зам.-министърът на правосъдието Евгени Стоянов ще участва в годишното заседание на Областния съвет за превенция на домашното насилие в област Разград.\r\n***\r\nОт 15.00 часа в Административен съд – Смолян ще се проведе Ден на отворените врати.\r\n*** \r\nДен на отворените врати ще се проведе в Окръжна прокуратура – Смолян. Ще бъде проведен симулативен съдебен процес в Зала № 1 на Окръжния съд, където ученици от I-во СУ „Св. Св. Кирил и Методий“ гр. Смолян ще влезнат в ролите на участници в наказателно административен характер дело. В 15.00 часа процесът може да бъде наблюдаван онлайн на линк, който ще бъде наличен в самия ден на страницата на Административния съд http://www.ac-smolian.org/.\r\n*** \r\nОт 13.00 часа в залата на РЗИ на пресконференция ще бъде изнесена здравна информация за действието на съвременните ваксини.\r\n*** \r\nОт 10.30 часа в зала „Марица“ на областна администрация Хасково ще се проведе заседание на Комисията по заетост към Областния съвет за развитие в област Хасково.\r\n*** \r\nОт 9.00 часа в зала 363 на общината ще се проведе редовно заседание на Общински съвет- Шумен. \r\n*** \r\nОт 9.30 часа в залата на Военния клуб ще се проведе Панорама на средните училища в област Шумен. \r\n*** \r\nОт 12.00 часа в заседателната зала на Регионален исторически музей ще се  състои удостояване на проф. дин Иван Йорданов със званието „доктор хонорис кауза“ на Шуменския университет. \r\n*** \r\nОт 10.30 часа, в офиса на Областен информационен център- Ямбол на ул. „Търговска“ № 34 ще се проведе среща с младежи от областта под надслов „Да открием Европа в Ямбол“. \r\n*** \r\nОт 17.30 часа във фоайето на спортна зала „Диана” ще бъде представена фотодокументалната изложба „Пътят: хроника на ямболския баскетбол”.", "date": "2018.04.25", "title": "Предстоящи събития в страната за 26 април (Агенция „Фокус“)"}
{"url": "http://www.focus-news.net/news/2018/04/25/2515061/smolyan-obshtinskata-struktura-na-pp-gerb-provede-otchetno-izborno-sabranie.html", "text": "Общинската структура на ПП ГЕРБ в Смолян проведе отчетно-изборно събрание, съобщиха от пресцентъра на ГЕРБ – Смолян. На партийното заседание присъстваха общинският ръководител и народен представител от ГЕРБ д-р Даниела Дариткова и областният координатор и кмет на Смолян Николай Мелемов. Гост на форума бе депутатът д-р Красимир Събев.\r\nД-р Дариткова направи тригодишен отчет на дейността на общинската структура в Смолян. Тя изрази благодарност на всички членове от добре свършената работа на изборите за местна власт  и на парламентарните избори. „През 2015 г. с категорична победа на първи тур за втори мандат Николай Мелемов стана кмет на Смолян, а две години по-късно отново убедително спечелихме два депутатски мандата за ГЕРБ от нашата област в  Народното събрание.“, заяви д-р Дариткова.\r\nПо думите й важно е с натрупания опит да бъде разширявана съответно и членската маса, но трябва да се разчита на хора, които приемат идеите и остават верни на политическата сила, в която членуват, допълни тя.\r\n„Всички опоненти имаха очаквания, че ще бъдем поредната политическа еднодневка, но във времето се вижда, че постепенно и твърдо успяваме да разширим структурите по места и да се превърнем в стабилната първа политическа сила в страната, която се позиционира в център-дясно. Опозицията прави плахи опити чрез различни протести  и малки взривове на недоволство да дестабилизира държавата, но ГЕРБ има твърда политика и цел. Трябва да знаем, че само на базата на стабилното икономическо развитие може да се постигнат и по-добри социални придобивки. Гаранцията за успех на ГЕРБ е да бъдем единни“, посочи народният представител.\r\nД-р Дариткова подчерта, че България реализира изключително  успешно европредседателство и това ще бъде отчетено на финала след три месеца.\r\n„Факт е, че и България постига голям успех в региона с активната позиция на премиера Бойко Борисов и търсене на вариант за стабилност и добросъседство чрез разширяване на ЕС в посока Западните Балкани. Това са важни стратегически цели с дългосрочен дивидент и последователната политика в това отношение ще остави ПП ГЕРБ в историята както на България, така и на ЕС, което ще донесе мир и спокойствие в региона“, увери тя.\r\nСпоред д-р Дариткова е много е важно да бъде опазен авторитетът на партията, към която всеки съзнателно с ум и разум се е присъединил. „Трябва всеки от нас да бъде отговорен и да полага повече усилия, за да може това, което сме постигнали, да се надгражда и развива в името на страната ни“, отбеляза депутатът.\r\n„Малко хора вярваха, че ГЕРБ ще бъде толкова дълго време начело на държавата и първа сила в толкова много общини. Това е така, защото нямаме нищо общо като стил и поведение с другите партии. Разчитаме преди всичко на нашите членове и делата, които реализираме чрез политиките на управление“, посочи от своя страна областният координатор на ГЕРБ Николай Мелемов. Според него гаранция за успех е комуникацията между управляващите и гражданите. „Ние сме демократична партия и за нас всеки партиен член е преди всичко личност със своите знания, умения и душевност“, допълни той.\r\nПо време на отчетно-изборното събрание бяха направени номинации за ново общинско ръководство – председател, организационен секретар и петима членове. То ще бъде окончателно утвърдено след решение на Изпълнителната комисия на политическата сила.", "date": "2018.04.25", "title": "Смолян: Общинската структура на ПП ГЕРБ проведе отчетно-изборно събрание"}
{"url": "http://www.focus-news.net/news/2018/04/25/2515042/bsp-nastoyava-kevr-da-proveri-sdelkata-s-chez.html", "text": "Голям спор се разрази в последните минути на парламентарния ден. Изненадващо ГЕРБ оттегли подкрепата си за предложение, което даваше законови основания на КЕВР да провери сделката с ЧЕЗ. От БСП реагираха остро. Това съобщиха от пресцентъра на партията. „Какво се е случило за една седмица, че ГЕРБ отново да извъртят позицията си на 180%?“, попита зам.-председателят на ПГ на „БСП за България“ Крум Зарков. Той припомни, че преди седмица всички парламентарни групи, с изключение на ДПС, са одобрили законопроект, в който изрично става дума за проверка на тази сделка. „Патриотите продължават да подкрепят своето предложение. Затова хората трябва да знаят, че дали КЕВР ще се намеси в тази сделка или не – сега зависи само и единствено от партия ГЕРБ“, подчерта Зарков. \r\nОт ДПС възразиха на тази възможност с аргумента, че други такива сделки, като продажбата на ЕОН на „ЕНЕРГО-ПРО“, не са предизвиквали подобни реакции. „Това е, защото „ЕНЕРГО-ПРО“ не е създадена вчера, защото след онази продажба, министър на енергетиката не е подавал оставка и никой не я е определял като „фалшива новина“, коментира Зарков.\r\n„Ние утре ще сме тук - в зала, и ще подкрепим предложението на Обединени патриоти. А какво ще направят те, ако то бъде отхвърлено от коалиционния им партньор?“, попита Филип Попов.  \r\n„Сега действащият закон за енергетиката не е въвел разрешителен режим за придобиване на дялово участие. Това обезсмисля принципно ролята на КЕВР, който се превръща в един виртуален регулатор и който не може да контролира акционерите в ЕРП-тата“, обясни народният представител Атанас Костадинов. По неговите думи КЕВР няма надзорна или санкциониращата власт, която имат например БНБ и Комисията за финансов надзор. Той цитира проф. Валери Димитров, член на Консултативния съвет по законодателство към НС, според който това е нормативен провал. „Недъзите са в енергийното законодателство, които дават възможност предприятия със стратегическа цел и частна собственост да се препродават от купувач на купувач, без гаранции за защита на публичния интерес и без възможност за намеса на регулатора. Точно народните представители имат роля тук“, каза още Костадинов. \r\n„Уважаваме либералната позиция на ДПС, но да бъдат последователни. Именно те, заедно с НДСВ, през 2003 г., когато са раздържавявали тези дружества, са записали 5 условия, които в последствие са изчезнали“, подчерта той и ги посочи: купувачът да е продал минимум 7 000 гигават часа електроенергия на година, да има не по-малко от 700 млн. евро собствен капитал, доказан през счетоводни и финансови отчети, да има BBB-плюс международен кредитен рейтинг, подкрепен от някоя от трите големи рейтингови агенции, да оперира на територията на поне една държава в рамките на ЕС и последна точка – забрана, която е била валидна и 2011 г. – да се продава пряко или да има свързани лица с офшорни дружества. „Защо с всяка следваща продажба бутат стратегически сектори към пропастта?“, попита Костадинов. Той призова ГЕРБ да изкарат цялата истина на светло и да гласуват така, както са гласували на първо четене – в подкрепа на текста. „Не може една дама от Пазарджик да бъде говорител по енергийните въпроси на българския министър-председател. Никой в държавата да не знае какъв е произходът на средствата и кой стои отзад“, коментира народният представител.", "date": "2018.04.25", "title": "БСП настоява КЕВР да провери сделката с ЧЕЗ"}
{"url": "http://www.focus-news.net/news/2018/04/25/2515059/hurriyet-turtsiya-se-sblaskva-s-valna-ot-afganistanski-migranti.html", "text": "Турският вътрешен министър Сюлейман Сойлу съобщи, че страната му е била залята то вълна нелегални афганистански мигранти, пише  Hurriyet.\r\n„През последните месеци се сблъскваме с вълна мигранти, особено от Афганистан“, заяви Сойлу. „Сред недокументираните мигранти през 2018 г. 29 899 са от афганистански произход. Общият броя на недокументираните афганистански мигранти през 2017 г. бе 45 259“, допълни той.\r\nСъщевременно той допълни, че турските власти са арестували 4641 трафиканти на мигранти през 2017 г., докато през първите месеци на настоящата година задържаните са 1328.  Виктор Турмаков", "date": "2018.04.25", "title": "Hurriyet: Турция се сблъсква с вълна от афганистански мигранти"}
{"url": "http://www.focus-news.net/news/2018/04/25/2515024/kaloyan-pargov-bsp-chas-po-skoro-da-se-normalizira-rabotata-v-mladost-za-da-se-izpalnyat-angazhimentite-kam-naselenieto-te-ne-sa-svarzani-samo-sas-stroitelstvo.html", "text": "Час по-скоро да се нормализира работата на администрация в „Младост“, за да се изпълнят ангажиментите  към населението - те не са свързани само със строителство. Това каза председателят на Градския съвет на БСП – София и председател на групата общински съветници на БСП в СОС Калоян Паргов пред журналисти след председателски съвет, предаде репортер на Агенция „Фокус“. Той уточни, че става въпрос за социални и образователни ангажименти на администрацията. „Това, което е забатачено като преписки и има съмнение, този екип, който е в момента, да го подреди и да работи по тях съобразно буквата на закона“, заяви Паргов. Той поясни, че Иванчева е посочила, че излиза в отпуска и че иска временно изпълняващ длъжността кмет на района да е Владимир Клисуров. \r\n„Тъй като няма заповед, това, което обсъди председателският съвет и с консенсус прие е, че трябва да следваме волята на действащия кмет без значение обстоятелствата. Тя е упоменала г-н Клисуров. Ние имахме среща с двамата заместник-кметове, които са останали - Русев и Клисуров. Те са заедно като екип, декларираха го. Решението на Общинския съвет утре ще бъде като своеобразна заповед на Десислава Иванчева, която тя не е могла да издаде“, коментира Паргов. Той поясни, че според чл. 39 от Закона за местното самоуправление и местната администрация (ЗМСМА), ал. 3 не е налична заповед, тъй като действащият районен кмет е излязъл в отпуска и не е оставил със заповед кой да го замества, и е предвидена хипотеза, в която Общинският съвет трябва да свърши това“, обясни председателят на столичните социалисти. \r\nВъв връзка с днешната декларация на двамата заместници на Десислава Иванчева, в която Владимир Клисуров отказва да заеме длъжността, Паргов коментира, че неговите притеснения са били липсата му на образование, свързани със строителство. „Това може да стане с вътрешно циркулярна заповед, като делегира това на заместник-кмета си арх. Русев, който пък е архитект и има всички компетенции“, допълни председателят на БСП – София. \r\nДеница КИТАНОВА", "date": "2018.04.25", "title": "Калоян Паргов, БСП: Час по-скоро да се нормализира работата в „Младост“, за да се изпълнят ангажиментите  към населението - те не са свързани само със строителство"}
{"url": "http://www.focus-news.net/news/2018/04/25/2515063/zam-ministar-denitsa-nikolova-novoto-statistichesko-rayonirane-na-stranata-shte-ni-pozvoli-da-poluchim-maksimalni-vazmozhnosti-v-badeshtata-kohezionnata-politika-na-es.html", "text": "Новото статистическо райониране на страната ще ни позволи да  защитим по-добре националната политика и интерес на България по отношение на бъдещото европейско финансиране след 2020 г. и да получим максимални възможности при дебатите за новата кохезионната политика на ЕС. Това заяви заместник-министърът на регионалното развитие и благоустройството Деница Николова, съобщиха от пресцентъра на Министерството на регионалното развитие и благоустройството. Тя председателства кръгла маса, на която бяха дискутирани предложенията за новото статистическо райониране. Срещата събра представители на общини, областни администрации, неправителствени организации, академичната общност, политици от различни партии и др., които дебатираха по темата. \r\nЗам.-министър Николова обясни, че европейските фондове след 2020 г. ще осигуряват финансиране на база различни фактори освен Брутния вътрешен продукт на даден регион. „Един сериозен фактор ще е населението, което се възползва от безвъзмездното финансиране и политики на общността, като всеки район за планиране трябва да е с минимум 800 хил. души население. Под внимание ще се взима и потенциала на регионите – изградените транспортни връзки и коридори, възможностите за икономическо развитие на база съществуващите природни дадености и потенциал,  обвързаност между областите и др.“, заяви зам.-министър Николова.  „Всички тези фактори са отчетени и взети като аргумент на предлаганите варианти за ново райониране. Искаме да се избере най-устойчивия модел за регионална политика и регионално развитие, който да работи минимум 10-15 години напред и да стъпва на устойчиви като жители и брой населени места райони“, подчерта тя.  \r\nНиколова обърна внимание, че районирането е част от новата визия за регионална политика в страната, която вече няма да стъпва само на европейското финансиране, както в последните 10 години, а ще предлага хоризонтални политики, насочвайки  усилия към нуждите на всеки регион, спрямо потенциала му за развитие и ресурсите, с които разполага за сметка на секторните политики, каквато ще е и логиката на ЕС за регионална политика в новия програмен период. „Така ще  намалим и регионалните дисбаланси, защото в момента имаме сериозни такива и моноцентричен модел на развитие на територията на страната – основно се развиват София и още няколко по-големи града, в което живее 70% от населението“, каза още Николова. Новата политика цели също така да намали отрицателния демографски прираст, както и да се постигне равномерно разпределение на БВП, който в момента в Югозападния район за планиране достига над 75% от средния БВП за ЕС, а в Северен централен район е далеч и под средното за съюза. „Трябва да търсим възможността да развиваме силни региони, да преобърнем негативните тенденции и да изведем икономическия потенциал на тези региони“, каза още зам.-министър Николова. Тя подчерта, че статистическото районирането на страната не касае териториално-административното устройство, като не променя броя на областите, общините и населените места.\r\n„Все повече посоката в ЕС е да се търси принципа на регионални решения на инвестициите и изпълнение на регионални проекти между области и общини, за да се постига глобален ефект. Когато говорим за райониране на страната и регионална политика, не трябва да коментираме индивидуалния подход, а общото съвместното, близкото, това, което може да ни доведе до по-добри икономически, социални и  демографски показатели. Индивидуалният подход и говореното, включително че един град ще води друг град, или ще „дърпа конците“ въобще не стои, посочи на среща още зам.-министър Николова. Тя отбеляза, че се търси подхода за избор на вариант, от който да се ползваме максимално от всички възможности на бъдещето финансиране, което да допринесе за  икономическо развитие на територията. „До този момент не се коментират ръководни центрове, административни функции, или конкретни градове, които да са водещи, защото търсим регионалното измерение, което да даде възможност да избираме проекти на регионално ниво и да се изпълняват като такива, за повече добавена стойност“, изтъкна тя.\r\nПред журналисти зам.-министър Деница Николова коментира, че до края на 2019 г. на ниво Евростат всички държави-членки на ЕС трябва да определят и дефинират финалните райони на ниво NUTS 2. Това означава, че съгласно изискванията на регламента България трябва да подаде своята апликация за новото райониране до края на месец октомври т.г. „Към настоящия момент ние не отговаряме на изискванията на регламента с два района с население под изискуемия минимум“, каза тя. Според нея хода на логиката показва, че до средата на тази година е много препоръчително да вземем окончателно решение за варианта за ново райониране.  „Имаме предложения за различни варианти. Ще вземем предвид всички аргументи и ще отчетем всички фактори, за да вземем най-доброто решение“, коментира зам.-министър Николова.", "date": "2018.04.25", "title": "Зам.-министър Деница Николова: Новото статистическо райониране на страната ще ни позволи да получим максимални възможности в бъдещата кохезионната политика на ЕС"}
{"url": "http://www.focus-news.net/news/2018/04/25/2515050/afp-emanyuel-makron-e-posreshtnat-s-triminutni-ovatsii-v-kongresa-na-sasht.html", "text": "Президентът на Франция Еманюел Макрон бе посрещнат с топли, продължили три минути овации на крак от американските конгресмени преди да изнесе на английски език реч в Конгреса, който той определи като „светилище за демокрацията“, предава  AFP.\r\nМакрон се ръкува с редица сенатори и конгресмени и постави ръка на сърцето си преди речта, която трябва да засегне споделената история между двете държави и международните предизвикателства.\r\n„Нашите две нации са вкоренени в една и съща земя, основани са върху идеалите на Американската и на Френската революция““, заяви Макрон.\r\n„Ние сме работили заедно за универсалните идеали на свободата, толерантността и равните права“, допълни той. Виктор Турмаков", "date": "2018.04.25", "title": "AFP: Еманюел Макрон е посрещнат с триминутни овации в Конгреса на САЩ"}
{"url": "http://www.focus-news.net/news/2018/04/25/2515062/alsat-m-makedoniya-spored-aleksandar-vuchich-integratsiyata-na-sarbiya-v-es-zavisi-ot-kosovo.html", "text": "Сръбският президент Александър Вучич заяви, че страната му осъзнава, че нейният напредък в евроатлантическата интеграция зависи от Косово. Той допълни, че страната му е изправена пред трудна борба предвид съюзниците, които Косово има. Според него Сърбия трябва да бъде разумна, да запази независимостта си, да защитава страната и по никакъв начин да не я рискува, предава македонската медия „Алсат-М“.\r\n„Пред нас стои важен въпрос, който трябва да решим, това е Косово. Това не означава, че ще направим всичко възможно, за да го решим, но трябва да бъдем разумни, за да намерим решение Проблемът е кога трябва да говорим с онези, които унищожиха Сърбия през 1999 г.“, заяви Александър Вучич. \r\n„Въз основа на настоящата ситуация, дългосрочното решение на проблема с Косово е просто ситуация, от която всички ще излязат като победители -  Белград, Прищина и Европейския съюз. Но няма да има дългосрочно решение, ако това се изисква с  натиск“, на свой ред смята сръбският външен министър Ивица Дачич.\r\nТой също така разкритикува Македония за признаването на независимостта на Косово, като отново напомни, че Сърбия е признала Македония под нейното конституционно име въпреки натиска от страна на Гърция. Виктор Турмаков", "date": "2018.04.25", "title": "„Алсат-М“ (Македония): Според Александър Вучич интеграцията на Сърбия в ЕС зависи от Косово"}
{"url": "http://www.focus-news.net/news/2018/04/25/2515065/sofiya-70-ata-godishnina-ot-uchredyavaneto-na-kolarovskata-organizatsiya-na-bsp-zapochna-s-himna-na-balgariya-es-i-internatsionala.html", "text": "70-ата годишнина от учредяването на Коларовската организация на БСП започна с химна на България, ЕС и Интернационала, предаде репортер на Агенция \"Фокус\". На събитието присъстват лидерът на БСП Корнелия Нинова, зам.- председателят на БСП Кирил Добрев, председателят на ГС на БСП София Калоян Паргов, депутати и стотици социалисти. На събитието присъства и внукът на Васил Коларов, който носи неговото име. Сред гостите са и първите ръководители на организацията. Освен тази годишнина, БСП отбелязва и 30 години от учредяването на  партийните организации на БСП в \"Надежда\",\"Сердика\" и \"Връбница\".\r\nДеница КИТАНОВА", "date": "2018.04.25", "title": "София: 70-ата годишнина от учредяването на Коларовската организация на БСП започна с химна на България, ЕС и Интернационала"}
{"url": "http://www.focus-news.net/news/2018/04/25/2515043/sdvr-predpriema-merki-za-ohrana-na-obshtestveniya-red-i-bezopasnost-na-dvizhenieto-v-stolitsata-vav-vrazka-s-predstoyashtoto-derbi-na-natsionalniya-stadion-vasil-levski.html", "text": "Столичната дирекция на вътрешните работи (СДВР) предприема всички необходими мерки за охрана на обществения ред и безопасност на движението в столицата във връзка с предстоящото дерби от 18.30 часа на Националния стадион ”Васил Левски”. Това съобщиха от пресцентъра на МВР.\r\nПреди, по време и след провеждане на спортната среща полицейските служители следят за опазването на обществения ред и за недопускане на инциденти на територията на града. На изградени контролно-пропускателни пунктове в района на спортното съоръжение полицаи се извършват щателни проверки на всички посетители на футболния мач.", "date": "2018.04.25", "title": "СДВР предприема мерки за охрана на обществения ред и безопасност на движението в столицата във връзка с предстоящото дерби на Националния стадион ”Васил Левски”"}
{"url": "http://www.focus-news.net/news/2018/04/25/2515070/zamestnik-ministar-valentin-yovev-shte-uchastva-v-konferentsiya-transport-i-energetika-svarzanost-na-zapadnite-balkani-s-es-v-belgrad-na-26-april.html", "text": "Заместник-министърът на регионалното развитие и благоустройството инж. Валентин Йовев ще участва в конференция „Транспорт и енергетика – свързаност на Западните Балкани с ЕС“.  Това съобщиха от пресцентъра на Министерство на регионалното развитие и благоустройството (МРРБ). Форумът ще се проведе на 26 април 2018г. в Белград, Република Сърбия.  \r\nСъбитието е в рамките на Българското председателство на Съвета на ЕС и е по инициатива на посолството ни в сръбската столица.", "date": "2018.04.25", "title": "Заместник-министър Валентин Йовев ще участва в конференция „Транспорт и енергетика – свързаност на Западните Балкани с ЕС“ в Белград на 26 април"}
{"url": "http://www.focus-news.net/news/2018/04/25/2515067/obshta-pozitsiya-na-evropeyski-mladezhki-forum-i-ministerstvoto-na-mladezhta-i-sporta.html", "text": "Европейският младежки форум (ЕМФ) и Министерството на младежта и спорта на България (ММС) изготвиха обща позиция във връзка с Европейската младежка конференция, организирана в рамките на процеса на ЕС “Структурен диалог” и Българското председателство на Съвета на ЕС в периода 16 до 19 април 2018 г. в София. Това съобщиха от пресцентъра на Министерство на спорта.", "date": "2018.04.25", "title": "Обща позиция на Европейски младежки форум и Министерството на младежта и спорта"}
{"url": "http://www.focus-news.net/news/2018/04/25/2515071/alsat-m-makedoniya-spored-srabskiya-vatreshen-ministar-v-reditsite-na-islyamska-darzhava-se-biyat-okolo-800-teroristi-ot-zapadnite-balkani.html", "text": "Сръбският вътрешен министър Небойша Стефанович заяви, че според данните на Европол около 800 терористи от Западните Балкани досега са се присъединили към „Ислямска държава“ в Близкия изток, предава македонската медия „Алсат-М“.\r\nТой подчерта, че днес тероризмът е по-жесток, а терористичните атаки са много насилствени и че терористите са изградили финансови мрежи, с които се самоподдържат.\r\nТой конкретно се позовава на Западните Балкани, за които каза, че са  значима област за набиране на членове и поддръжници на „Ислямска държава“, борещи се в Ирак и Сирия.\r\n„Според данните на Европол около 800 терористи от Западните Балкани са се присъединили към „Ислямска държава“ до момента в Близкия изток, повечето от които са бойци от Босна и Херцеговина и Косово“, подчерта Стефанович. Виктор Турмаков", "date": "2018.04.25", "title": "„Алсат-М“ (Македония): Според сръбския вътрешен министър в редиците на „Ислямска държава“ се бият около 800 терористи от Западните Балкани"}
{"url": "http://www.focus-news.net/news/2018/04/25/2515068/inzh-deyan-ivanov-kmet-na-beloslav-namalyava-broyat-na-karutsite-registrirani-na-teritoriyata-na-obshtinata.html", "text": "Намалява броят на каруците, регистрирани на територията на община Белослав. Това каза за Радио „Фокус“ – Варна инж. Деян Иванов, кмет на Община Белослав. Правилата, свързани с организацията на движение на пътни превозни средства с животинска тяга на територията на общината, се подчиняват на Закона за движение по пътищата. Инж. Деян Иванов припомни, че в Община Белослав се води регистър на каруците, като условията, на които трябва да отговарят превозните средства с животинска тяга, са уредени с наредба. По думите му през последните години по пътната мрежа в града и населените места рядко се виждат каруци. По отношение на ползването на ферибота, който прекосява канала и свързва двете страни на Белослав, има правила за превозните средства с животинска тяга, свързани с мерки за недопускане на замърсявания с животинска тор.\r\nМарияна ВАЛЕНТИНОВА", "date": "2018.04.25", "title": "Инж. Деян Иванов, кмет на Белослав: Намалява броят на каруците, регистрирани на територията на общината"}
{"url": "http://www.focus-news.net/news/2018/04/25/2515069/kyustendil-poradi-srutvane-na-skalna-masa-dvizhenieto-v-rayona-na-rilski-manastir-se-osashtestvyava-samo-v-ednata-lenta.html", "text": "Поради срутване на скална маса движението в района на Рилски манастир се осъществява само в едната лента. Това съобщи за Радио „Фокус” – Кюстендил дежурният в Областно пътно управление – Кюстендил. Мястото на срутването е сигнализирано с пътни знаци, водачите на моторни превозни средства трябва да се движат с повишено внимание. Срокът е до 27 април. Почистващи и ремонтни дейности се извършват по път Е-79, в участъка между Блатино и Дупница. Водачите трябва да се движат с повишено внимание. Срокът е до 27 април. Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“. Причината е ремонт на виадукт, който ще се осъществява на два етапа до 21 юни. Създадени са временни маршрути за преминаване. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.04.25", "title": "Кюстендил: Поради срутване на скална маса движението в района на Рилски манастир се осъществява само в едната лента"}
{"url": "http://www.focus-news.net/news/2018/04/25/2515072/rumen-tochev-avtomobilna-administratsiya-kyustendil-16-akta-sa-sastaveni-za-parvite-tri-mesetsa-ot-godinata-za-narusheniya-na-pravilata-za-prevoz-na-patnitsi.html", "text": "16 акта са съставени за първите три месеца от годината за нарушения на правилата за превоз на пътници. Това каза пред Радио „Фокус” – Кюстендил Румен Точев, началник на Областен отдел „Автомобилна администрация” – Кюстендил. По думите му в този период са извършени проверки на 95 автобуса, от които 75 са извършвали обществен превоз на пътници по утвърдени маршрутни разписания от страна на общините. Проверени са осем автобуса, извършвали превоз за собствена сметка, както и дванадесет автобуса с чужда регистрация. В хода на проверките на тези автобуси са установени най-разнообразни нарушения, за които са съставени 16 акта. От тях 15 акта са съставени на водачи на автобуси с българска регистрация, а един акт е съставен на шофьор на автобус с македонска регистрация. Издадени са наказателни постановления със съответните глоби, предвидени в Закона за автомобилните превози и Закона за движение по пътищата. „Нарушенията, извършвани от страна на водачи на автобуси, са два вида. Едните са свързани с техническата изправност на автобусите. Например нарушена цялост на предно стъкло, неизправни светлини, износени гуми. Другият вид нарушения са свързани с документите, съпровождащи превоза на пътници. Това са липса на разрешително, липса на издадено маршрутно разписание. Това са в общи линии нарушенията”, каза Румен Точев.\r\nВенцеслав ИЛЧЕВ", "date": "2018.04.25", "title": "Румен Точев, „Автомобилна администрация” – Кюстендил: 16 акта са съставени за първите три месеца от годината за нарушения на правилата за превоз на пътници"}
{"url": "http://www.focus-news.net/news/2018/04/25/2515064/hasan-rouhani-donald-tramp-e-targovets-koyto-ne-razbira-nishto-ot-mezhdunarodni-otnosheniya.html", "text": "Президентът на Иран Хасан Роухани разкритикува своя американски колега Доналд Тръмп заради скорошните му коментари относно Иранското ядрено споразумение. Той заяви, че Тръмп е бизнесмен, който няма опит в политиката или в международните отношения, пише The Hill.\r\n„Той каква, че иска да вземе решение по споразумение, което има седем страни. За какво? С какво право. Тръмп няма политически опит. Няма правен опит. Няма опит с международните договори“, заяви Роухани. „Той може да е търговец, строител, но как може такъв човек да има преценка за международните въпроси“, допълни той.\r\nПо-рано Тръмп заяви, че иска да промени споразумението за ядрената програма на Иран. По-рано той заяви, че то е „най-лошото споразумение, което някога е било договаряно“ и че е „срамота“.  Виктор Турмаков", "date": "2018.04.25", "title": "Хасан Роухани: Доналд Тръмп е търговец, който не разбира нищо от международни отношения"}
{"url": "http://www.focus-news.net/news/2018/04/25/2515073/elitsa-dubarova-nay-golyamata-mi-radost-bi-bila-da-vidya-proizvedeniyata-na-petya-dubarova-v-zadalzhitelnata-programa-po-literatura.html", "text": "Най-голямата ми радост би била да видя произведенията на Петя Дубарова в задължителна програма на обучението по литература в гимназиален курс. Това каза пред Радио „Фокус“-Бургас Елица Дубарова, сестра на Петя Дубарова, по повод рождението на поетесата. По думите й посланието, което Петя оставя след себе си е „Да бъдем светли и истински през своя къс живот и нека се гордеем, че сме хора“, което е и част от нейно стихотворение. „Щастлива съм, че най-младите хора, ученици от различни възрастови групи почитат този ден. За мен няма по-важно от това да видя стиховете на Петя Дубарова, нейните послания реализирани през светещите очички на тези прекрасни деца, които малко или много ще попият от тази дълбока душевност. Благодаря на всички, които почетоха Петя, независимо дали тук в музея или в мислите си“, каза още Дубарова.\r\nДеница ДИМИТРОВА", "date": "2018.04.25", "title": "Елица Дубарова: Най-голямата ми радост би била да видя произведенията на Петя Дубарова в задължителната програма по литература"}
{"url": "http://www.focus-news.net/news/2018/04/25/2515066/afp-emanyuel-makron-prizova-da-ne-se-dopuska-targovska-voyna-mezhdu-sayuznitsi.html", "text": "Президентът на Франция Еманюел Макрон подкрепи свободната и честна глобална търговия по време на реч пред Конгреса на САЩ и предупреди за заплахата за търговски войни между съюзни нации, предава  AFP.\r\n„Трябва ни свободна и честна търговия“, заяви Макрон. „Търговската война между съюзници не съвпада с нашата мисия, с нашата история, с нашите цели за глобална сигурност“, допълни той.\r\nВ близките седмици е възможно правителството на САЩ да въведе вносни мита за европейските стомана и алуминий, освен ако президентът Доналд Тръмп не се съгласи да направи изключение. Ако откаже, ще се появят опасения за разгаряне на търговска война.  Виктор Турмаков", "date": "2018.04.25", "title": "AFP: Еманюел Макрон призова да не се допуска търговска война между съюзници"}
{"url": "http://www.focus-news.net/news/2018/04/25/2515074/sliven-zaem-ot-blizo-423-000-lv-shte-tegli-obshtinata-za-proekta-podobryavane-na-gradskata-sreda-na-sliven.html", "text": "Община Сливен ще тегли заем от Фонд за органите на местното самоуправление в България- ФЛАГ“. Това съобщи пред Радио „Фокус“ – Сливен председателят на Общински съвет – Сливен Димитър Митев. Кредитът е близо 423 хиляди лева, а средствата ще бъдат възстановени на Община Сливен от Оперативна програма „Региони в растеж“.  Заемът е за  оборотни средства за реализация на проекта „Подобряване на градската среда на Сливен“.  \r\nВ дневния ред на утрешното заседание е включено и предложението за създаване на звено „Общинска полиция“. Вносител е общинският съветник Момчил Пантелеев, а в мотивите той посочва, че предложението е продиктувано от желанието да се редуцират вандалските прояви и посегателства върху общинско имущество, въвеждане на контрол на безопасността на движение и дисциплина на водачите на МПС, обезпечаване на спокойната и сигурна градска среда. Предлага се в звено „Общинска полиция“ 15 души да бъдат назначени по Закона за МВР, като те да са на пряко подчинение на кмета на Общината. Предлага се още да се сключи договор между Община Сливен и ОДМВР- Сливен, който ще регламентира създаването на звеното. Ако утре общинските съветници гласуват положително, звеното ще може да заработи след 18 и повече месеца. В дневния ред на сесията е и изменение на бюджета на Община Сливен. \r\nМитев обясни, че то се налага заради отпускане на средства за 100- годишнината на Драматичен театър „Стефан Киров“. Необходимо е да се осигурят 120 000 лева за текущи ремонти и 40 000 лева за капиталови разходи с цел избягване на съдебни дела от доставчици. Заради Колективния трудов договор в сферата на здравеопазването и по повод увеличението на минималната работна заплата трябва да се осигурят допълнителни средства, както и за възнагражденията на Общинския съвет по наркотични вещества. В дневния ред са включени разпоредителни сделки с общинска собственост, както и предложения, свързани с подробни устройствени планове. Три са допълнителните точки за утрешното заседание. Те са съответно за избор на управител на „Дентален център“ ЕООД , за приемане на доклада за изпълнение на Програмата за развитие на читалищата в община Сливен за 2017 г. и за утвърждаване протокола на комисията по стипендиите. 44 точки  ще разгледа Общинския съвет – Сливен. Сесията ще се проведе утре от 9 часа в зала „Май“.", "date": "2018.04.25", "title": "Сливен: Заем от близо 423 000 лв. ще тегли Общината за проекта „Подобряване на градската среда на Сливен“"}
{"url": "http://www.focus-news.net/news/2018/04/25/2515077/zamestnik-ministar-nikolova-shte-uchastva-v-izvanredno-zasedanie-na-regionalniya-savet-za-razvitie-v-severoiztochen-rayon-v-grad-dobrich.html", "text": "Заместник-министърът на регионалното развитие и благоустройството Деница Николова ще участва утре, 26 април, в извънредно заседание на Регионалния съвет за развитие в Североизточен район. То ще се проведе от 10.30 часа в Дискусионна зала „Изида“ в парк-хотел „Изида“,  гр. Добрич. Това съобщиха от пресцентъра на Министерство на регионалното развитие и благоустройството (МРРБ).\r\nПо време на заседанието ще бъдат представени и обсъдени трите варианта за нов териториален обхват на районите от ниво 2 (NUTS 2) в страната. \r\nИнициираната промяна в териториалния обхват на районите от ниво 2, определен в чл.4, ал.3 от Закона за регионално развитие, е свързана с  изискванията на Регламент (ЕО) 1059/2003 за установяване на обща класификация на териториалните единици за статистически цели (NUTS) и тенденциите в демографското развитие на българските региони.\r\nМинистерството на регионалното развитие и благоустройството провежда дискусии за новото райониране на ниво регионални съвети за развитие, обхващащи шестте района, на които в момента е разделена страната. В дискусиите участват областните управители на съответните области, кметове на общини, представители на научните среди, бизнес организации, представители на регионални държавни институции и др.\r\nС това се цели широко обществено обсъждане на предложените от междуведомствена работна група варианти за ново райониране на страната, да се чуят позициите и аргументите, за да се стигне до работещо решение за визията на новия подход в регионалната политика.", "date": "2018.04.25", "title": "Заместник-министър Николова ще участва в извънредно заседание на Регионалния съвет за развитие в Североизточен район в град Добрич"}
{"url": "http://www.focus-news.net/news/2018/04/25/2515083/mrrb-zamestnik-ministar-krumova-shte-uchastva-vav-forum-za-energiyna-efektivnost-v-gabrovo.html", "text": "Заместник-министърът на регионалното развитие и благоустройството Малина Крумова ще участва в конференцията „Енергийната ефективност като инструмент за ускорено развитие на българските общини“. Това съобщиха от пресцентъра на Министерството на регионалното развитие и благоустройството. В рамките на форума тя ще коментира целите и приоритетите на подготвяната от Министерството на регионалното развитие и благоустройството жилищна стратегия.\r\nСъбитието, което е част официалната програма на Българското председателство на Съвета на Европейския съюз, ще се проведе на 26 и 27 април в зала „Възраждане“ в град Габрово. \r\nОфициалното откриване на форума, организиран от Общинската мрежа за енергийна ефективност ЕкоЕнергия, е с начален час 13:00.", "date": "2018.04.25", "title": "МРРБ: Заместник-министър Крумова ще участва  във форум за енергийна ефективност в Габрово"}
{"url": "http://www.focus-news.net/news/2018/04/25/2515084/kaloyan-pargov-bsp-e-unikalna-partiya-zashtoto-e-edinstvenata-sas-127-godishna-istoriya-dalgat-na-pokoleniyata-e-da-pazim-istoricheskata-pamet-i-da-ya-predavame-napred.html", "text": "БСП е уникална партия, защото е единствената със 127-годишна история - дългът на поколенията е да пазим историческата памет и да я предаваме напред. Това каза председателят на Градския съвет на БСП – София Калоян Паргов на тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\", предаде репортер на Агенция „Фокус“. Той отчете, че това е втората по рода си подобна годишнина. „Трябва да кажа, че оттук нататък ние няма да спрем. Да се готвят район „Левски“, район „Кирковски“, район „9-ти септември“, за да можем да наваксаме в нещо, което последните 28 години малко ни липсва. Това е именно връзката между поколенията, това е паметта, приемствеността. Приемствеността, другарки и другари е много важна. Виждам тази приемственост днес в тази зала. Това ме прави много щастлив“, каза той. По думите му приемствеността е хоросана между тухлите. Паргов благодари на всички, организирали събитието. Председателят на Градския съвет на БСП София заяви, че някои медии се опитват да пренапишат историята на БСП и да дадат един друг разказ на тази история. Паргов се обърна към младите: \"Светът не започва от вас, имало го е преди вас. Хора, които са си дали живота и са работили, за да може да бъде София и България такава\",  посочи Паргов. По думите му днес се вижда частта, която десните не са успели да продадат. Той обяви, че предстои да бъде написан алманах на Столичната градска организация.\r\nДеница КИТАНОВА", "date": "2018.04.25", "title": "Калоян Паргов: БСП е уникална партия, защото е единствената със 127- годишна история -  дългът на поколенията е да пазим историческата памет и да я предаваме напред"}
{"url": "http://www.focus-news.net/news/2018/04/25/2515075/vitsepremierat-valeri-simeonov-za-pusheneto-zakonat-ne-se-spazva-v-balgariya-pushi-se-navsyakade.html", "text": "Законът не се спазва в България, това е лицемерие, това е двуличие, пуши се навсякъде. Това коментира в предаването \"Още от деня\" по БНТ вицепремиерът Валери Симеонов. \"Засилили сме санкциите, но когато един закон е лишен от основа и причинно-следствена зависимост и основателност - той не се спазва\", допълни той. \"Аз съм непушач и НФСБ сме предложили един закон в който непушачите да имат възможността да бъдат в помещение, където не се пуши, да им мирише на цигари, подчерта той. Сега навсякъде е царството на тютюнопушенето\", коментира Симеонов.\r\nТой обясни, че не познава човек, който да е затворил заведението си, защото е трябвало да забрани пушенето, но познава хора, които се \"движат на ръба на фалита\" - точно заради това, че спазват закона, а \"техните съседи\" не го спазват. По думите му, в това отношение София е пословичен пример. \r\n\"На много места в София се пуши, в много скъпи заведения има обособени зали за пушачи. Баламите спазват закона, търпят загуби заради това, а тези, които не го спазват, имат покровители от местните общински контролни органи или пък РЗИ-та, които са установили трайни топли финансови взаимоотношения - тях не ги закачат\", добави той.", "date": "2018.04.25", "title": "Вицепремиерът Валери Симеонов за пушенето: Законът не се спазва в България, пуши се навсякъде"}
{"url": "http://www.focus-news.net/news/2018/04/25/2515076/reuters-emanyuel-makron-razkritikuva-natsionalizma-po-vreme-na-rechta-si-pred-kongresa-na-sasht.html", "text": "Президентът на Франция Еманюел Макрон призова САЩ да отхвърлят национализма и да останат верни на глобалните идеали на сътрудничеството в лицето на тероризма и другите предизвикателства, допълвайки, че страните по света могат да запазят идентичностите си, предава  Reuters.\r\n„Не споделям възбудата на новите сили, изоставянето на свободата и илюзията на национализма“, заяви Макрон по време на историческата си реч пред Конгреса.\r\n„Можем да изберем изолационизма, откъсването от света и национализма – това е един от изборите. Може да бъде примамлив като временно облекчаване на страховете ни. Но затваряйки вратата пред света, не можем да спрем неговата еволюция“, допълни той-. Виктор Турмаков", "date": "2018.04.25", "title": "Reuters: Еманюел Макрон разкритикува национализма по време на речта си пред Конгреса на САЩ"}
{"url": "http://www.focus-news.net/news/2018/04/25/2515080/petar-vitanov-bsp-sotsialisti-ot-kolarovski-rayon-neka-da-preodoleem-uninieto.html", "text": "Социалисти от Коларовски район, нека да преодолеем унинието.Това каза Петър Витанов, народен представител от ПГ на „БСП за България“ по време на тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\", предаде репортер на Агенция „Фокус“. \r\n„Развълнуван съм много от оказаното ми внимание да ви приветствам в качеството си на един създаден, изграден и реализиран, все още относително млад коларовски кадър. Тази среща за нас е възможност да изразим своето най-дълбоко признание към онези заслужили дейци, посветили младостта и живота си на развитие на Коларовския район“, каза Витанов. \r\nТой се обърна към социалистите и им каза, че влагайки сърца са изградили този район. \"Честността изграждаше и вас. Както Левски е казал: „Времето е в нас и ние сме във времето“. Днес всеобщата разруха сякаш виждам леко огорчение в очите ви. Човек в живота си се бори за две неща – свобода и справедливост. \r\nДеница КИТОНОВА", "date": "2018.04.25", "title": "Петър Витанов, БСП: Социалисти от Коларовски район, нека да преодолеем унинието"}
{"url": "http://www.focus-news.net/news/2018/04/25/2515088/natovaren-e-trafikat-po-pat-i-1-vidin-montana.html", "text": "Натоварен е трафикът по път I-1 Видин – Монтана и в двете посоки, движат се предимно тежкотоварни автомобили от и за граничен пункт „Дунав мост 2“, съобщиха за Радио „Фокус“ – Видин от Областно пътно управление. В посока за Монтана се движат и много леки автомобили. Тежкотоварни автомобили преминават по един от най-тесните участъци на първокласния път край селата Бела и Скомля в община Димово. Няма данни за пътни произшествия на територията на областта. Във Видин трафикът също е натоварен в централната градска част и на входно изходните артерии на града, където има патрули на Пътна полиция.\r\nАнна ЛОЗАНОВА", "date": "2018.04.25", "title": "Натоварен е трафикът по път I-1 Видин – Монтана"}
{"url": "http://www.focus-news.net/news/2018/04/25/2515082/emanyuel-makron-sasht-shte-se-zavarnat-v-parizhkoto-sporazumenie-za-klimata.html", "text": "Президентът на Франция Еманюел Макрон предрече, че САЩ ще се завърнат към Парижкото споразумение за климата. По време на реч пред Конгреса той заяви, че климатичните промени са дългосрочен проблем, който няма да изчезне, пише The Hill.\r\n„Сигурен съм, че един ден IDY ще се върнат и ще се присъединят към Парижкото споразумение“,  заяви . Президентът на САЩ Доналд Тръмп обяви през юни 2017 г., че ще изтегли страната си от пакта, постигнат през 2015 г. във Франция.\r\nМакрон говори в голяма степен за изменението на климата и околната среда в речта си. Но той реши да не критикува Тръмп или Съединените щати, а вместо това избра да подчертае неотложността на проблема.\r\n„С неурегулираните емисии на парникови газове, нарушаването на биологичното разнообразие и увеличаването на замърсяването на океаните, убиваме нашата планета“, отбеляза Макрон.\r\n„Нека се изправим пред факта, че няма планета Б“, допълни той. Виктор Турмаков", "date": "2018.04.25", "title": "Еманюел Макрон: САЩ ще се завърнат в Парижкото споразумение за климата"}
{"url": "http://www.focus-news.net/news/2018/04/25/2515087/kaloyan-pargov-bsp-shte-se-borim-za-pobeda-na-sledvashtite-mestni-izbori.html", "text": "На следващите местни избори ще се борим за победа. Това каза председателят на Градския съвет на БСП – София Калоян Паргов на тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\", предаде репортер на Агенция „Фокус“. \"Днешното честване, другарки и другарки е повод за равносметка за изминалите десетилетия, но един повод да дадем ясна заявка, че на следващите местни избори, които са след малко повече от година, ние ще се борим за победа. Ние ще се борим да имаме червени кметове на трите района. Това е основна задача пред всички нас от районите \"Сердика\", \"Връбница\" и \"Надежда\", каза Паргов. Той сподели и нещо лично за пътя си в политиката. \"Искам да благодаря на район \"Връбница\", на всички другари, които преди малко повече от 12-13 години в продължение на 6 месеца ме убеждаваха, че трябва да се занимавам активно с политика, а не от време на време\", посочи Паргов.  \r\nДеница КИТАНОВА", "date": "2018.04.25", "title": "Калоян Паргов, БСП: Ще се борим за победа на следващите местни избори"}
{"url": "http://www.focus-news.net/news/2018/04/25/2515085/predsedatelyat-na-parlamenta-tsveta-karayancheva-za-skandala-s-maykite-v-ns-oblekloto-tryabva-da-otgovarya-na-avtoriteta-na-institutsiyata.html", "text": "Решението майки на хора с увреждания да не бъдат пуснати в парламента заради тениски с надпис „Системата убива” е „недоразумение”, но НСО и зам.-председателят на НС Емил Христов (ГЕРБ) са си свършили добре работата. Това заяви в студиото на „Лице в лице” по бТВ председателят на институцията Цвета Караянчева.\r\n„Разрешение за влизане на тези дами е имало, но те са били спрени, защото имаме Правилник за посещаване на Народното събрание и там пише, че „в сградата на НС се допускат лица, чието облекло отговаря на авторитета на институцията и съответства на общоприетите правила”. (…) Просто е трябвало да се преоблекат, да не бъдат с тези тениски, които са вид агитация”, заяви тя.\r\nСпоред нея става дума за „измислен скандал” и ГЕРБ ще подкрепят Христов при евентуално гласуване на оставката му в пленарна зала. По думите й БСП са използвали ситуацията, „за да получат медийна изява, да се получи скандал”.\r\nПо повод искането на ДБГ зам.-председателят от „Атака” Явор Нотев да се оттегли заради визитата си в Крим, Караянчева посочи, че той не е бил в командировка от НС, а е пътувал с пари на партията си. „Единственото, за което съм уведомена, е, че те (Нотев и Волен Сидеров – б.р.) ще отсъстват от парламента. „Атака” са самостоятелна партия, ние следваме евроатлантическата позиция”, обясни председателят на НС.\r\nТя нападна президента Румен Радев, който е в тежък конфликт с ГЕРБ и особено със зам.-председателят Цветан Цветанов след последния КСНС.\r\n„Държавната институция в лицето на г-н Радев прекрачи една червена линия, която я има във всички демократични цивилизации. Трябва думите да се претеглят, защото не сме случайни хора”, заяви Караянчева и подчерта, че е недопустимо президентът да напада Цветанов („председателят на най-голямата парламентарна група, който е избран преди само една година на избори”).\r\nПо повод твърденията, че държавният глава работи по свой политически проект, тя подчерта, че „успешна партия се прави с ентусиазъм, вдъхновение, оптимизъм, надежда. Не се прави с жлъч, подхвърлени подмятания, със слушане на определена групичка хора, която му дава грешни съвети”.", "date": "2018.04.25", "title": "Председателят на парламента  Цвета Караянчева за скандала с майките в НС: Облеклото трябва да отговаря на авторитета на институцията"}
{"url": "http://www.focus-news.net/news/2018/04/25/2515093/korneliya-ninova-bsp-mozhem-da-promenim-balgariya-s-edna-edinstvena-tsel-da-spasim-naroda-si-i-kogato-izlizame-toy-da-kazhe-che-zhivee-po-dobre.html", "text": "Можем да променим България с една единствена цел - да спасим народа си и когато излизаме от управлението той да каже, че живее по-добре. Това каза лидерът на БСП Корнелия Нинова по време на тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\", предаде репортер на Агенция „Фокус“. По думите й няма никакво време за промяна. Нинова заяви пред социалистите, че трябва да търсят съюзници сред народа.  „Тук сте хора, произвеждали, познавате икономиката. Тук сте хора лекари, познавате системата. Тук има сила, която може да промени България. Народът трябва да ни последва, но какво да му предложим? Каква ни е целта? Искаме първо да спасим народа си от изчезване. Първа цел - да спасим народа си от демографската катастрофа и втора - този народ да живее добре. Как да го постигнем? Не може политиката в България да продължава да бъде с мандатно мислене“, коментира Нинова.\r\nПо думите й политиката иска простор, хоризонт, перспектива. „Иска прогноза. Каква икономика и производство ще прави България в следващите 20 и 30 години? Какви ресурси имаме, какъв капацитет? Нека го направим. След това да вържем тази икономика с образователната система, за да гарантираме на едните работа и на другите кадри“, каза Нинова. \"Какво други на трябва?. Желание“,коментира Нинова и посочи, че това ще предложи на Националното съвещание на БСП.\r\n„Ще се обърнем към народа си. Ние ви предлагаме това, ако го харесвате последвайте ни, но и ние ще ви върнем правото да бъдете свободни хора, да не се страхувате, да имате мнение, да го изразявате и да се борите за правата си. Това е нашето обръщение към българския народ. Тази трибуна, Софийската градска организация, Коларовския район са едни от най-подходящите да се обърнем към хората. Защото това е сила, опит, мъдрост и професионализъм и най-важното почтеност. Почтеност с претенция“, подчерта Корнелия Нинова.\r\nДеница КИТАНОВА", "date": "2018.04.25", "title": "Корнелия Нинова, БСП: Можем да променим България с една единствена цел - да спасим народа си и когато излизаме той да каже, че живее по-добре"}
{"url": "http://www.focus-news.net/news/2018/04/25/2515092/veliko-tarnovo-13-roditeli-sa-potarsili-detegledachi-po-shema-roditeli-v-zaetost-vav-veliko-tarnovo.html", "text": "13 родители са подали заявления за включване в схема „Родители в заетост“ в Дирекция „Бюро по труда“ – Велико Търново. Това съобщи директорът на Дирекция „Бюро по труда“ – Велико Търново Обрешко Нечев, предаде репортер на Радио „Фокус“ – Велико Търново. Той припомни, че на 20-ти април е приключил вторият прием по схемата. В сравнение с първия етап подадените заявления от родители са с 15 по-малко. Подадените и одобрените заявления от безработни лица за детегледачки са 47. По време на първия прием са били подадени 28 заявления от родители, 15 от които са били одобрени. Общо 14 гледачи са били назначени на работа по схемата. Обрешко Нечев посочи, че за детегледачи кандидатстват предимно безработни жени, които в повечето случаи са близки на семейството.\r\nПроцедурата „Родители в заетост“ цели и да улесни достъпа до пазара на труда за родители, които отглеждат деца на възраст от 0 до 5 години така, че да запазят равнището на трудовата си и икономическа активност, заетост и доходи или да си намерят работа. Същевременно се дава възможност на безработни лица да бъдат наети да осигурят грижа и да отглеждат малки деца. От услугите могат да се възползват заети родители в болничен или отпуск за отглеждане на дете и безработни родители, чийто деца не са записани в детско заведение.\r\nПроцедурата за безвъзмездна финансова помощ се реализира по ОП РЧР с финансовата подкрепа на Европейския социален фонд. Общият бюджет е 20 000 000 лева и ще се изпълнява от Агенцията по заетостта.\r\nНадежда КРЪСТЕВА", "date": "2018.04.25", "title": "Велико Търново: 13 родители са потърсили детегледачи по схема „Родители в заетост“ във Велико Търново"}
{"url": "http://www.focus-news.net/news/2018/04/25/2515078/afp-emanyuel-makron-zayavi-che-iran-nikoga-nyama-da-pritezhava-yadreno-orazhie.html", "text": "Президентът на Франция Еманюел Макрон заяви пред конгреса на САЩ, че Иран „никога“ няма да развие ядрени оръжия, предава  AFP.\r\n„Нашата цел е ясна“, заяви Макрон в Конгреса. По-рано президентът на САЩ Доналд Тръмп заяви, че предоговорено и „по-широко“ споразумение за ядрената програма на Иран би ограничило и ракетната му програма. \r\n„Иран никога няма да притежава ядрено оръжие. Не сега. Не след пет години. Не след десет години. Никога“, заяви Макрон.  Виктор Турмаков", "date": "2018.04.25", "title": "AFP: Еманюел Макрон заяви, че Иран „никога“ няма да притежава ядрено оръжие"}
{"url": "http://www.focus-news.net/news/2018/04/25/2515086/ria-novosti-emanyuel-makron-prizova-da-ne-se-dopuska-izostryane-na-situatsiyata-v-blizkiya-iztok.html", "text": "Президентът на Франция Еманюел Макрон призова незабавно да започне работата над новото споразумение по ядрената програма на Иран, за да може в случай, че САЩ се изтеглят от настоящето, да няма изостряне на ситуацията в Близкия изток, предава РИА Новости.\r\n„Мисля, че още сега трябва да започнем работата над новото споразумение и да сме уверени, че каквото и да е решението на САЩ, да не се допусне отсъствие на правила, да не се допусне конфликт в Близкия изток, изостряне на отношенията и потенциална война“, заяви Макрон по време на реч пред Конгреса на САЩ.\r\nСпоред френския президент новото споразумение ще включва четири точки: блокиране на иранската ядрена програма до 2025 г., по-продължителна забрана за каквато и да е ядрена дейност, прекратяване на ракетната програма на Техеран и създаване на условия за политическа стабилност в региона. Виктор Турмаков", "date": "2018.04.25", "title": "РИА Новости: Еманюел Макрон призова да не се допуска изостряне на ситуацията в Близкия изток"}
{"url": "http://www.focus-news.net/news/2018/04/25/2515094/predstoyashti-mezhdunarodni-sabitiya-za-26-april-agentsiya-fokus.html", "text": "Председателят на Европейската комисия Жан-Клод Юнкер ще посети Гърция, за да обсъди с нейното правителство спасителната икономическа програма за страната.\r\n*** Европейският комисар по цифровизацията Мария Габриел и комисарят по сигурността Джулиън Кинг ще разкрият плановете на ЕС за борба срещу \"фалшивите\" новини.\r\n*** Ще се проведе заседание на Европейската централна банка, посветено на фискалната политика на Еврозоната.\r\n*** Министърът на отбраната на САЩ ще изнесе реч пред Сената на страната.\r\n*** Съветът за сигурност на ООН ще обсъди израелско-палестинския конфликт.\r\n***", "date": "2018.04.25", "title": "Предстоящи международни събития за 26 април (Агенция \"Фокус\")"}
{"url": "http://www.focus-news.net/news/2018/04/25/2515090/korneliya-ninova-bsp-dneshnite-upravlyavashti-imat-chuvstvoto-za-edinstvenost-no-takiva-pretentsii-mozhe-da-ima-samo-balgarskiyat-narod.html", "text": "Днешните управляващи имат чувството за единственост, но такива претенции може да има само българският народ. Това каза лидерът на БСП Корнелия Нинова по време на тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\", предаде репортер на Агенция „Фокус“. „Днешната управляваща партия отвори битка с всички и с всичко. Днес те отвориха битка – война на президентската институция и така разрушават държавността. Отвориха война на опозицията, която от трибуната на българския парламент изпращаха в Сибир. Така разрушават парламентаризма. Отвориха битка на народа си, когато накараха хората с увреждания на стоят на патерица пред парламента и не ги допуснаха. Те отвориха битка на онези части от българското общество, които събраха смелост да се изправят и с гласа си да кажат, че са недоволни от системата. Те ги нарочиха и казаха: „Вие сте купени, вас ви извозват с автобусите“. Така отнеха най-изконното демократично право - да бъдеш свободен и да изразяваш мнение“, каза лидерът на БСП. По думите й днешните управляващи имат поведението и чувството за единственост. „С общи усилия нашият народ може да съгради икономика, но днес вече се посяга на други изконни устои на държавността. Това чувство на единственост мина границите на България и тези дни стъпи с тежък крак и върху европейските ценности“, каза Нинова и визира Европейската младежка конференция.   \r\n„Нашето правителство посочи и тези млади европейци, нарочи ги, обвини ги. Каза, че са виновни, че са провокатори, да не ги слушаме. Узурпираха европейската идея и я сведоха до чалга, певици и водка. Ето пред такива големи опасности е поставена България, държавността и свободата на народа. Скоро възрастна жена ми каза в една кампания на местни избори: Много ви харесвам, от години ви обичам, винаги гласувам за вас, но ме е страх, защото ми казаха, че ще ми спрат топлия обяд от социалната кухня, ако подкрепя БСП“. Такова управление имаме днес. Това е цинизъм към собствения ти народ. Чувството за единственост, на която и да е партия е недопустимо“, подчерта Нинова. Според нея с претенции за единственост може да бъде само българският народ.\r\nДеница КИТАНОВА", "date": "2018.04.25", "title": "Корнелия Нинова, БСП: Днешните управляващи имат чувството за единственост, но такива претенции може да има само българският народ"}
{"url": "http://www.focus-news.net/news/2018/04/25/2515098/nimh-utre-maksimalni-temperaturi-shte-sa-predimno-mezhdu-25-i-30.html", "text": "Атмосферното налягане бавно ще се понижава и привечер вече ще е около средното за месеца. През нощта ще бъде предимно ясно и почти тихо. Минималните температури ще са между 10° и 15°. Утре ще бъде предимно слънчево. В следобедните часове отново ще се развива купеста, в Западна и Централна България – и купесто-дъждовна облачност, където на места до полунощ ще превали и прегърми. Ще духа слаб южен, в Северозападна България – северозападен вятър. Остава топло, на места след обяд и горещо с максимални температури предимно между 25° и 30°. Това съобщи за Агенция „Фокус“ дежурният синоптик от НИМХ Георги Цеков.   \r\nНад Черноморието ще е предимно слънчево. След обяд и привечер ще се увеличи купестата облачност, но да превали е малко вероятно. Ще духа слаб южен вятър. Максималните температури ще са от 18-20° в северните райони, до 24-26° в Бургаския залив. Температурата на морската вода е 14-15°. Вълнението на морето ще е 1-2 бала.\r\nВ планините преди обяд ще е слънчево, след пладне ще се развива купеста и купесто-дъждовна облачност и до вечерта на много места ще превали и прегърми. През деня ще духа слаб запад-югозападен вятър. Максималната температура на височина 1200 метра ще е около 21°, на 2000 метра – около 14°.\r\n И през следващите дни до края на седмицата ще бъде предимно слънчево, но около и след обяд ще се развива купеста облачност, значителна над планинските райони. В петък краткотрайни валежи и гръмотевици ще има и на места в Източна България, а в събота – само в планинските райони в западната част от страната. След кратко стабилизиране в неделя, когато вероятността за валежи е по-малка, в началото на следващата седмица на отделни места, главно в Западна България, отново ще има условия за краткотрайни превалявания и гръмотевици. В събота и неделя, с усилване на източния вятър, дневните температури, повече в източните райони, ще се понижат.", "date": "2018.04.25", "title": "НИМХ: Утре максимални температури ще са  предимно между 25° и 30°"}
{"url": "http://www.focus-news.net/news/2018/04/25/2515099/liderat-na-bsp-korneliya-ninova-nagradi-dalgogodishnite-rakovoditeli-na-kolarovskata-rayonna-organizatsiya-na-partiyata-za-aktivna-deynost.html", "text": "Лидерът на БСП Корнелия Нинова награди дългогодишните ръководители на Коларовската районна организация на партията за активна дейност, предаде репортер на Агенция „Фокус“.Почетен знак за активна дейност по повод 70 години от Коларовска районна партийна организация и 30 години районни партийни организации „Сердика“, „Надежда“ и „Връбница“ получи Тодор Доцев, първи секретар на Коларовски районен комитет на партията, кмет на Коларовския район и първи секретар на район „Надежда“. Награден бе Тодор Модев, секретар на Районния комитет на партията и кмет на Коларовски район, Антон Илиев, първи секретар на Градския комитет на комсомола – София и кмет на Коларовски район. Почетни знаци за активна дейност получиха бившите председатели на Общински съвет на БСП – „Сердика“ Снежана Славчева, и Орлин Димов, както и бившите председатели на БСП „Надежда“ - Катя Николова, Румен Петков и Петър Витанов, бившите председатели на Общински съвети на БСП „Връбница“ Ицо Христов, Любка Игнатова, проф. Петър Колев, Калоян Паргов, Даниела Гочева и бившият кмет на община „Връбница“ Димитър Стоянов. След награждаването столичните социалисти се насладиха на изпълнения на ансамбъла за народни танци, хора за народно пеене, хора за момичетата и детския танцов ансамбъл към танцова школа „Емоушън денсинг скул“ при Синдикален дом на културата на транспортните работници в България, клон град София. В края всички социалисти изпълниха заедно песента на Емил Димитров „Моя страна, моя България“. \r\nДеница КИТАНОВА", "date": "2018.04.25", "title": "Лидерът на БСП Корнелия Нинова награди дългогодишните ръководители на Коларовската районна организация на партията за активна дейност"}
{"url": "http://www.focus-news.net/news/2018/04/25/2515101/stara-zagora-kmetstvoto-v-selo-gorno-cherkovishte-zapochva-izpalnenieto-na-proekt-shtastlivo-detstvo.html", "text": "Кметството в село Горно Черковище, община Казанлък започва изпълнението на проект „Щастливо детство“. Това каза за Радио „Фокус“ кметът на селото Антон Антонов. Той поясни, че проектното решение, с което кметството на село Горно Черковище кандидатства е одобрено едва на четвъртия път. Идеята е да бъде изграден детски парк в централната част на селото. Проектът ще бъде реализиран в три направления. Първото направление е осигуряването на парковата мебел, която вече е подбрана. В градината ще има и шадраван. “За първа година от много време насам в селото има 11 бебета, така че ще има къде да играят“, каза Антон Антонов. Вторият аспект, в който ще бъде реализиран проектът е етажната растителност, като сега съществуващата ще бъде съхранена и надградена с нови видове. Третата цел е опознавателната, като в парка ще бъдат монтирани различни животни.\r\nПроектът, чиято стойност е 10 хиляди лева ще бъде финансиран от Предприятието за управление на дейности по опазване на околната среда. Реализацията му ще започне през месец май, като по предварителен план паркът трябва да бъде завършен до края на месец септември 2018 година.\r\nСлавяна ГАЙДАРОВА", "date": "2018.04.25", "title": "Стара Загора: Кметството в село Горно Черковище започва изпълнението на проект „ Щастливо детство“"}
{"url": "http://www.focus-news.net/news/2018/04/25/2515096/korneliya-ninova-bsp-na-praznika-na-kolarovskiya-partien-rayon-vidyah-pone-chetiri-pokoleniya-sotsialisti-koeto-e-dokazatelstvo-che-sme-sila-madrost-i-opit.html", "text": "На празника на Коларовския партиен район видях поне четири поколения социалисти, което е доказателство, че сме сила, мъдрост и опит. Това каза лидерът на БСП Корнелия Нинова по време на тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\", предаде репортер на Агенция „Фокус“. „През всичките тези години с професионализъм, отговорност, с труд и сърце отдадохте себе си, семействата, личния си живот на нашата кауза. Благодарим ви и сме признателни за това“, каза лидерът на БСП Корнелия Нинова на социалистите от районите „Надежда“, „Сердика“ и „Връбница“ и на Коларовския партиен район. „Това са годините на градеж на икономика и производство, на селско стопанство,културен и духовен градеж, създаване на здравна и образователна система“, каза Нинова. Тя посочи, че на днешния празник е видяла поне четири поколения социалисти. \"Това е наистина доказателство, че сме сила, в която се съчетават мъдрост и опит, енергия и младост в името на една кауза\", добави тя. „Нашата кауза, а тя е справедлив и достоен живот за българския народ. Днес, уважаеми другарки и другари, това не е факт. Днес България има нужда от градеж, а не от разруха. Всички знаем какви са фактите, няма да ги изтъквам, но се руши здравна, образователна, социална система. Нямаме производство. Нямаме собствена икономика. Нашата икономика разчита само на европейски средства, а не на собствени сили и потенциал“, заяви Нинова. \r\nДеница КИТАНОВА", "date": "2018.04.25", "title": "Корнелия Нинова, БСП: На празника на Коларовския партиен район видях поне четири поколения  социалисти, което е доказателство, че сме сила, мъдрост и опит"}
{"url": "http://www.focus-news.net/news/2018/04/25/2515102/silistra-ventsi-i-tsvetya-shte-badat-podneseni-na-pametnitsite-na-zaginali-savetski-voynitsi-v-silistrenska-oblast.html", "text": "Венци и цветя ще бъдат поднесени на паметниците на загинали съветски войници в Силистренска област. Това съобщиха от пресцентъра на областната администрация в Силистра. С писмо до областния управител Ивелин Статев генералният консул на Русия в Русе Андрей Громов е уведомил, че на 26 април във връзка с предстоящото честване на 9 май – Ден на Победата над хитлеризма, представители на Генерално консулство на Русия в Русе и на Руски клуб Силистра с председател Нина Георгиева ще поднесат венци и цветя на паметниците на загинали съветски войници в гр. Силистра, в град Дулово, в село Межден и на Паметника на съветските летци в село Професор Иширково. Церемонията в Силистра е от 9.00 часа утре пред Танк Т-34 в Дунавския парк.", "date": "2018.04.25", "title": "Силистра: Венци и цветя ще бъдат поднесени на паметниците на загинали съветски войници в Силистренска област"}
{"url": "http://www.focus-news.net/news/2018/04/25/2515081/sport-levski-vodi-na-poluvremeto-s-10-sreshtu-tsska-v-revansh-za-kupata.html", "text": "Левски води на полувремето с 1:0 срещу ЦСКА в реванш за Купата на България. Голът отбеляза още в шестата минута Жорди Гомес. В 29-ата минута Левски остана с 10 човека на терена. Съдията Николай Йорданов изгони с директен червен картон Хали Тиам, за изключително грубо влизане в краката на Каранга. Въпреки сериозната болка и медицинската помощ, която получи,  Каранга се върна на терена, но три минути по-късно бе заменен от Хеан Бланко.\r\nВ първия мач Левски победи с 2:0.", "date": "2018.04.25", "title": "Спорт: Левски води на полувремето с 1:0 срещу ЦСКА в реванш за Купата"}
{"url": "http://www.focus-news.net/news/2018/04/25/2515105/stara-zagora-informatsionen-turisticheski-tsentar-shte-bade-sazdaden-v-selo-gorno-cherkovishte.html", "text": "Кметството в село Горно Черковище, община Казанлък работи по редица проекти, свързани с облагородяване на населеното място, каза за Радио „ Фокус“ кметът Антон Антонов. С бюджетни средства се санират сградите на кметството, на Младежкия дом, Пенсионерския клуб и спирката в Горно Черковище. Идеята на кметството е в централната част на селото да бъде изграден и информационен туристически център с паркинг. \r\nВ близост до Горно Черковище освен розовите градини, които събират множество туристи, включително и чуждестранни, по време на розобер, на 2 километра от селото се намира язовир „ Копринка“, на чието дъно е тракийският град Севтополис. „В близост до селото се намират и две пещери, свързани с металолеенето, по които още преди години са се произнесли учените, включително и д-р Георги Китов“, поясни Антонов\r\nВ ход е и възстановяването на стадиона в населеното място. Идеята на кметството е към стадиона да бъде създадено и тенис – игрище. \r\nСлавяна ГАЙДАРОВА", "date": "2018.04.25", "title": "Стара Загора: Информационен туристически център ще бъде създаден в село Горно Черковище"}
{"url": "http://www.focus-news.net/news/2018/04/25/2515091/reuters-armenskiyat-opozitsionen-lider-shte-nominira-nikol-pashinyan-za-ministar-predsedatel.html", "text": "Опозиционният блок на Армения съобщи, че ще номинира водача на протестното движение в страната Никол Пашинян за следващ министър-председател на Армения, предава  Reuters.\r\n„Пашинян има доверието на народа. Не смятам, че ще има проблеми за това и предвид ситуацията, депутатите ще гласуват зда тази кандидатура“, съобщи опозиционният депутат Едмон Марукян. Виктор Турмаков", "date": "2018.04.25", "title": "Reuters: Арменският опозиционен лидер ще номинира Никол Пашинян за министър-председател"}
{"url": "http://www.focus-news.net/news/2018/04/25/2515107/obshtina-plovdiv-organizira-kampaniya-za-sabirane-na-opasni-otpadatsi-ot-domakinstvata.html", "text": "Община Пловдив организира кампания за безвъзмездно предаване на опасни отпадъци от домакинствата чрез мобилен събирателен пункт. Това съобщиха за Радио „Фокус“ – Пловдив от пресцентъра на Общината. Инициативата ще се проведе на 27 април, като мобилния пункт ще бъде позициониран на адрес на бул. „Шести септември“, на паркинга зад ресторант „Стадиона”, в часовия диапазон от 10.00 до 16.00 часа. Основните групи опасни отпадъци, които ще се приемат на пункта са живак и живаксъдържащи уреди, с изключение на луминесцентни лампи, лакове и бояджийски материали, домакински препарати, мастила и замърсени опаковки, маслени филтри, спирачни течности и антифриз, както и фармацевтични продукти – лекарства с изтекъл срок на годност.\r\nОт Общината припомнят, че изхвърлянето на опасните битови отпадъци в общия поток смесени отпадъци създава риск за здравето на хората, замърсява околната среда и нарушава нормалната експлоатация на депата. Призовават се гражданите да се възползват от предоставената възможност и да се освободят от образуваните в домовете им опасни отпадъци.\r\nОпасни отпадъци, генерирани в домовете, могат да бъдат предавани и на площадките за разделно събрани отпадъци от домакинствата, обособени в шестте административни района на Общината.", "date": "2018.04.25", "title": "Община Пловдив организира кампания за събиране на опасни отпадъци от домакинствата"}
{"url": "http://www.focus-news.net/news/2018/04/25/2515125/plovdiv-klinikata-po-nervni-bolesti-na-umbal-sveti-georgi-v-grada-shte-ostane-zatvorena-za-5-dni-zaradi-premestvane-na-nov-adres.html", "text": "Клиниката по нервни болести на УМБАЛ „Свети Георги“ в областния град ще остане затворена за 5 дни, заради преместване на нов адрес. Това съобщиха за Радио „Фокус“ – Пловдив от пресцентъра на лечебното заведение. От 1 май клиничното звено ще се помещава на 4-и и 5-и етаж в изцяло ремонтирани и оборудвани с ново обзавеждане и апаратура помещения –  от сградата си в База 1 на болницата на бул. „Васил Априлов“ се премества в База 2 – Хирургичния блок на бул. „Пещерско шосе“. Стаите за пациентите са със самостоятелни санитарни възли като всички останали болнични помещения в Хирургичния блок. На 4-ия етаж ще бъде Отделение за лечение на остри инсулти, което включва интензивен сектор с 5 болнични легла и стационар с 8 легла.  Следващият етаж е зает от Отделението по обща неврология с 12 болнични стаи, всяка с по 2 легла. За да се извърши максимално бързо преместването, в периода 25-30 април  клиниката няма да приема пациенти.\r\nОсвен подобрените битови условия за пациентите и персонала, предстои и стартирането на Високотехнологичeн мозъчносъдов център, в който усилията си ще обединят невролози, неврорадиолози, неврохирурзи, анестезиолози и други специалисти, съобщиха още от лечебното заведение. Центърът за лечение на инсулти ще бъде единствен не само за Пловдив, но и за целия Южен Централен район. В момента подобни действащи центрове има в София и Варна. С пребазирането на Клиниката по нервни болести се създават условия за провеждане на съвременното специфично лечение на пациентите с исхемичен инсулт с интравенозна тромболиза.", "date": "2018.04.25", "title": "Пловдив: Клиниката по нервни болести на УМБАЛ „Свети Георги“ в града ще остане затворена за 5 дни, заради преместване на нов адрес"}
{"url": "http://www.focus-news.net/news/2018/04/25/2515109/krasimir-uzunov-nova-valna-na-razshiryavane-na-es-tryabva-da-stane-barzo-a-nevazmozhnostta-tova-da-se-sluchi-postavya-na-karta-sashtestvuvaneto-na-makedoniya-i-bosna-i-hertsegovina.html", "text": "Нова вълна на разширяване на ЕС трябва да стане бързо, a невъзможността това да се случи поставя на карта съществуването на Македония и Босна и Херцеговина, както и отношенията между западнобалканските страни,  прогнозира в интервю за вечерния блок „Това е България“ на Радио „Фокус“ Красимир Узунов, президент на Радио и Агенция „Фокус“. Той уточни, че Балканите са място на конфликт на интереси между Китай, Русия и Запада, но въпросът е, дали между тях ще има сблъсък на идеологии, икономики или чист военен конфликт. \r\n„Нещата стават все по-тревожни – всичко „ври и кипи“: има избори в Турция, има размяна на „любезности“ между канцлера на Австрия Себастиан Курц и турския президент Реджеп Тайип Ердоган, напрежението между Гърция и Турция за спорните острови расте, засилва се вълната, насочена към Гръцките острови, а виждаме и бежанците, които снощи се биха на улиците на Митилини. Това са процеси, които няма как да не влияят и върху България. Балканите са като тенджера под налягане – дали ще избие в Босна и Херцеговина, дали ще избие в Косово или и на двете места едновременно, дали някой ще търси реванш за войни от 1999 година – но това ще постави много въпросителни и рискове за сигурността на региона. Никой не може да каже това докъде ще стигне“, обясни Красимир Узунов. Той изтъкна, че приоритетите, с които България започна своето европредседателство до приоритети в края му, изминават дълъг път на трансформация. Според Узунов въпреки че медийният период на това председателство ще трае само още 2 месеца, след тях водещата роля на България в процесите на Балканите трябва да продължи да бъде отстоявана.", "date": "2018.04.25", "title": "Красимир Узунов: Нова вълна на разширяване на ЕС трябва да стане бързо, a невъзможността това да се случи поставя на карта съществуването на Македония и Босна и Херцеговина"}
{"url": "http://www.focus-news.net/news/2018/04/25/2515126/krasen-stanchev-ikonomist-niskiyat-vanshen-dalg-ne-e-novina-zashtoto-i-prez-2015-g-kogato-pravitelstvoto-poe-nov-vanshen-dalg-negoviyat-protsent-sashto-beshe-nisak.html", "text": "Ниският външен дълг не е новина, защото и през 2015 г., когато правителството пое нов външен дълг, неговият процент също беше нисък. Това каза за вечерния блок „Това е България“ на Радио „Фокус“ Красен Станчев, основател на Института за пазарна икономика и преподавател в Софийския университет „Свети Климент Охридски“. Той уточни, че проблемът не се корени в ръста на самия дълг, а в това за какво се използват парите от него. \r\n„Не може хората да са недоволни, че някой дава подкупи, а когато правителството вземе дълг и започне да го раздава на приятелски фирми или безсмислени проекти, да не смятат, че се случва същото както при един подкуп. Ако не за изплащане на стари дългове, то външният правителствен дълг обикновено отива за подобен тип корупционни проекти“, коментира Красен Станчев, като допълни, че новината за намаляване на външния дълг е добра за отделния български гражданин, тъй като правителството работи с парите на данъкоплатците. Според него колкото по-малко дължи правителството, толкова по-добре е това за финансовото състояние на данъкоплатците.", "date": "2018.04.25", "title": "Красен Станчев, икономист: Ниският външен дълг не е новина, защото и през 2015 г., когато правителството пое нов външен дълг, неговият процент също беше нисък"}
{"url": "http://www.focus-news.net/news/2018/04/25/2515128/plovdiv-obyaven-e-pozharoopasen-sezon-v-gorskite-teritorii-na-oblastta.html", "text": "Със заповед на Областния управител Здравко Димитров периодът от април до ноември е обявен за пожароопасен в горските територии на Пловдивска област. Това съобщиха за Радио „Фокус“ – Пловдив от Областната администрация. По време на пожароопасния сезон се забранява паленето на открит огън и извършването на огневи дейности на разстояние, което е по-малко от 100 м от границите на горските територии. Също така собствениците на земеделски земи, вилни зони, туристически хижи, почивни домове, служебни и жилищни постройки, складове и други се задължават да поддържат в техническа изправност пожарогасителните устройства и в случай на пожар да се включат в гасенето му. Трябва да се спазват противопожарните правила от посетителите и работещите в горите и в съседство с тях. Собствениците на гори трябва да организират денонощно дежурство по предварително определен график за опазването на горите от пожари. При възникнал пожар или забелязани такива признаци, незабавно трябва да се подава сигнал на тел. 112.", "date": "2018.04.25", "title": "Пловдив: Обявен е пожароопасен сезон в горските територии на областта"}
{"url": "http://www.focus-news.net/news/2018/04/25/2515097/sofiya-nyakolko-dushi-sa-zadarzhani-predi-derbito-mezhdu-otborite-na-levski-i-tsska-sofiya.html", "text": "Няколко души са задържани преди дербито между отборите на Левски и ЦСКА-София. Това съобщиха за Агенция \"Фокус\" от пресцентъра на МВР. Установява се броят на задържаните и причините.\r\nОчаквайте подробности!", "date": "2018.04.25", "title": "София: Няколко души са задържани преди дербито между отборите на Левски и ЦСКА-София"}
{"url": "http://www.focus-news.net/news/2018/04/25/2515130/mvnr-dva-ot-nay-izvestnite-balkanski-folklorni-ansambala-balgarskiyat-pirin-i-makedonskiyat-tanets-sabraha-stotitsi-zriteli-v-zalata-na-makedonskata-opera-i-balet-v-skopie.html", "text": "Два от най-известните балкански фолклорни ансамбъла - българският \"Пирин\" и македонският \"Танец\" събраха стотици зрители в залата на Македонската опера и балет в Скопие тази вечер. Това съобщиха от пресцентъра на Министерство на външните работи. (МВнР). В следващите два часа танцовите състави ще зарадват публиката с някои от най-любимите български и македонски народни песни и танци. \r\nФолклорният концерт се организира по повод Българското председателство на Съвета на ЕС. Спектакълът беше открит от заместник-министъра на външните работи Георг Георгиев.\r\n„Фолклорните ритми, песни и танци не знаят граница, а у нас казваме, че който пее, зло не мисли. Каня ви на общия празник на мелодии и стихове, толкова близки и обичани от всички нас“, заяви зам.-министър Георгиев в приветствието си към гостите на концерта.", "date": "2018.04.25", "title": "МВнР: Два от най-известните балкански фолклорни ансамбъла - българският \"Пирин\" и македонският \"Танец\" събраха стотици зрители в залата на Македонската опера и балет в Скопие"}
{"url": "http://www.focus-news.net/news/2018/04/25/2515127/petar-mladenov-mms-fokusat-ot-evropeyskata-mladezhka-konferentsiya-tryabva-da-e-postaven-varhu-pozitivnite-reaktsii-na-vsichki-uchastvashti-mladezhi-i-rezultatite-ot-obshtata-im-rabota.html", "text": "Фокусът от Европейската младежка конференция трябва да е поставен върху позитивните реакции на всички участващи младежи и резултатите от общата им работа. Това каза за Радио „Фокус“ Петър Младенов, началник на отдел в Дирекция „Младежки политики“ в Министерството на младежта и спорта. Той допълни, че въпреки традиционното провеждане на подобен форум по време на Eвропредседателството на всяка страна, за пръв път част от Европейската младежка конференция са били и представители от Западните Балкани и източното партньорство. За постигнатото на форума, Петър Младенов разказа: \r\n„Основният резултат от тези 11 младежки цели, направени освен на база дискусии по време на конференцията в България, така и по време на тази в Естония миналата година, а и на базата на онланй проучване. То стигна до 50 хиляди млади европейци, които чрез него имаха възможността да споделят своите приоритети за света, в който искат да живеят в следващите години. Сред приоритетите на младите са качественото образование, равен достъп до работа, ролята на младите в устойчивите политики, равнопоставеност на половете, здравеопазване с фокус върху психичното здраве и това са само някои от предложенията им“, обясни Петър Младенов. Той разказа, че младежкият форум е завършил с официално закриване, затворено за външни лица, с представителство от всички участващи организации. В отговор на упреците и критиките към закриването на конференцията с танцьорки, той подчерта, че младите хора обичат да се забавляват, но умеят да го правят по много възпитан начин.", "date": "2018.04.25", "title": "Петър Младенов, ММС: Фокусът от Европейската младежка конференция трябва да е поставен върху позитивните реакции на всички участващи младежи и резултатите от общата им работа"}
{"url": "http://www.focus-news.net/news/2018/04/25/2515129/belize-news-balgarski-grazhdanin-e-izpraten-v-zatvor-v-beliz-obvinen-che-e-iztochval-bankovite-smetki-na-mestni-zhiteli.html", "text": "Български гражданин, обвинен за източване на средства от банкова сметка на местен гражданин, е оставен в затвора преди окончателната присъда по случая , предава  Belize News.\r\n41-годишният Васил Кадалов е обвинен за два случая на източване на 2000 долара от сметките на местни граждани. Съдът е решил да го задържи в затвора до окончателната присъдата защото има риск той да избяга извън страната. \r\nСледващото изслушване по делото ще се проведе на 6 юни.  Виктор Турмаков", "date": "2018.04.25", "title": "Belize News: Български гражданин е изпратен в затвор в Белиз, обвинен, че е източвал банковите сметки на местни жители"}
{"url": "http://www.focus-news.net/news/2018/04/25/2515132/balgariya-komentari-v-svetovnite-medii-agentsiya-fokus.html", "text": "България продължава да пада в Индекса за свобода на пресата – в годишния доклад на „Репортери без граници“ страната ни е класирана на 111-то място, последно сред държавите от Европейския съюз, се казва на официалната интернет страница на организацията. Спрямо предходната година България е класирана с две места по-надолу.\r\nВъпреки че е настоящ ротационен председател на Европейския съвет (до края на юни 2018 г.) България е позиционирана по-назад от всички страни от Западните Балкани, някои от които са кандидати за членство в Общността. Корупцията и тайните споразумения между медиите са широко разпространени практики. \r\nРазпределянето на финансирането от ЕС за определени медии се извършва с пълна липса на прозрачност, което ги подкопава и улеснява прикриването на проблеми като цяло. Заплахите и атаките срещу журналистите са се засилили през последните месеци. „Може да се окаже опасно да бъдеш журналист в България“, е заключението на „Репортери без граници“.\r\nСред балканските страни Босна и Херцеговина е класирана най-напред – на 62-ро място. Следват Хърватия (62-ро място), Сърбия (76-то място), Косово (78-мо място), Черна гора (103-то място) и Македония (109-то място). \r\n***\r\nИрански и български официално служители са провели среща в Техеран, по време на която са обсъдили двустранното сътрудничество в сферата на опазването на околната среда, пише   Tehran Times.\r\nБългарският посланик в Иран Христо Полендаков и заместник-министърът на околната среда на Иран Насър Мокадаси са обменили мнения относно емисиите на парниковите газове, обезлесяването, промените в климата и други теми. \r\nТе също така са засегнали основните теми на следващата конференция на ООН за климатичните изменения, която трябва да се проведе през декември 2018 г. в Катовице, Полша. \r\nПосланикът е изразил готовността на ЕС да засили сътрудничеството в сферата на опазването на околната среда с Иран. \r\n*** Граничната полиция в унгарския югозападен комитат Шомод са проверили микробус с българска регистрация, пътуващ за Италия. Полицейското куче е дало сигнал, че вътре се превозват забранени стоки, предава  Kapos Pont.\r\nПри обстойното претърсване на превозното средство, спряно на магистрала М7, са открити четири килограма нарязан тютюн като шофьорът не е успял да оправдае легитимността му. Открити са и лекарства на стойност от повече от 1,5 млн. форинта (приблизително 9400 лева). При отварянето на другите пакети полицията е открила и иззела 340 броя маркови облекла, чанти, обувки и комплекти спално бельо на компании като „Гучи“, „Шанел“, „Долче и Габана“, „Найк“, „Адидас“, „Армани“, „Версаче“ и други с необяснен произход. \r\n***\r\nБългарски гражданин, обвинен за източване на средства от банкова сметка на местен гражданин, е оставен в затвора преди окончателната присъда по случая , предава  Belize News.\r\n41-годишният Васил Кадалов е обвинен за два случая на източване на 2000 долара от сметките на местни граждани. Съдът е решил да го задържи в затвора до окончателната присъдата защото има риск той да избяга извън страната. \r\nСледващото изслушване по делото ще се проведе на 6 юни. \r\n***", "date": "2018.04.25", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/04/25/2515095/zhelyaz-andreev-i-ostanalite-chetirima-balgarski-grazhdani-nyama-da-badat-zadarzhani-obzor.html", "text": "Желяз Андреев и останалите четирима български граждани няма да бъдат задържани. Това стана ясно на брифинг в Министерския съвет от думите на главния прокурор Сотир Цацаров след среща с министър-председателя Бойко Борисов, посланика на САЩ Ерик Рубин и министъра на правосъдието Цецка Цачева. \r\nГлавният прокурор обясни, че не са налице всички юридически предпоставки за екстрадиране на лицата по казуса „Желяз Андреев“. Цацаров уточни, че са започнали консултациите, съобразно чл. 20 от Договора между България и САЩ за екстрадиция, като те са водени от една страна от представители на Департамента за правосъдие на САЩ и американски прокурори и представители на Министерството на правосъдието и прокурори от ВКП. Съобразно чл. 11 от действащия договор, в неотложни случаи всяка от молещите страни може да поиска временно задържане за срок до 60 дни. Цацаров уточни, че в резултат на проведените разговори американската страна ще приеме, че не се касае за неотложен  случай и няма да се пристъпва към задържането на лицата. Според него шансът исканията за екстрадиция да бъдат уважени от българския съд, е минимален. Главният прокурор подчерта още, че не поставят под каквото и да е съмнение действието на Договора за екстрадиция между Р България и САЩ, но считат, че интересите на българските граждани трябва да бъдат защитени в максимална степен от българските институции. \r\nПравосъдният министър Цецка Цачева допълни, че на 22 и 23 май в София в рамките на българското председателство на Съвета на ЕС ще се проведе среща между ЕС и САЩ, като ЕС ще бъде представен от министрите на вътрешните работи и министрите на правосъдието. Цачева уточни, че очаква гл. прокурор на САЩ също да бъде у нас. Агенция „Фокус“ припомня: В началото на април 29-годишният Андреев бе задържан в родния си град Добрич по искане на прокуратурата в Маями заради разследване във Флорида за нарушаване на ембаргото за търговия със Сирия. Общо 11 са обвиняемите, като петима от тях са българи. Те са работили в кол център на фирма регистрирана в София и седалище в Маями. През него са продавани части за самолети на сирийските авиолинии. Според САЩ те са свързани с терористична дейност. По-късно Желяз Андреев бе освободен от ареста с мярка „подписка“.", "date": "2018.04.25", "title": "Желяз Андреев и останалите четирима български граждани няма да бъдат задържани (ОБЗОР)"}
{"url": "http://www.focus-news.net/news/2018/04/25/2515100/emanyuel-makron-tryabva-da-se-borim-sreshtu-razrastvashtiya-se-virus-na-falshivite-novini.html", "text": "Президентът на Франция Еманюел Макрон заяви, че светът „трябва да се бори срещу все по разрастващия се вирус на фалшивите новини“, пише The Hill.\r\n„За да защитим демокрацията, трябва да се борим срещу все по разрастващия се вирус на фалшивите новини, който излага народите ни на ирационални страхове“, заяви Макрон по време на реч пред Конгреса на САЩ. „Без мисъл, без мир не може да има реална демокрация. Демокрацията е реален и рационален избор. Разложението на информацията е опит да се разяде самият дух на нашите демокрации“, допълни той.\r\nПо време на речта си Макрон зачеркна темата за фалшивите истории, публикувани в съмнителни онлайн източници, които се опитват да изглеждат легитимни, за да подведат гласоподавателите с дезинформация. Виктор Турмаков", "date": "2018.04.25", "title": "Еманюел Макрон: Трябва да се борим срещу разрастващия се вирус на фалшивите новини"}
{"url": "http://www.focus-news.net/news/2018/04/25/2515136/interfaks-poveche-ot-60-hilyadi-dushi-sa-se-varnali-v-iztochna-guta.html", "text": "По данни на руския център по примирието на враждуващите страни в Сирия генерал-майор Юрий Евтушенко близо 63 хил. сирийци са се върнали в освободеното от опозицията предградие на Дамаск Източна Гута, предава Интерфакс.\r\n„Благодарение на усилията на Руския център за помирение на враждуващите страни и правителството Сирия по домовете си от лагери за бежанци и вътрешно разселени лица са се завърнали 62 709 души“, заяви началникът на центъра генерал-майор Юрий Евтушенко. По-рано руските военни съобщиха, че повече от 170 хиляди сирийци са напуснали Източен Гута. \r\nПредградието наскоро премина под пълен контрол над правителството на Сирия. Войниците, които се съгласиха да оставят оръжията си си, бяха отведени в провинциите Алепо и Идлиб. Виктор Турмаков", "date": "2018.04.25", "title": "Интерфакс: Повече от 60 хиляди души са се върнали в Източна Гута"}
{"url": "http://www.focus-news.net/news/2018/04/25/2515131/afp-sadat-v-turtsiya-osadi-na-lishavane-ot-svoboda-zhurnalisti-ot-dzhumhuriet.html", "text": "Съдът в Турция осъди на лишаване от свобода журналисти от опозиционния ежедневник „Джумхуриет“ по обвинение, че са помагали на „терористични организации“, предава  AFP.\r\nСъдът в Силиври край Истанбул осъди на различни наказания, включително и различни срокове лишаване от свобода, 13 журналисти, но те ще могат да обжалват. Трима души са оправдани по случая. \r\nСъдията по делото нареди освобождаването на директора на „Джумхуриет“ Акин Аталай. Виктор Турмаков", "date": "2018.04.25", "title": "AFP: Съдът в Турция осъди на лишаване от свобода журналисти от „Джумхуриет“"}
{"url": "http://www.focus-news.net/news/2018/04/25/2515104/sport-levski-se-klasira-na-final-za-kupata-na-balgariya.html", "text": "Левски и ЦСКА завършиха наравно 2:2 в мач реванш за Купата на България. Головете за Левски отбелязаха Жорди Гомес още в шестата минута и Срджиу Буш в 65-ата. Между двата гола Хеан Бланко изравни в 57-ата, а Роланд Алберг в 82-ата.  \r\nВ 29-ата минута Левски остана с 10 човека на терена. Съдията Николай Йорданов изгони с директен червен картон Хали Тиам, за изключително грубо влизане в краката на Каранга. Въпреки сериозната болка и медицинската помощ, която получи,  Каранга се върна на терена, но три минути по-късно бе заменен от Хеан Бланко.\r\nВ първия мач Левски победи с 2:0 и с общ резултат 4:2 се класира на финал за Купата, където ще играе срещу Славия на 9-и май.", "date": "2018.04.25", "title": "Спорт: Левски се класира на финал за Купата на България"}
{"url": "http://www.focus-news.net/news/2018/04/25/2515137/dzheyms-matis-voynata-v-siriya-nyama-voenno-reshenie.html", "text": "Министърът на отбраната на САЩ Джеймс Матис е убеден, че конфликтът в Сирия не може да бъде разрешен по военен път, предава ТАСС.\r\n„Гражданската война в Сирия, която започна през 2011 година, няма военно разрешение. Ние продължаваме да поддържаме дипломатическите усилия под егидата на ООН за урегулиране на ситуацията“, гласи текста на словото на Матис, изнесено пред комисия в Конгреса на САЩ.\r\nСпоред думите на Матис, единствената причина, поради която американската армия се намира в Сирия, е да „окръжи и разгроми терористите от групировката „Ислямска държава“.\r\nТой сметна за необходимо да отбележи, че нанасянето на ракетен удар на 14 април по редица правителствени обекти в Сирия „в отговор на използването на химическо оръжие в Дума не сигнализира за ескалация на продължаващия конфликт“ в тази арабска страна.\r\nПревод и редакция:", "date": "2018.04.25", "title": "Джеймс Матис: Войната в Сирия няма военно решение"}
{"url": "http://www.focus-news.net/news/2018/04/25/2515103/alsat-m-makedoniya-matyu-nimits-saobshti-che-i-makedoniya-i-gartsiya-se-angazhirat-da-nameryat-reshenie-za-spora-s-imeto.html", "text": "Посредникът на ООН за спора с името между Македония и Гърция Матю Нимиц заяви след срещата на външните министри на двете страни Никола Димитров и Никос Кодзиас, че дискусията е била интензивна и че двете страни показват взаимно уважение, предава македонската медия  „Алсат-М“.\r\n„Двете страни са поели ангажимент да постигнат решение и процесът ще продължи през следващите седмици“, ззаяви Нимиц след срещата, която се състоя във виенската канцелария на ООН.\r\nМинистрите Димитров и Кодзиас не дадоха изявления на медиите след срещата. Виктор Турмаков", "date": "2018.04.25", "title": "„Алсат-М“ (Македония): Матю Нимиц съобщи, че и Македония, и Гърция се ангажират да намерят решение за спора с името"}
{"url": "http://www.focus-news.net/news/2018/04/25/2515135/ria-novosti-oon-saobshti-che-atina-i-skopie-shte-prodalzhat-dialoga-po-vaprosa-za-imeto.html", "text": "Специалният представител на ООН по въпроса за името Матю Нимиц съобщи, че Гърция и Македония ще продължат преговорите по „македонския въпрос“ и следващата седмица, предава  РИА Новости.\r\nВъншните министри на двете страни Никоз Кодзиас и Никола Димитров в продължение на повече от три часа обсъждаха проблема в присъствието на Нимиц. Според специалния пратеник на ООН преговорите вече текат в продължение на няколко месеца, активизирани са, а страните са настроени на решение.\r\n„И двете страни са много заинтересовани да намерят решение и преговорите ще продължат и следващите няколко седмици“, заяви Нимиц в присъствието на двамата министри. „Вече имаше няколко срещи, ние добре се запознахме с темата за името. Обсъдихме и други въпроси, това бяха напрегнати дебати“, заяви Нимиц.\r\nОчаква се, че от Виена Кодзиас ще се отправи към Брюксел, където ще се срещне с генералния секретар на НАТО Йенс Столтенберг и ще обсъди с него преговорите със Скопие, както и гръцко-турските отношения и задържането на двамата гръцки войници в Одрин.  Виктор Турмаков", "date": "2018.04.25", "title": "РИА Новости: ООН съобщи, че Атина и Скопие ще продължат диалога по въпроса за името"}
{"url": "http://www.focus-news.net/news/2018/04/25/2515106/fokus-makedoniya-sled-tri-chasa-pregovori-za-imeto-matyu-nimits-izleze-s-izyavlenie-ot-polovin-minuta-protsesat-shte-prodalzhi-prez-sledvashtite-sedmitsi.html", "text": "Приключи продължилата три часа среща между външните министри на Гърция и на Македония Никос Кодзиас и Никола Димитров. Тя бе последвана от кратко изявление на специалния пратеник на ООН за разрешаването на спора за името между двете страни Матю Нимиц, предава македонският  „Фокус“.\r\n- Това беше интензивна и насърчаваща дискусия. И двете страни са много отдадени на постигането на решение. Процесът ще продължи и през следващите седмици. Благодаря ви“, заяви Нимиц. Виктор Турмаков", "date": "2018.04.25", "title": "„Фокус“ (Македония): След три часа преговори за името, Матю Нимиц излезе с изявление от половин минута: „Процесът ще продължи през следващите седмици“"}
{"url": "http://www.focus-news.net/news/2018/04/25/2515134/anadolu-agency-11-partii-shte-uchastvat-na-izborite-v-turtsiya-na-24-yuni.html", "text": "Турската Върховна избирателна комисия обяви, че 11 партии ще участват на президентските и парламентарните избори в страната, които ще се проведат на 24 юни, предава  Anadolu Agency.\r\nПартиите, които ще участват са управляващата Партия на справедливостта и развитието, основната опозиционна Републиканска народна партия и Партията на националното движение. Другите партии, които ще участват са Демократичната партия на народите, „Щастие“, Партията на голямото единство, Независимата турска партия, Демократическата партия, Патриотичната партия, „Свободна Кауза“ и новосформираната „Добра партия“.  Виктор Турмаков", "date": "2018.04.25", "title": "Anadolu Agency: 11 партии ще участват на изборите в Турция на 24 юни"}
{"url": "http://www.focus-news.net/news/2018/04/25/2515133/interfaks-liderat-na-armenskata-opozitsiya-zayavi-che-moskva-e-obeshtala-da-ne-se-namesva-v-krizata-v-stranata.html", "text": "Водачът на протестното движение в Армения Никол Пашинян заяви, че се е срещнал с официални лица от Русия, предава Интерфакс.\r\n„Днес се срещнат с официални представители на Русия и получих конкретни уверения, че Москва няма да се намесва във вътрешните дела на Армения“, заяви Пашинян по време на опозиционен митинг в центъра на Ереван. Той допълни, че за него на поста министър-председател са готови да гласуват и депутати от управляващата Републиканска партия. \r\nПо-рано днес се състоя телефонен разговор между президента на Русия Владимир Путин и подалият оставка арменски министър-председател Армен Саркисян. По-късно бе съобщено, че външният министър на Армения е излетял за Москва. Виктор Турмаков", "date": "2018.04.25", "title": "Интерфакс: Лидерът на арменската опозиция заяви, че Москва е обещала да не се намесва в кризата в страната"}
