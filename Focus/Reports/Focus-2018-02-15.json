{"url": "http://www.focus-news.net/news/2018/02/15/2488987/d-r-emil-kabaivanov-sds-problemite-v-sayuza-na-demokratichnite-sili-sa-rezultat-ot-neizpalneni-angazhimenti-kam-obshtestvoto.html", "text": "Проблемите в СДС са резултат от неизпълнени ангажименти към обществото. Това каза за Радио „Фокус“ д-р Емил Кабаиванов, един от председателите му през годините, в равносметка по повод годишнината от преобразуването през 1997 г. на Съюза от коалиция в единна партия. „Аз ще изброя някои от тези проблеми. Не беше извършена лустрацията. Не беше въздадена справедливост за погрома над българската икономика в мандатите преди правителството на ОДС. Не беше създадена тази справедлива система, която да гарантира, че честният и почтен предприемчив българин ще се развива и че някой няма да посегне и открадне бизнеса му“, коментира още д-р Емил Кабаиванов. Той допълни, че последвалото роене в СДС е довело до загуба на идентичност и проблеми, от които партията все още не може да излезе.", "date": "2018.02.15", "title": "Д-р Емил Кабаиванов, СДС: Проблемите в Съюза на демократичните сили са резултат от неизпълнени ангажименти към обществото"}
{"url": "http://www.focus-news.net/news/2018/02/15/2489016/gazeta-express-barbados-prizna-nezavisimostta-na-kosovo.html", "text": "Вицепремиерът на Косово и министър на външните работи Бегджет Пацоли обяви, че Барбадос е признал Косово за независима държава, пише албанското електронно издание базирано в Косово Gazeta Express.\r\nКосовският политик написа във Фейсбук: „Докато Косово се готви за 10-ата годишнина от независимостта си, ново признание дойде от Барбадос. Честито мое мило Косово!“\r\nПрищинското издание припомня, че на 17 февруари Косово празнува десетата годишнина от създаването си, като едностранно обявената независимост призната от около 110 страни по света и страната е член на важни регионални и международни организации.\r\nПревод и редакция:", "date": "2018.02.15", "title": "Gazeta Express: Барбадос призна независимостта на Косово"}
{"url": "http://www.focus-news.net/news/2018/02/15/2488985/predstoyashti-mezhdunarodni-sabitiya-za-16-fevruari-agentsiya-fokus.html", "text": "Германският канцлер Ангела Меркел ще посрещне полския министър-председател Матеуш Моравецки с военни почести.\r\n*** Започна Мюнхенската конференция за сигурността, където водещи специалисти и политици ще обсъдят Сирия, Украйна и другите места с международни конфликти и кризи.\r\n*** Литва бележи сто години от своята независимост.\r\n*** Държавният секретар на САЩ Рекс Тилърсън ще се срещне с турския външен министър Мевлют Чавушоглу. Очаква се да обсъдят ситуацията в Сирия.\r\n*** Президентът на Иран Хасан Роухани е на тридневно посещение в Индия, за да обсъди дипломатическите и търговските връзки с министър-председателя Нарендра Моди. \r\n***", "date": "2018.02.15", "title": "Предстоящи международни събития за 16 февруари (Агенция „Фокус“)"}
{"url": "http://www.focus-news.net/news/2018/02/15/2488986/inzh-elin-lilov-yutsgp-smolyan-okolo-70-000-kub-m-napadala-darvesina-ot-burniya-vyatar-prez-yanuari-v-smolyansko-veche-e-inventarizirana.html", "text": "Около 70 000 куб. м нападала дървесина от бурния вятър през януари в Смолянско вече е инвентаризирана. Това каза за Радио „Фокус“ – Смолян инж. Елин Лилов – зам.-директор на Южно-централното държавно предприятие – Смолян. Стотиците повалени от вятъра дървета са на територията на три горски стопанства. „Най-много – 57 000 куб. м е повалената дървесина в Смолян, 12 000 куб. м в Славейно и 3 000 куб. м в Смилян“, поясни инж. Лилов. Той отбеляза, че преди около седмица е започнало и договарянето с дърводобивни фирми за добиването на дървесината от териториите на Горското стопанство – Смолян. „Имаше голям интерес на проведеното договаряне и се явиха много фирми, всички обекти са разпределени между участващите фирми, като вече започна и извозването на дървесината. Фирмите, с които сме се договорила са не само от Смолян, тъй като местните фирми няма да имат достатъчно капацитет, за да се справят с извозването на всички количества в кратки срокове. Затова сме сключили договори и с фирми от Доспат, Велинград и Ракитово“, допълни инж. Лилов.\r\nЦените са различни, в зависимост от качеството и размера на асортиментите. Първо качество достига до 120 лв. куб. м., като най-ниска е цената за добива на дърва за огрев. Инж. Лилов уточни, че в момента не може да се работи на терен за дърва за огрев. „Сега излиза основно строителна дървесина, след като приключат фирмите с нея, ще се пускат и хора да си събират дърва“, допълни инж. Лилов. Той отбеляза, че сега е опасно да се събират дърва за огрев от хората, тъй като те нямат нужната квалификация за работа в такива условия. Зам.-директорът на ЮЦДП – Смолян каза още, че при последните дъждове и снегове няма констатирани големи количества повалена дървесина в област Смолян. Установени са единични случаи на паднали дървета и няма сериозни поражения на гората.\r\nНели ГЕРГЬОВСКА", "date": "2018.02.15", "title": "Инж. Елин Лилов, ЮЦГП – Смолян: Около 70 000 куб. м нападала дървесина от бурния вятър през януари в Смолянско вече е инвентаризирана"}
{"url": "http://www.focus-news.net/news/2018/02/15/2488982/alsat-m-sergey-lavrov-shte-poseti-sloveniya-i-sarbiya-na-21-i-22-fevruari.html", "text": "Прессекретарят на руското МВнР Мария Захарова съобщи, че външният министър на Русия Сергей Лавров ще посети  Словения и Сърбия на 21 и 22 февруари, където ще проведе серия от двустранни срещи, предава македонската медия   „Алсат-М“.\r\n„На 21 февруари външният министър на Русия ще бъде на работно посещение в Словения. Планира се среща между него и президента на страната Борут Пахор, както и разговори с министъра на външните работи Карл Ерявец“, заяви Захарова. Според нея ще бъдат разгледани перспективите за развитие на отношенията между двете страни и възможностите за задълбочаване на сътрудничеството в политическата и търговско-икономическата област.\r\n„Очаква се да обменят мнения за ситуацията на Балканите и по редица европейски въпроси“,  подчерта тя.\r\nЗахарова допълни, че Лавров ще посети Белград на 21 и 22 февруари, за да отбележи 180-годишнината от установяването на дипломатически отношения между Русия и Сърбия.\r\n„Заседанията се планират съвместно с президента на страната Александър Вучич и с министъра на външните работи Ивица Дачич“ уточни тя. Виктор Турмаков", "date": "2018.02.15", "title": "„Алсат-М“: Сергей Лавров ще посети Словения и Сърбия на 21 и 22 февруари"}
{"url": "http://www.focus-news.net/news/2018/02/15/2488988/tass-nikolas-maduro-zayavi-che-prezidentskite-izbori-vav-venetsuela-shte-se-provedat-i-bez-uchastieto-na-opozitsiyata.html", "text": "Президентът на Венецуела Николас Мадуро заяви, че страната няма да пропусне президентските си избори, ако опозицията се откаже да участва на тях, предава ТАСС, позовавайки се на местни медии.\r\n„Ако опозицията не се регистрира, изборите пак ще се проведат и ще има легитимно избран президент, който ще ръководи страната до 2025 г.“, заяви президентът. По-рано той изрази мнение, че политическите опоненти на управляващите венецуелски социалисти не са способни да поемат управлението , защото „нямат алтернативи и идеи“. \r\nПрезидентските избори в страната ще се проведат на 22 април. На 2 февруари Мадуро бе официално издигнат като кандидат за поста на заседание на Единната социалистическа партия на Венецуела.  Виктор Турмаков", "date": "2018.02.15", "title": "ТАСС: Николас Мадуро заяви, че президентските избори във Венецуела ще се проведат и без участието на опозицията"}
{"url": "http://www.focus-news.net/news/2018/02/15/2488983/digitalizatsiyata-v-turisticheskiya-sektor-e-edin-ot-osnovnite-aktsenti-na-ministerstvoto-na-turizma-prez-2018-g-obzor.html", "text": "Дигитализацията в туристическия сектор е един от основните акценти на Министерството на туризма през 2018 г. Това стана ясно по време на откриването на международна кръгла маса на тема: „Дигиталната трансформация в туризма“, която се състоя в рамките на международното изложение „Ваканция и СПА Експо“ - част от календара на Българското председателство на Съвета на ЕС. На форума присъстваха министърът на туризма Николина Ангелкова и зам.-министърът на търговията и туризма и телекомуникациите на Сърбия Рената Пинджо, а с видео обръщение се включи Мария Габриел, еврокомисар с ресор „Цифрова икономика и общество“.\r\nМинистър Ангелкова посочи международни статистики, които показват, че 70% от туристите, които използват смартфони, правят проучвания за пътуванията си през тях, а всяко второ пътешествие започва от мобилно устройство. „Според международни анализи интернет потребителите в глобален мащаб са нараснали със 7% през миналата година, а хората използващи активно социални мрежи, са се увеличили с 13 на сто през 2017 г. Ръст от 14% отбелязват потребителите на социални мрежи през мобилни устройства. Заради това много важно за Министерството на туризма беше стартирането на проекта „Аз обичам България“, каза още тя и обясни, че платформата вече е надградена с над 250 нови туристически атракции и съдържа над 500 обекта.\r\n„Организирането на тази кръгла маса е стъпка напред в работата на министерството, а поставянето на дигитализацията като основен акцент в годишната програма на сектора е изпълняване на основната ни цел – да внедряваме още повече дигитализацията в туризма и да създадем устойчива концепция за това“, коментира Ангелкова.\r\nВъв видео обръщението си еврокомисарят Мария Габриел посочи, че днес интернет е основен източник за информация за всички пътувания, затова трябва да се търсят работещи решения за цифрови изменения в туризма. По думите ѝ един от най-големите проблеми в туристическия сектор, свързан с дигитализацията, е липсата на кадри с добри дигитални умения и качествена цифрова грамотност.\r\nЦветилена СИМЕОНОВА", "date": "2018.02.15", "title": "Дигитализацията в туристическия сектор е един от основните акценти на Министерството на туризма през 2018 г. (ОБЗОР)"}
{"url": "http://www.focus-news.net/news/2018/02/15/2488989/montana-29-profesionalni-i-20-profilirani-paralelki-sa-utvardeni-v-plan-priema-za-srednite-uchilishta-v-oblastta-za-sledvashtata-uchebna-godina.html", "text": "29 професионални и 20 профилирани паралелки са утвърдени в план-приема за средните училища в област Монтана за следващата учебна година, съобщиха за Радио „Фокус“ – Видин от Областната комисия по заетост. Постигнато е решение в Професионалната гимназия по техника и електротехника в Монтана паралелката „Автомобилна мехатроника” да бъде разделена на две, като половината ученици се обучават в специалност „Машинен техник”. В Професионалната гимназия по строителство, архитектура и геодезия се открива паралелка „Геодезия”. В училището в село Медковец се открива профилирана паралелка „Физическо възпитание и спорт”, в училището в село Якимово паралелка „Софтуер и програмиране”, в Професионалната гимназия по лека промишленост в Монтана – „Маникюр и козметика”. 1120 са учениците, които трябва да завършат основно образование и да кандидатстват в средните училища в област Монтана.", "date": "2018.02.15", "title": "Монтана: 29 професионални и 20 профилирани паралелки са утвърдени в план-приема за средните училища в областта за следващата учебна година"}
{"url": "http://www.focus-news.net/news/2018/02/15/2488993/shumen-na-19-fevruari-s-vazpomenatelna-tseremoniya-pred-pametnika-na-vasil-levski-v-grada-shte-bade-pochetena-pametta-na-apostola.html", "text": "На 19 февруари с възпоменателна церемония пред паметника на Васил Левски в града ще бъде почетена паметта на Апостола. Това съобщиха от пресцентъра на Общината. Община Шумен и Шуменският военен гарнизон организират от 11.00 часа общоградски ритуал по поднасяне на венци и цветя по повод 145 години от гибелта на Апостола. Слово за Левски ще произнесе Димо Георгиев, учител по история в ПГПЧЕ „Никола Вапцаров“. Да се поклонят пред паметта на Апостола на свободата Васил Левски във възпоменанието ще участват кметът на община Шумен Любомир Христов, заместник-кметове, представители на общинската и областната администрация, общински съветници, политически, просветни, обществени организации и родолюбиви българи. От общинската администрация канят шуменци и гостите на града да се включат в общоградския ритуал по поднасяне на венци и цветя пред паметника на Васил Левски.", "date": "2018.02.15", "title": "Шумен: На 19 февруари с възпоменателна церемония пред паметника на Васил Левски в града ще бъде почетена паметта на Апостола"}
{"url": "http://www.focus-news.net/news/2018/02/15/2488990/sport-milan-vodi-s-10-sreshtu-ludogorets-na-poluvremeto.html", "text": ". Шампионът Лудогорец губи с 0:1 първото полувреме в мача от шестнадесетинафиналите на Лига Европа срещу Милан в Разград. Голът за „росонерите“ отбеляза Патрик Кутроне в 45-ата минута на мача.Резултати от полувремената на други мачове:\r\nБорусия Дортмунд – Аталанта 1:0\r\nМарсилия – Брага 1:0\r\nНица – Локомотив Москва 2:1\r\nЙостерсунд – Арсенал 0:2\r\nРеал Сосиедад – Ред Бул Залцбург 0:1\r\nСпартак Москва – Атлетик Билбао 0:3", "date": "2018.02.15", "title": "Спорт: Милан води с 1:0 срещу Лудогорец на полувремето"}
{"url": "http://www.focus-news.net/news/2018/02/15/2488995/pazardzhik-rushi-se-sgradata-na-uchilishteto-v-selo-akandzhievo.html", "text": "Руши се сградата на училището в село Аканджиево, каза за Радио „Фокус“ – Пазарджик кметът на беловското село Ангел Шуманов. Той обясни, че поради малкия брой деца сградата не функционира, а учениците пътуват с осигурен автобус до град Белово. „Сградата е строена през 1926 година от нашите прародители. В нея са се учили хиляди деца през годините, но сега те са малко и училището бе закрито. След затварянето му сградата бе продадена с намерението в нея да бъде направена винарска изба, но нищо не се случи. Сградата е занемарена, дори започна да пада. Ремонт е невъзможен, тя трябва да се събори“, коментира Шуманов. Той каза също, че с всяка изминала година положението се влошава и сградата се срутва все повече. „За съжаление не можем да я запазим“, допълни Шуманов.\r\nВаня НИКОЛОВА", "date": "2018.02.15", "title": "Пазарджик: Руши се сградата на училището в село Аканджиево"}
{"url": "http://www.focus-news.net/news/2018/02/15/2488996/alfa-makedoniya-bosna-i-hertsegovina-ochakva-da-se-prisaedini-kam-sto-kam-sredata-na-2018-godina.html", "text": "Босна и Херцеговина се надява да преодолее препятствията от страна на Русия за членството си в Световната търговска организация и да се присъедини към организацията до средата на тази година, предава македонската медия “Алфа“.\r\nТова бе съобщено от министъра на външната търговия и на икономическите отношения на Босна и Херцеговина Мирко Шарович. „ Русия  иска повече достъп при благоприятни пазарни условия в Босна и Херцеговина. Очакваме да завършим работата до средата на 2018 г.“, уточни той.\r\nШарович, който ръководи босненската делегация на срещана с ръководството на СТО в Женева миналата седмица заяви, че от събеседниците са му дали подкрепа за по-бързо приключване на преговорите и са обещали, че органите на организацията ще одобрят членството на Босна и Херцеговина преди летния сезон, ако бъде постигнато споразумение по няколко други нерешени въпроси. Виктор Турмаков", "date": "2018.02.15", "title": "„Алфа“ (Македония):  Босна и Херцеговина очаква да се присъедини към СТО към средата на 2018 година"}
{"url": "http://www.focus-news.net/news/2018/02/15/2488984/desislava-atanasova-gerb-ne-samo-shte-initsiirame-podpiska-s-iskane-za-ostavkata-na-zamestnik-predsedatelya-na-parlamenta-valeri-zhablyanov-no-i-shte-zapochnem-debat.html", "text": "ГЕРБ не само ще инициира подписка с искане за оставката на депутата от БСП и зам.-председател на парламента Валери Жаблянов, но ще започне дебат и ще гласува за оставката му. Това каза в предаването „Това е България“ на Радио „Фокус“ депутатът от ГЕРБ Десислава Атанасова. „Това е нашето разбиране за поемане на отговорност. БСП са твърде различни и за тях е съвсем нормално Иво Христов, който нарече народа дебили, да е в парламента или пък колегата, който е с повдигнато обвинение за купуване на гласове. Следва да се носи отговорност и е време БСП вече да покаже, че може да се справи с този проблем“, коментира Десислава Атанасова. Тя допълни, че се надява до следващата седмица Валери Жаблянов сам да напусне поста зам.-председател на Народното събрание.", "date": "2018.02.15", "title": "Десислава Атанасова, ГЕРБ: Не само ще инициираме подписка с искане за оставката на заместник-председателя на парламента Валери Жаблянов, но и ще започнем дебат"}
{"url": "http://www.focus-news.net/news/2018/02/15/2488668/the-guardian-15-dushi-ot-chastna-ruska-voenna-grupirovka-sa-ubiti-pri-eksploziya-v-siriya.html", "text": "15 души, членове на частна руска военна групировка, са убити при експлозия в Сирия, пише вестник Guardian, като се позовава на данни от базираната в Лондон Сирийска обсерватория за човешки права. Според разпространеното съобщение, цитирано от агенция „Франс прес“, групата е била съставена от подкрепящи сирийския режим бойци и руски частни наемници. Взривът е прогърмял в оръжеен склад на руската компания, като освен 15-те нейни служители са загинали и още осем души от подкрепящите Башар Асад сили. Инцидентът е станал в провинция Деир ез-Зор. Не е съобщена причината за взрива. \r\nСамо седмица по-рано смесен отряд от подкрепящи режима сили и руска частна военна компания се сблъскаха с подкрепяните от САЩ „Сирийските демократични сили“. Произшествието стана недалеч от мястото на сблъсъка, където се намират и едни от най-големите нефтени полета в Сирия, в момента контролирани от Сирийските демократични сили.: Цанко Цолов", "date": "2018.02.15", "title": "The Guardian: 15 души от частна руска военна групировка са убити при експлозия в Сирия"}
{"url": "http://www.focus-news.net/news/2018/02/15/2488991/parlamentat-othvarli-prezidentskoto-veto-varhu-zakona-za-posevniya-i-posadachniya-material-obzor.html", "text": "Парламентът преодоля ветото на президента Румен Радев върху Закона за посевния и посадъчния материал със 124 гласа „за“, 73 „против“ и 6 „въздържал се“. Законът е приет повторно, щом са гласували поне 121 народни представители. Ветото бе подкрепено от депутатите на БСП и ДПС. „Против“ гласуваха от ГЕРБ, „Обединени патриоти“ и „Воля“. Законът ще бъде изпратен на президента Румен Радев за обнародване в Държавен вестник в 7-дневен срок. Държавният глава върна закона в парламента на 2 февруари. Той изрази несъгласие с промяната на предназначението на земеделските земи. Според Румен Радев приетите правила не изпълняват конституционното задължение на държавата за особена закрила на земята. Това е шестият закон, който държавният глава връща за ново обсъждане в парламента. Румен Радев наложи вето върху Закона за концесиите, Закона за опазване на околната среда, Закона за отбраната и въоръжените сили, Закона за бюджета на НЗОК и Антикорупционния закон. Досега парламентът преодоля всяко президентско вето. \r\nВ пленарна зала от БСП обявиха, че правителството очевидно се страхува от ответната реакция по промените в Закона за посевния и посадъчния материал. Според тях промените в закона е трябвало да намалят административната тежест, а не да отварят път за застрояване. ДПС заявиха, че подкрепят ветото, защото мотивите на президента съвпадат с техните. От „Обединени патриоти“ изтъкнаха, че президентското вето разделя гражданите на собственици и на псевдозелени. Депутатът Валентин Касабов заяви, че БСП се опитват да превърнат България в поредното ТКЗС с председател президента Румен Радев. По-късно държавният глава подчерта, че аргументите, с които е върнал за обсъждане Закона за посевния и посадъчния материал, са били ясни и разбрани от българското общество. „Не внасям моите вета по преценка дали парламентът ще ги отхвърли или не. Длъжен съм да го направя там, където виждам, че има несъответствие най-малкото с Конституцията“, посочи Румен Радев. \r\nБиляна ИВАНОВА", "date": "2018.02.15", "title": "Парламентът отхвърли президентското вето върху Закона за посевния и посадъчния материал (ОБЗОР)"}
{"url": "http://www.focus-news.net/news/2018/02/15/2488698/dnes-e-opeloto-i-pogrebenieto-na-dyado-dobri.html", "text": "На 13 февруари 2018 г., на 103 години се престави в Господа Дядо Добри /Добре Димитров Добрев/. Днес, след почти 2 денонощия на богослужения в негова памет и поклонение от страна на православни християни, от 8:00 часа ще започне заупокойна св. Литургия. След нея ще бъде опелото на Дядо Добри и самото погребение, предаде репортер на Агенция \"Фокус\".\r\nСчитаният от мнозина приживе за свят човек Дядо Добри е роден на 20 юли 1914 г. в село Байлово. Баща му загива в Първата световна война. Майка му отглежда сама децата си. Детството и ученическите си години дядо Добри не помни. Решава да се ожени през 1940 г. – време, в което България участва във Втората световна война. При една от бомбардировките над София снаряд пада в близост до него и почти го лишава от слух. С жена си има четири деца. Две от тях надживява. Около 2000 г. решава да дари всичките си имоти на Църквата и заживява скромно в малка пристройка към храм „Св. св. Кирил и Методий“ в родното село Байлово. От това време датира и неговата мисия за събиране на средства за реставриране на православни храмове и манастири в цяла България. На нея посвещава целия остатък от живота си. Бог да го прости! Вечна му памет!  \r\nНикола ПЕТКОВ", "date": "2018.02.15", "title": "Днес е опелото и погребението на Дядо Добри"}
{"url": "http://www.focus-news.net/news/2018/02/15/2488640/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Полицията е отговорила на сигнал за стрелба в района на седалището на Агенцията за национална сигурност на САЩ (АНС) във Форд Мийд, щата Мериленд, където черен джип се е врязал в бариера, съобщава американското издание The Wall Street Journal.\r\nГоворителят на гарнизона във Форт Мийд Черил Филипс потвърди, че един човек е бил ранен при стрелба извън базата и е отведен в болница. Не се привеждат обаче данни за състоянието му.\r\n„Полицията на АНС и местните правоохранителни органи са отговорили на инцидент, който се случи тази сутрин пред един от входовете на АНС. Ситуацията е под контрол и няма заплаха за сигурността или безопасността\", се казва в изявление на АНС.\r\nПрезидентът на САЩ Доналд Тръмп вече е „информиран за стрелбата във Форт Мийд\", а Белият е изразил солидарност към засегнатите от инцидента, заяви говорителят Линдзи Уолтърс.\r\nМеждувременно от Федералното бюро за разследване (ФБР) уточниха, че вече са изпратили свои служители на мястото на инцидента.\r\nКадри, заснети от хеликоптер WRC-TV, показват реакцията на полицията и пожарната служба. Телевизионният канал предаде, че по предното стъкло на превозното средство може да се видят дупки от куршуми. Някои от въздушните възглавници на джипа са били отворени. На земята се забелязват и петна от кръв. \r\nОт редакцията подчертават: въпреки знаците по пътищата, шофьорите понякога поемат грешния изход и стигат до плътно защитените входове на седалището на АНС. В подобни ситуации повечето водачи след това внимателно следват инструкциите на тежко въоръжените федерални служители и правят обратен завой, без да имат други проблеми. \r\nНо в началото на 2015 г. двама души бяха застреляни от полицията на АНС, след като не се подчиниха на заповедите им. Един шофьор умря на място, след като полицията на АНС откри огън срещу откраднат спортен автомобил. \r\n*** В сряда, 14 февруари, се навършва една година от ареста в Турция на кореспондента на германския национален ежедневник Die Welt, припомнят от редакцията.\r\nВ тази връзка министърът на външните работи на ФРГ Зигмар Габриел, който е на посещение в сръбската столица Белград, отново призова за освобождаването на журналиста. Задържането на Юджел е „едно от основните препятствия в двустранните отношения между Германия и Турция\", заяви първият дипломат на Берлин, като увери, че „в разговорите ни продължаваме да настояваме за бърза законова процедура“.\r\n„От наша гледна точка можем да настояваме единствено за освобождаване на Дениз Юджел“, категоричен бе Габриел. Същевременно той  припомни, че в затвори в Турция има и други германски граждани, държани по политически причини, за които Берлин ще изисква пускане на свобода – „отново и отново, и с натиск“ . \r\nДениз Юджел бе арестуван в Истанбул преди година. Малко след това той бе задържан в затвора в Силиври по обвинения в тероризъм. Към днешна дата Прокуратурата все още не е внесла обвинителния акт срещу него. \r\nСпоред статистика на турската неправителствена организация P24, платформа за независима журналистика, към настоящия момент над 150 журналисти са държавни в затвори в Турция. В индекса на „Репортери без граници“ за свободата на медиите Турция е поставена на 155-то място от общо 180 страни. \r\n*** Министърът на отбраната на Израел Авигдор Либерман увери, че страната му ще направи всичко необходимо, за да предотврати усилията на Иран да укрепи позициите си в Сирия, пише вестник The Jerusalem Post.\r\n„Иран ни обявява война. Най-високите ешелони в Техеран искат да изтрият ционистката общност; те не крият факта, че искат да изтрият държавата Израел от лицето на земята\", подчерта Либерман в рамките на конференция в Тел Авив.\r\n„Иран се бори с нас също и чрез „Хизбула“, „Ислямския джихад“, а и сега и „Хамас“, и - разбира се, сирийския режим. За съжаление, това е ежедневна война не само във военен аспект, но също и в този на международния тероризъм и правим всичко възможно, за да запазим сигурността на Израел. Всичко, което трябва да направим, е направено“, подчерта Либерман. \r\nВ събота  ирански дрон, излетял от сирийската база Т4 в северната провинция Хомс, прелетя през йорданска територия, преди да проникне във въздушното пространство на Израел. Апаратът бе свален от израелски хеликоптер. В отговор ВВС на Израел нанесоха удари срещу сирийската база, припомнят от редакцията.\r\n„Иранската дейност, разбира се, трябва да ни притеснява. Това не са само теоретични заплахи. Те инвестират милиарди долари в оръжия за масово унищожение и се опитват да се установят в Сирия\", алармира министърът.\r\n*** Турция ще подпише споразумение с Русия за доставката на втори полк на системи за противоракетна отбрана С-400 „Триумф“ през 2020 г., пише вестник Daily Sabah.\r\n„След завършването на доставката на първия полк през май-юни 2020 г., страните планират да подпишат нов договор за доставката на втория полк С-400 през 2021 г. Списъкът на доставките ще бъде подобен на този, включен в първият договор\", разкри руски източник.\r\nСъгласно думите му, новата сделка ще включва частично локализиране на производството с някои турски фирми, произвеждащи определени „не от решаващо значение\" части от системите С-400.\r\nПрез декември миналата година Турция подписа споразумение с Русия за доставката на С-400, най-модерната руска противоракетна система. Сделката е на стойност 2,5 млрд. долара. С нея Турция стана първата държава от НАТО, която придобива С-400.\r\nС помощта на С-400 Анкара се стреми да изгради първата в Турция система за противоракетна отбрана и противоракетна защита, за да се предпази от заплахите в региона. Освен това договорът помага на Турция да развие своя собствена система за ПРО, тъй като предвижда предаване на ноу-хау технологии, подчертават от редакцията. \r\nС-400, предадена на въоръжение през 2007 г., е най-новото поколение руски ракетни системи. До този момент Москва е продала такива единствено на Китай и Индия. \r\n***", "date": "2018.02.15", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/02/15/2488641/predstoyashti-sabitiya-v-stranata-za-15-fevruari-agentsiya-fokus.html", "text": "***\r\nПрезидентът Румен Радев ще посети Българската телеграфна агенция по повод 120-годишнината на медията. Държавният глава ще присъства на редакционния съвет на БТА и ще приветства журналистите по случай годишнината.\r\n***\r\nВ Големия салон на Българската академия на науките президентът Румен Радев ще присъства на тържественото отбелязване на 120-годишнината от създаването на Съюза на математиците в България. \r\n***\r\nВ Националния дворец на културата ще се състои двудневна Неформална среща на министрите на външните работи „Гимних“. От 13.00 часа пред входа на НДК ще могат да бъдат задавани въпроси на пристигащите участници в срещата. От 16.00 и от 18.00 часа ще започнат работни заседания, посветени на Западните Балкани и Корейската народно-демократична република. Във втория ден към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят петте външни министри от страните кандидатки за членство: Албания, Бившата югославска република Македония, Сърбия, Турция и Черна гора.\r\n***\r\nОт 09.00 часа ще се състои заседание на Народното събрание.\r\n***\r\nот 09.30 до 18.00 часа в Аулата на СУ „Св. Климент Охридски“ ще се състои конференция „София казва „не“ на словото на омразата и екстремизма“. \r\n***\r\nВ 09.30 часа в зала „Джон Атанасов“ в „София Тех Парк“ ще се състои двудневна Международна конференция за бъдещето на Европейския социален фонд на тема „Инвестиции в хората – пътят напред“. \r\n***\r\nОт 09.30 часа ХV състав на Специализирания наказателен съд ще гледа делото срещу Алексей П., Антон П. , Кирил Т. и др. за организиране и ръководене на организирана престъпна група. \r\n***\r\nОт 10.00 часа VII състав  на Специализирания наказателен съд ще гледа делото срещу Иван И., Христо Г., Ани С. и др. за организиране и ръководене на организирана престъпна група. \r\n***\r\nОт 10.00 часа VIII състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.\r\n***\r\nОт 10.00 часа XIV часа Специализирания наказателен съд ще гледа делото срещу Бисер Г., Владимир В., Владимир В. и Михаил А. за организиране и ръководене на организирана престъпна група. \r\n***\r\nОт 10.00 часа в Националния пресклуб на БТА Гражданска инициатива „Да спасим Кара дере” ще даде пресконференция на тема „Парламентът чества 139 години от основаването си, ще гласува ли промените в Закона за земеделските земи в нарушение на правилника си?“.\r\n***\r\nВ 11.00 часа в Големия салон на БАН ръководителят на общоакадемичния проект „Траките“ чл.-кор. Васил Николов ще представи книгата „Тракийската древност: технологични и генетични изследвания, история и нематериално наследство“.\r\n***\r\nВ 11.00 часа в Аулата в Аджибадем Сити Клиник Болница Токуда ще се състои пресконференция, на която ще бъдат представени подробности за нова Клиника по Нуклеарна медицина, нов линеен ускорител в Отделението по Лъчелечение и напълно реновирано крило за Клиниката по Ортопедия и травматология и отделението по Физикална и рехабилитационна медицина.\r\n***\r\nОт 11.20 часа в ЦНСТ за деца и младежи „Паисий Хилендарски“  в ж.к. „Люлин“ 1, Направление „Архитектура и градоустройство“ – СО съвместно с преподавателите и учениците от 143 – то ОУ „Георги Бенковски“, под патронажа на Главния архитект на Столична община арх. Здравко Здравков, ще дарят уреди за спорт, закупени след благотворителна изложба базар. \r\n***\r\nОт 11.30 часа пред сградата на Столична община ще се състои протест под надслов „Не на насилието в детски градини и училища\".\r\n***\r\nВ 12.00 часа пред Министерство на околната среда и водите ще се проведе протест под надслов „Подари обедната си почивка на Пирин“.\r\n***\r\nОт 12.00 часа в Националния пресклуб на БТА Българският енергиен и минен форум ще даде пресконференция на тема „Реформите в енергетиката и очакваното отражение върху пазара на електроенергия и природен газ“. \r\n***\r\nОт 13.45 в зала „Родопи“ в Интер Експо Център ще се състои лекция на тема „Маркетингът за туристическия бизнес през 2018: Тенденции и възможности\". Събитието е част от „Ваканция и СПА Експо“. \r\n***\r\nОт 16.00 часа в централното фоайе на Университетската библиотека на СУ ще бъде открита изложбата „Новите седмочисленици“.\r\n***\r\nОт 18.00 часа в Мраморно фоайе, I етаж на Столична библиотека ще бъде представена новоизлязлата книга от Николай Иванов  „Нови доказателства за гроба и костите на Левски и Бенковски“ със специалното участие на проф. Пламен Павлов.\r\n***\r\nОт 18.00 часа в Двореца, пл. „Княз Aлександър I“, ще бъде представена изложба на художника Константин (Кочо) Гърнев (1893-1966), подготвена от екипа на галерия „Виктория“ и Националната галерия.\r\n***\r\nОт 13.30 часа, на Голяма сцена, в сградата на Драматичен театър „Никола Вапцаров”-Благоевград ще се проведе пресконференция по повод ПРЕМИЕРАТА на спектакъла „НОЖИЦА - ТРЕПАЧ” от Паул Портнер.\r\n***\r\nОт 14.00 часа в голямата зала на първия етаж на Областната администрация – Бургас, Комисията за защита от дискриминация ще проведе пресконференция, на която ще даде подробности за Национална кампания за достъпна архитектурна среда под наслов „ДОСТЪПНА БЪЛГАРИЯ“.\r\n***\r\nОт 16.30 до 18.00 часа в централата на ПП ГЕРБ на улица „Конт Андрованти\" 5, общинският съветник Пеньо Мечков ще има приемен ден за граждани. \r\n***\r\nОт 18.00 часа в зала „Петя Дубарова“ доц. д-р Андроника Мàртонова от Институт за изследване на изкуствата към БАН ще изнесе публична лекция, посветена на източноазиатското кино.\r\n***\r\nОт 11.45 часа в Национално училище по изкуствата „Добри Христов“ ще се състои официална церемония за стартиране на основните дейности по проект „Реконструкция и модернизация на НУИ „Добри Христов“, гр. Варна“, финансиран по Оперативна програма „Региони в растеж“ 2014-2020 г. с бенефициент Министерство на културата. \r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1  общинският съветник Станислав Иванов ще има приемен ден за граждани. \r\n*** \r\nОт 11.00 часа на стадион \"Ивайло\" ще се проведе пресконференция преди началото на пролетния полусезон. -\r\n*** \r\nОт 15.30 часа в малкия салон на МОБАЛ \"Д-р Стефан Черкезов\" ще се проведе Открит урок по първа долекарска помощ за учениците от БМЧК при СУ \"Вичо Грънчаров\" - Горна Оряховица. \r\n*** \r\nОт 14.30 часа в сградата на Завод 2 на „Екстрапак“ ООД, село Леденик ще се проведе пресконференция за стартиране на проект „Подобряване на енергийната ефективност в „Екстрапак“ ООД“, реализиран по Оперативна програма „Иновации и конкурентоспособност“ 2014-2020. \r\n*** \r\nОт 19.00 часа в малка зала на  МДТ „Константин Кисимов“ ще бъде представена пиесата „Духът на поета“.\r\n***\r\nВ Художествената галерия в града ще бъде открита изложба „Майстори на графичните техники“. \r\n***\r\nВ читалнята на Народно читалище „Йордан Йовков – 1870 г.“ ще се проведе час по четене – разкази за Васил Левски.\r\n***\r\nОт 17.30 часа в зала „Васил Караиванов” в Карлово ще бъде представена книгата на проф. Пламен Павлов „Левски: Другото име на свободата”. \r\n***\r\nОт 10.30 часа в Заседателната зала , етаж III на Община Плевен ще се състои встъпителна пресконференция за представяне на проекта „Основен ремонт и въвеждане на мерки за енергийна ефективност в ДФСГ„Интелект“-град Плевен“. В 12.00 часа в двора на ДФСГ „Интелект“ ще се проведе и официалната церемония „Първа копка“.\r\n***\r\nОт 09.00 часа в Общинския съвет ще се проведе редовната сесия на общинските съветници.\r\n***\r\nОт 09.15 часа в зала 1 на Районния съд ще се проведе заседание по делото срещу Николай Н., обвинен в присвояване на чужди пари. \r\n***\r\nОт 09.30 часа в зала 5 на Окръжния съд ще се проведе заседание по делото срещу Атанас Х., обвинен, че при управление на МПС е нарушил правилата за движение и по непредпазливост е причинил смъртта на моторист. \r\n***\r\nОт 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Хасково срещу присъда, с която Окръжен съд – Хасково е признал за виновен подсъдимия Петър Х. в това, че е опитал да внесе цигари без акцизен бандерол. \r\n***\r\nОт 11.30 часа в зала 1 на Апелативния съд ще се проведе заседание по делото, образувано по жалба на подсъдимия срещу присъда на Окръжен съд – Стара Загора, с която подсъдимият Георги И. е признат за виновен в опит за умишлено убийство. \r\n***\r\nОт 11.30 часа е зала 5 на Окръжния съд ще се проведе заседание по делото срещу Благой Н., обвинен, че при управление на МПС е нарушил правилата за движение и по непредпазливост е причинил смъртта на друг човек.\r\n***\r\nОт 13.30 часа в зала 10 на Районния съд ще се проведе заседание по делото срещу Кирил Рашков, обвинен в извършването на непристойни действия спрямо двама журналисти.        \r\n***\r\nОбщинските съветници от  ГЕРБ в Пловдив ще проведат приемни с гражданите, както следва:\r\nПетър Попов и Ясен Михайлов от 17.30 до 19.00 часа в офиса на  ГЕРБ в район „Западен” на ул.  „Царевец” № 9; Гошо Къчков, от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов, от 17.00 до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на  ГЕРБ в район „Южен” на ул.  „Академик Петър Динеков” № 1А. \r\n***\r\nОт 10.30 часа областният управител на област Русе Галин Григоров ще открие регионален форум на тема: „Дигитализация и бъдещето на труда – предизвикателства и възможни решения“.\r\n***\r\nОт 18.00 часа в зала „Петър Стойков“ ще бъде открита първата самостоятелна изложба живопис „Просто… багри“ на Иванка Дерекьовска. \r\n***\r\nОт 18.30 часа в РБ „Захарий Княжески“ ще бъде представен френският документален филм „Земя“. \r\n***\r\nОт 14.00 часа ще се проведе заседание на Общински съвет -Трън.\r\n***\r\nОт 11.00 часа в зала „Марица“ ще се проведе заседание на Комисията по заетост към Областния съвет за развитие в област Хасково.", "date": "2018.02.15", "title": "Предстоящи събития в страната за 15 февруари (Агенция „Фокус“)"}
{"url": "http://www.focus-news.net/news/2018/02/15/2488645/izvestiya-rusiya-koreya-sblizhava.html", "text": "Решението на севернокорейския проблем и съвместната борба с тероризма могат да станат отправна точка за подобряване на руско-американските отношения. Това е заявила пред руския вестник “Известия“ говорителят на американското посолство в Русия Мария Олсън. \r\nАдминистрацията на американския президент Доналд Тръмп нееднократно и по различни поводи изразява желанието си за постигането на конструктивен диалог с Русия и излизането на двустранните отношения от кризата, в която те се намират в момента. Според изданието обаче, пречка за подобряване на отношенията представлява антируския лайтмотив на вътрешната политика на САЩ. И въпреки това говорителят на Държавния департамент Хедър Науъерт няколко пъти заявява, че Вашингтон има намеренията „да изгради отново“ отношенията с Москва. \r\nСпоред Олсън, „от първия ден ние бяхме изключително прями – ние предпочитаме да имаме конструктивни отношения с Русия, основани на сътрудничество и общи интереси“. \r\nПо-рано американският посланик в САЩ Джон Хънтсман заяви, че най-добрият начин за подобряване на отношенията между двете страни е намиране на изход от кризата в Украйна и спазване на Минските споразумения. Олсън добави в интервюто си за изданието, че „други сфери (на сътрудничество) биха могли да бъдат Сирия, Северна Корея, борбата с „Ислямска държава“, Ал Кайда, Талибаните и други терористични групировки“. \r\nСпоред професора по международна политика Даниел Дрезнер, „севернокорейския въпрос се явява най-плодотворната област на сътрудничество, докато взаимодействието в Сирия трябва да бъде подобрено по възможно най-бързия начин“.\r\nСпоред изданието, Вашингтон и Москва имат желанието да си сътрудничат, но само желанието не е достатъчно. В същото време Белия дом е силно ограничен от вътрешната си политика в това начинание, така че въпреки множеството възможности, посочени от Олсън, пробив в преговорите за подобряване на отношенията едва ли ще бъде постигнат.: Цанко Цолов", "date": "2018.02.15", "title": "„Известия“( Русия): Корея сближава"}
{"url": "http://www.focus-news.net/news/2018/02/15/2488647/kommersant-rusiya-dmitriy-rogozin-nameri-obsht-ezik-s-belgiya-i-lyuksemburg.html", "text": "Вицепремиерът на Русия Дмитрий Рогозин проведе в сряда среща в Москва с неговите колеги от Люксембург и Белгия, в ход на които смесените комисии за икономическо сътрудничество между Русия от една страна и Белгия и Люксембург от друга, са се съгласили да работят заедно по няколко проекта в сферата на промишлеността, иновациите и енергетиката. \r\nТова пише руският вестник “Коммерсант“, в статия озаглавена „Дмитрий Рогозин намери общ език с Белгия и Люксембург“. \r\nВ срещата са взели участие около 100 официални лица и представители на бизнеса от трите държави. Тримата вицепремиери, които са председателствали срещата, са подчертали на нейното откриване сложната политическа ситуация, но са отбелязали, че въпреки това отношенията на Москва с Белгия и Люксембург се развиват в положителна насока. \r\n„Ние нямаме такава липсва на комуникация, каквато се наложи след събитията от 2014 г. в отношенията между Русия и ЕС“, заяви Рогозин. Според представени от него данни, търговският обмен между Русия и Люксембург през 2017 г. е нараснал с 16,9%, докато според същата информация що се отнася до Белгия, ръстът е 20,1%. \r\nВицепремиерът и министър на външните работи на Белгия Дидие Рейндерс отбеляза, че има възможност сътрудничеството да бъде по-плодотворно ако ембаргото се вдигне, като допълни, че „това е политически въпрос, който не следва да се обсъжда тук (на срещата)“. Според него и двете страни са „почуствали възстановяването на отношенията в икономически смисъл и в частност в областта на публичното здравеопазване и химическата промишленост“. \r\nПредставител на люксембургска компания разкри също така, че „Русия е предложила създаването на двустранен съвет за научно и техническо сътрудничество“, като от страна на компанията са подкрепили идеята, предлагайки също така в проекта да се включи и изследване на Космоса.: Цанко Цолов", "date": "2018.02.15", "title": "„Коммерсант“ (Русия): Дмитрий Рогозин намери общ език с Белгия и Люксембург"}
{"url": "http://www.focus-news.net/news/2018/02/15/2488994/reuters-beliyat-dom-otmeni-patuvaneto-na-donald-tramp-do-florida.html", "text": "Прессекретарят на Белия дом Линдзи Уолтърс съобщи, че президентът на САЩ Доналд Тръмп няма да пътува до Орландо, Флорида, за да представи своя план за развитието на инфраструктурата на страната, предава  Reuters.\r\nБелият дом не предостави допълнителни детайли защо пътуването е отменено.  Виктор Турмаков", "date": "2018.02.15", "title": "Reuters: Белият дом отмени пътуването на Доналд Тръмп до Флорида"}
{"url": "http://www.focus-news.net/news/2018/02/15/2488992/anadolu-agency-turtsiya-i-germaniya-zayaviha-che-shte-podobryat-obtegnatite-otnosheniya-pomezhdu-si.html", "text": "Турският министър-председател Бинали Йълдъръм и германският канцлер Ангела Меркел заявиха, че ще подобрят обтегнатите отношения между страните си, предава  Anadolu Agency.\r\n„Вярвам, че това посещение е сигнал, демонстриращ, че и двете страни имат интерес към подобряването на германско-турските отношения“, заяви Меркел. Тя призна, че има трудни въпроси на дневен ред на двустранните отношения. „Трябва да продължим с нашите интензивни дискусии“, допълни канцлерът.\r\nСъщевременно тя изрази загриженост относно засилващото се напрежение в НАТО, най-вече между Анкара и Вашингтон, заради това, че САЩ подкрепят кюрдските „Сили за народна самоотбрана“ в Северна Сирия, смятани от Турция за терористи.  Виктор Турмаков", "date": "2018.02.15", "title": "Anadolu Agency:  Турция и Германия заявиха, че ще подобрят обтегнатите отношения помежду си"}
{"url": "http://www.focus-news.net/news/2018/02/15/2488643/tass-podozritelen-byal-prah-e-izpraten-v-cheshkoto-posolstvo-v-rusiya.html", "text": "Подозрителен бял прах е бил получен в посолството на Чешката република в Русия, предава ТАСС, като се позовава на съобщение от Михаела Лагронова, говорител на чешкото външно министерство. Лагронова е заявила, че прахът се е оказал безвреден, но е изпратен за допълнителен анализ. \r\nСпоред Лагронова, след получаването на плика посолството е било евакуирано за няколко часа, а служителят имал досег с него – изолиран. Прага е поискала инцидентът да бъде разследван от руската полиция. Агенция \"Фокус\" припомня:\r\nПлик с такъв бял прах по-рано получи близък на американския президент Доналд Тръмп, подобна пратка бе изпратена и в сградата на британския парламент. : Цанко Цолов", "date": "2018.02.15", "title": "ТАСС: Подозрителен бял прах е изпратен в чешкото посолство в Русия"}
{"url": "http://www.focus-news.net/news/2018/02/15/2488652/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Южна Африка Джейкъб Зума подаде оставка в сряда, която влиза в сила „веднага“, пише руският вестник Взгляд. „Не се страхувам от вот на недоверие или импийчмънт“, заяви Зума, на когото по-рано неговата партия Африкански национален конгрес даде 48-часов срок да се откаже от поста си. В края на своята половинчасова реч обаче президентът обяви, че „е решил да се откаже от поста на президент с незабавен ефект“.\r\n„Въпреки, че не съм съгласен с решението на партийните лидери, винаги съм бил дисциплиниран член“ на формацията, каза още Зума. \r\nОставката идва само няколко часа след като полицията претърси къщата на индийски милиардер, близък до президента, който стоеше в основата на корупционните сканлдали около Зума. \r\nВременните правомощия на държавен глава ще изпълнява вицепрезидентът Сирил Рамапоса, който ще поеме официално новите се правомощия и положи клетва в четвъртък или петък.\r\nИзданието отбелязва, че Зума бе считан за един от главните съюзници на Русия и лично на президента Владимир Путин в Африка. \r\n*** Председателят на Комитета по отбрана към руската Държавна дума Владимир Шаманов повдигна въпроса за необходимостта от легализация на частните военни компании (ЧВК), пише вестник „Независимая газета“ в статия под заглавие „Кой предупреди Пентагона\".\r\nСпоред Шаманов е нужно да се учреди законодателство, което засяга тези организации и тяхната дейност. По-рано този въпрос бе засегнат и от външният министър Сергей Лавров, припомня руското издание, но думите на Шаманов са направени на фона на сблъсъците между американски и подкрепящи сирийския режим военни в сирийската провинция Деир ез-Зор. \r\nПо-рано стана ясно, че в ранните часове на четвъртък, осми февруари, членове на подкрепящи режима на Сирия групировки са извършили атака срещу щаб на подкрепяните от САЩ кюрдски „Сирийските демократични сили“, където са се намирали и американски военни съветници. В резултат авиацията на водената от САЩ международна коалиция извърши артилерийски обстрел срещу нападателите, при което загинаха около сто души, припомня изданието. \r\nНякои медии предполагат, че причината за инцидента е опита на крупен бизнесмен, подкрепящ Башар Асад, да поеме контрол върху намиращите се недалеч от мястото на инцидента големи нефтени полета. Задачата е била дадена на няколко частни военни компании, наброяващи общо около 600 души, които са разполагали с артилерия и танкове. Атаката бе отблъсната заради грешки в тактическото организиране на фронта от страна на нападателите, които не са могли да се разгърнат напълно, а боят е започнал, когато част от нападателите са се намирали все още на около осем километра от фронта. \r\nНо нека да го признаем на американците, коментира изданието. След атака бе извършена бомбардировка от страна на САЩ, като явно по случайност в района са се намирали самолети F-22 и дронове в пълна бойна готовност, пише вестникът. По-лош късмет най-близкият стратегически бомбардировач на САЩ B-52 се намира в Европа, на около три хиляди километра от мястото на инцидента, така че явно военните са извикали самолети от базите в Ирак, Йордания и Турция. Но като отчетем времето на пътуване, нужно и някакво време за подготовка и организиране, така че изглежда, че американските военни са знаели за атаката предварително, смята изданието. \r\nДанните дадени от американския генерал Джефри Херигън не дават достатъчно яснота по въпроса, от Дамаск също мълчат. Така че все още не е ясно и най-вероятно никога няма да бъде ясно какво точно се случи в Деир ез-Зор на осми февруари, завършва изданието. \r\n*** Вицепремиерът на Русия Дмитрий Рогозин проведе в сряда среща в Москва с неговите колеги от Люксембург и Белгия, в ход на които смесените комисии за икономическо сътрудничество между Русия от една страна и Белгия и Люксембург от друга, са се съгласили да работят заедно по няколко проекта в сферата на промишлеността, иновациите и енергетиката. \r\nТова пише руският вестник “Коммерсант“, в статия озаглавена „Дмитрий Рогозин намери общ език с Белгия и Люксембург“. \r\nВ срещата са взели участие около 100 официални лица и представители на бизнеса от трите държави. Тримата вицепремиери, които са председателствали срещата, са подчертали на нейното откриване сложната политическа ситуация, но са отбелязали, че въпреки това отношенията на Москва с Белгия и Люксембург се развиват в положителна насока. \r\n„Ние нямаме такава липсва на комуникация, каквато се наложи след събитията от 2014 г. в отношенията между Русия и ЕС“, заяви Рогозин. Според представени от него данни, търговският обмен между Русия и Люксембург през 2017 г. е нараснал с 16,9%, докато според същата информация що се отнася до Белгия, ръстът е 20,1%. \r\nВицепремиерът и министър на външните работи на Белгия Дидие Рейндерс отбеляза, че има възможност сътрудничеството да бъде по-плодотворно ако ембаргото се вдигне, като допълни, че „това е политически въпрос, който не следва да се обсъжда тук (на срещата)“. Според него и двете страни са „почуствали възстановяването на отношенията в икономически смисъл и в частност в областта на публичното здравеопазване и химическата промишленост“. \r\nПредставител на люксембургска компания разкри също така, че „Русия е предложила създаването на двустранен съвет за научно и техническо сътрудничество“, като от страна на компанията са подкрепили идеята, предлагайки също така в проекта да се включи и изследване на Космоса.\r\n*** Решението на севернокорейския проблем и съвместната борба с тероризма могат да станат отправна точка за подобряване на руско-американските отношения. Това е заявила пред руския вестник “Известия“ говорителят на американското посолство в Русия Мария Олсън. \r\nАдминистрацията на американския президент Доналд Тръмп нееднократно и по различни поводи изразява желанието си за постигането на конструктивен диалог с Русия и излизането на двустранните отношения от кризата, в която те се намират в момента. Според изданието обаче, пречка за подобряване на отношенията представлява антируския лайтмотив на вътрешната политика на САЩ. И въпреки това говорителят на Държавния департамент Хедър Науъерт няколко пъти заявява, че Вашингтон има намеренията „да изгради отново“ отношенията с Москва. \r\nСпоред Олсън, „от първия ден ние бяхме изключително прями – ние предпочитаме да имаме конструктивни отношения с Русия, основани на сътрудничество и общи интереси“. \r\nПо-рано американският посланик в САЩ Джон Хънтсман заяви, че най-добрият начин за подобряване на отношенията между двете страни е намиране на изход от кризата в Украйна и спазване на Минските споразумения. Олсън добави в интервюто си за изданието, че „други сфери (на сътрудничество) биха могли да бъдат Сирия, Северна Корея, борбата с „Ислямска държава“, Ал Кайда, Талибаните и други терористични групировки“. \r\nСпоред професора по международна политика Даниел Дрезнер, „севернокорейския въпрос се явява най-плодотворната област на сътрудничество, докато взаимодействието в Сирия трябва да бъде подобрено по възможно най-бързия начин“.\r\nСпоред изданието, Вашингтон и Москва имат желанието да си сътрудничат, но само желанието не е достатъчно. В същото време Белия дом е силно ограничен от вътрешната си политика в това начинание, така че въпреки множеството възможности, посочени от Олсън, пробив в преговорите за подобряване на отношенията едва ли ще бъде постигнат.\r\n***", "date": "2018.02.15", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/02/15/2488648/nezavisimaya-gazeta-rusiya-koy-predupredi-pentagonai.html", "text": "Председателят на Комитета по отбрана към руската Държавна дума Владимир Шаманов повдигна въпроса за необходимостта от легализация на частните военни компании (ЧВК), пише вестник „Независимая газета“ в статия под заглавие „Кой предупреди Пентагона\".\r\nСпоред Шаманов е нужно да се учреди законодателство, което засяга тези организации и тяхната дейност. По-рано този въпрос бе засегнат и от външният министър Сергей Лавров, припомня руското издание, но думите на Шаманов са направени на фона на сблъсъците между американски и подкрепящи сирийския режим военни в сирийската провинция Деир ез-Зор. \r\nПо-рано стана ясно, че в ранните часове на четвъртък, осми февруари, членове на подкрепящи режима на Сирия групировки са извършили атака срещу щаб на подкрепяните от САЩ кюрдски „Сирийските демократични сили“, където са се намирали и американски военни съветници. В резултат авиацията на водената от САЩ международна коалиция извърши артилерийски обстрел срещу нападателите, при което загинаха около сто души, припомня изданието. \r\nНякои медии предполагат, че причината за инцидента е опита на крупен бизнесмен, подкрепящ Башар Асад, да поеме контрол върху намиращите се недалеч от мястото на инцидента големи нефтени полета. Задачата е била дадена на няколко частни военни компании, наброяващи общо около 600 души, които са разполагали с артилерия и танкове. Атаката бе отблъсната заради грешки в тактическото организиране на фронта от страна на нападателите, които не са могли да се разгърнат напълно, а боят е започнал, когато част от нападателите са се намирали все още на около осем километра от фронта. \r\nНо нека да го признаем на американците, коментира изданието. След атака бе извършена бомбардировка от страна на САЩ, като явно по случайност в района са се намирали самолети F-22 и дронове в пълна бойна готовност, пише вестникът. По-лош късмет най-близкият стратегически бомбардировач на САЩ B-52 се намира в Европа, на около три хиляди километра от мястото на инцидента, така че явно военните са извикали самолети от базите в Ирак, Йордания и Турция. Но като отчетем времето на пътуване, нужно и някакво време за подготовка и организиране, така че изглежда, че американските военни са знаели за атаката предварително, смята изданието. \r\nДанните дадени от американския генерал Джефри Херигън не дават достатъчно яснота по въпроса, от Дамаск също мълчат. Така че все още не е ясно и най-вероятно никога няма да бъде ясно какво точно се случи в Деир ез-Зор на осми февруари, завършва изданието. : Цанко Цолов", "date": "2018.02.15", "title": "„Независимая газета“ (Русия): Кой предупреди Пентагона?"}
{"url": "http://www.focus-news.net/news/2018/02/15/2488651/nay-golyamoto-turistichesko-izlozhenie-v-balgariya-vakantsiya-i-spa-ekspo-sabira-nad-20-hil-gosti-ot-22-strani-obzor.html", "text": "Министърът на туризма Николина Ангелкова откри 35-ото издание на най-мащабното туристическо изложение в България - Международната туристическа борса „Ваканция и СПА Експо“. Форумът се провежда от 14 до 16 февруари 2018 г. в столичния Интер Експо център под патронажа на Министерството на туризма и в партньорство със Столичната община и браншовите организации. Всяка година изложението привлича над 350 компании и повече от 20 хил. специалисти и гости от 22 различни страни.\r\n„За мен е огромна чест и удоволствие за 35-и пореден път да открием „Ваканция и спа Експо“ особено сега, по време на Българското председателство на Съвета на ЕС. Това е огромна чест, привилегия и доверие за това, че имаме такава международна борса и в София, която Министерството на туризма ще продължи да подкрепя и да надгражда. За първи път имаме и държава партньор – Сърбия, на която искам най-сърдечно да благодаря за доверието“, каза още Ангелкова.\r\nДен преди това се проведе неформалната среща на министрите на туризма от ЕС „Туризъм и икономически растеж“, която беше първа по рода си. „Дискусиите заявиха общото желание заедно да подпомогнем развитието на туризма, който е важен двигател за устойчив икономически растеж в ЕС. На него се падат близо 10 на сто от брутния продукт на Съюза и 12% дял от европейските работни места, а в България отрасълът формира около 13% от БВП на страната. Това ни нарежда на едни от водещите места в Европа като предпочитана дестинация за туризъм, което ни прави още по-отговорни и ни задължава да предлагаме още по-качествен туристически продукт. Затова правителството и бизнеса продължаваме да разработваме политиките, които да доведат до повишаването на това качество, и България да се позиционира във високия клас туризъм, защото заслужава това“, коментира министър Ангелкова.\r\nЦветилена СИМЕОНОВА", "date": "2018.02.15", "title": "Най-голямото туристическо изложение в България „Ваканция и спа Експо“ събира над 20 хил. гости от 22 страни (ОБЗОР)"}
{"url": "http://www.focus-news.net/news/2018/02/15/2488644/rayonnata-prokuratura-v-shumen-ne-e-vazlagala-na-politsiyata-da-iziskva-informatsiya-ot-kontrolnata-komisiya-na-bsp-obzor.html", "text": "Районната прокуратура в Шумен не е възлагала на полицията да изисква информация от Контролната комисия на БСП. Това стана ясно от изявление на главния прокурор Сотир Цацаров във връзка с искане от страна на БСП за проверка на работата на Районна прокуратура - Шумен по повод предприети действия по сигнал срещу член на партията. Главният прокурор е разпоредил проверка по случая и от резултатите й става ясно, че няма нарушения в работата по сигнала за документно престъпление от член на БСП.  В резултатите от проверката се посочва още, че значителна част от информацията, изискана с писмото на директора на ОДМВР - Шумен от председателя на Общопартийната контролна комисия на БСП, излиза извън рамките на предмета на възложената проверка от РП – Шумен и необходимите документи за изясняване на наличието на данни за престъпление по чл. 313 от Наказателния кодекс. Според проверката събирането на тази информация, освен че е неотносимо към предмета на извършваната проверка, не е възлагано по никакъв начин от прокурора и е предприето по инициатива на ОДМВР - Шумен. От БСП коментираха, че  резултатите от проверката на прокуратурата  е потвърдило тезата им, че МВР и институциите се ползват за политически натиск върху опозицията. Заместник-председателят на ПГ на „БСП за България“ Драгомир Стойнев заяви, че случаят в Шумен е нагъл опит да се събира информация за политическите опоненти. „Едно е да искаш информация дали даден човек е член на партията за определен период, друго е да изискаш протоколи, където се знае кой какво е говорил и каква стратегия води партията на местно ниво\", каза Стойнев, като обърна внимание, че на местно ниво хората се познават. „Това, че някой си позволява такива действия в една демократична държава на своя глава, криейки се зад Районната прокуратура, е нещо страшно и някой трябва да понесе отговорността“, посочи заместник-председателят на ПГ на „БСП за България“. От БСП остро осъдиха поведението на вътрешния министър и поискаха той да дойде в парламента, за да обясни какви действия са предприети по случая. От своя страна министърът на вътрешните работи Валентин Радев обяви, че и МВР започва проверка по случая и обърна внимание, че действията на МВР по случая са само въз основа на възложеното от прокуратурата постановление.\r\nДеница КИТАНОВА", "date": "2018.02.15", "title": "Районната прокуратура в Шумен не е възлагала на полицията да изисква информация от Контролната комисия на БСП (ОБЗОР)"}
{"url": "http://www.focus-news.net/news/2018/02/15/2488642/cnn-strelbata-vav-florida-sherifat-na-okrag-brouard-potvardi-che-zhertvite-sa-nyakolko.html", "text": "Шерифът на окръг Броуърд Скот Израел потвърди, че жертвите след стрелбата в училище в град Пъркленд са „няколко“, макар все още да не е известен точният им брой, предава CNN. Според  шерифа, екипи на специалните части все още претърсват учебното заведение, като броят на пострадалите се изяснява. По негови данни, стрелецът е бивш ученик на училището. Не е ясен неговия мотив. : Цанко Цолов", "date": "2018.02.15", "title": "CNN: Стрелбата във Флорида: Шерифът на окръг Броуърд потвърди, че жертвите са „няколко“"}
{"url": "http://www.focus-news.net/news/2018/02/15/2488650/vzglyad-rusiya-prezidentat-na-republika-yuzhna-afrika-podade-ostavka.html", "text": "Президентът на Южна Африка Джейкъб Зума подаде оставка в сряда, която влиза в сила „веднага“, пише руският вестник Взгляд. „Не се страхувам от вот на недоверие или импийчмънт“, заяви Зума, на когото по-рано неговата партия Африкански национален конгрес даде 48-часов срок да се откаже от поста си. В края на своята половинчасова реч обаче президентът обяви, че „е решил да се откаже от поста на президент с незабавен ефект“.\r\n„Въпреки, че не съм съгласен с решението на партийните лидери, винаги съм бил дисциплиниран член“ на формацията, каза още Зума. \r\nОставката идва само няколко часа след като полицията претърси къщата на индийски милиардер, близък до президента, който стоеше в основата на корупционните сканлдали около Зума. \r\nВременните правомощия на държавен глава ще изпълнява вицепрезидентът Сирил Рамапоса, който ще поеме официално новите се правомощия и положи клетва в четвъртък или петък.\r\nИзданието отбелязва, че Зума бе считан за един от главните съюзници на Русия и лично на президента Владимир Путин в Африка. : Цанко Цолов", "date": "2018.02.15", "title": "„Взгляд“ (Русия): Президентът на Република Южна Африка подаде оставка"}
{"url": "http://www.focus-news.net/news/2018/02/15/2488646/hurriyet-reks-tilarsan-pristiga-v-turtsiya-na-fona-na-vloshenite-otnosheniya-mezhdu-ankara-i-vashington.html", "text": "Американският държавен секретар Рекс Тилърсън пристига в четвъртък на официално посещение в Турция на фона на влошените отношения между Вашингтон и Анакра, отбелязва всекидневникът Hurriyet. Като част от визитата си, американският дипломат ще проведе среща с президента на страната Реджеп Тайип Ердоган.\r\nВ изявление от Министерството на външните работи в Анкара се пояснява, че Тилърсън ще се срещне и с турския си колега Мевлют Чавушоглу, в рамките на която двамата дипломати ще обменят мнения за международните и двустранните отношения. \r\nТилърсън пристига в Турция от Аман, столицата на Йордания, която бе една от спирките в обиколката му в Близкия изток.\r\nПо време на пресконференция дадена в Аман, Тилърсън коментира, че „Турция все още е важен партньор на НАТО и САЩ“, като Вашингтон ще се опита да „намери път за продължаване на взаимните действия в една и съща посока“. : Цанко Цолов", "date": "2018.02.15", "title": "Hurriyet: Рекс Тилърсън пристига в Турция на фона на влошените отношения между Анкара и Вашингтон"}
{"url": "http://www.focus-news.net/news/2018/02/15/2488656/the-guardian-talibanite-publikuvaha-pismo-v-koeto-prizovavat-sasht-kam-mirni-pregovori.html", "text": "Терористичната групировка на Талибаните публикува отворено писмо, в което призовават САЩ да започнат мирни преговори с ръководството на групировката, пише вестник The Guardian, като отбелязва, че това е неочаквано действие във времето на увеличаващите се кръвопролития в Афганистан. Изданието припомня, че само за последния месец нападения на Талибаните доведоха до смъртта на около 150 цивилни. \r\n„Ако политиката на сила продължи да се ползва в следващите 100 години, няма да има промяна в резултата от последните шест месеца, когато бе въведена новата стратегия на Тръмп“ за войната в Афганистан, се казва в разпространеното от говорителя на терористичната организация съобщение. Вестникът отбелязва, че в опит да се убеди американската общественост, че войната е невъзможна за печелене от САЩ, Талибаните привеждат данни, показващи над 3,500 „жертви от армията на САЩ и не само“. Терористичната групировка сочи също така, че разполага с „международна подкрепа“, въпреки че в писмото не е споменато кои страни стоят рамо до рамо с Талибаните, макар британското издание да смята, че това са Русия и Иран. Като добър знак обаче се приема призива към „американския народ“ и „миролюбивите сенатори“ да укажат натиск върху американския президент Доналд Тръмп за започване на мирни преговори.  \r\nСпоред изказване на американския държавен секретар Рекс Тилърсън направено по-рано, САЩ биха се съгласили за започнат преговори само с някои от по-умерените талибани, които биха влезли в афганистанското правителство. \r\nПо думите на Майкъл Семпъл, професор в Университета на кралицата в Белфаст, „талибаните отказаха да водят преговори с правителството в Кабул и за да легитимират позицията си сега се преструват на отворени за разговори със САЩ“. Според Саймън Гас, бивш сътрудник на НАТО в Афганистан, талибаните най-вероятно се страхуват, че победата над „Ислямска държава“ и обещанията на Доналд Тръмп за увеличаване на американското военно присъствие в Афганистан няма да доведе до нищо добро за терористичната групировка.  : Цанко Цолов", "date": "2018.02.15", "title": "The Guardian: Талибаните публикуваха писмо, в което призовават САЩ към мирни преговори"}
{"url": "http://www.focus-news.net/news/2018/02/15/2488653/tass-dzheyms-matis-e-obsadil-s-polskiya-si-kolega-sigurnostta-v-evropa-i-regiona.html", "text": "Американският министър на отбраната Джеймс Матис е обсъдил с полския си колега Мариуш Блащак двустранните връзки между Варшава и Вашингтон, както и някои въпроси от сферата на отбраната в регионален и международен план. Това е съобщила Дана Уайт, говорител на Пентагона, предава ТАСС. \r\nПо думите на Уайт, двамата са „обсъдили двустранните усилия, целящи предотвратяване на агресията в региона“. Матис е благодарил на своя колега за усилията на Варшава в укпреването на глобалната и регионална отбрана, включително и за разполагането на американски военен контингент в Полша, отбелязва още руската агенция. \r\nРазговорът е проведен в кулоарите на срещата на министрите на отбраната на страните от НАТО, която се провежда в Брюксел. : Цанко Цолов", "date": "2018.02.15", "title": "ТАСС: Джеймс Матис е обсъдил с полския си колега сигурността в Европа и региона"}
{"url": "http://www.focus-news.net/news/2018/02/15/2488658/libertas-makedoniya-nikola-dimitrov-provede-sreshti-s-rumen-radev-boyko-borisov-i-ekaterina-zaharieva.html", "text": "Македонският външен министър Никола Димитров проведе срещи с българския президент Румен Радев, премиера Бойко Борисов и външен министър Екатерина Захариева, съобщава македонската медия “Либертас“. Разговорите са част от официалното посещение на първия дипломат на Скопие в Македония, провеждащо се от 14 до 16 февруари. Според разпространено от външното ведомство в Скопие съобщение, Димитров и Захариева също така са разменили ратифицираните копия на договора за добросъседство между двете страни, с което той официално влезе в сила. България освен това е изразила своята подкрепа за евроатлантическите процеси, които се случват в Македония. : Цанко Цолов", "date": "2018.02.15", "title": "„Либертас“ (Македония): Никола Димитров проведе срещи с Румен Радев, Бойко Борисов и Екатерина Захариева"}
{"url": "http://www.focus-news.net/news/2018/02/15/2488657/emsc-zemetresenie-s-magnitud-ot-48-po-skalata-na-rihter-e-registrirano-na-dodekanezite.html", "text": "Земетресение с магнотуд от 4,8 по скалата на Рихтер е регистрирано в късния следобед на сряда на Додеканезките острови, показва справка на официалната интернет страница на Европейският средиземноморски сеизмологичен център. Епицентърът му се е намирал на около 200 километра от Атина и с дълбочина от сто километра. Няма данни за щети или разрушения.: Цанко Цолов", "date": "2018.02.15", "title": "EMSC: Земетресение с магнитуд от 4,8 по скалата на Рихтер е регистрирано на Додеканезите"}
{"url": "http://www.focus-news.net/news/2018/02/15/2488661/balgariya-komentari-v-svetovnite-medii-agentsiya-fokus-poseshtenie-na-nikola-dimitrov-v-sofiya-dogovora-za-dobrosasedstvo-smartta-na-dyado-dobri.html", "text": "Македонският външен министър Никола Димитров проведе срещи с българския президент Румен Радев, премиера Бойко Борисов и външен министър Екатерина Захариева, съобщава македонската медия “Либертас“. Разговорите са част от официалното посещение на първия дипломат на Скопие в Македония, провеждащо се от 14 до 16 февруари. Според разпространено от външното ведомство в Скопие съобщение, Димитров и Захариева също така са разменили ратифицираните копия на договора за добросъседство между двете страни, с което той официално влезе в сила. България освен това е изразила своята подкрепа за евроатлантическите процеси, които се случват в Македония. \r\n*** Министрите на външните работи на Македония и България, Никола Димитров и Екатерина Захариева, подписаха в София Протокол за обмен на ратификационните грамоти, с което официално влезе в сила Договорът за приятелство, добросъседство и сътрудничество между двете страни, предава скопската информационна агенция „Макфакс“.\r\nСпоразумението бе подписано на 1 август 2017 г. от премиерите на двете страни - Зоран Заев и Бойко Борисов. Договорът е насочен към укрепване на взаимноизгодни, добросъседски отношения и развитие на всеобхватни взаимоотношения в съответствие с международното право.\r\n*** В България на 104-годишна възраст издъхна легендарният филантроп Добри Димитров Добрев, известен като дядо Добри, отбелязва Pravmir.ru, като се позовава на съобщение от Българската православна църква.\r\nДядо Добри е роден на 20 юли 1914 г. в село Байлово. Баща му загива в Първата световна война и майка му го отглежда сама. През целия си живот дядо Добри се е занимавал със селски труд. През Втората световна война почти напълно губи слуха си, след като в близост до него избухва бомба.\r\nПрез 2000 г. дядо Добри завещава своето имущество на Църквата и започва да събира средства за възстановяването на храмове в България. Почти ежедневно той ходи пеша или с автобус в българската столица, за да събира подаяния за храмове. Всички събрани средства той е дарил за нуждите на Църквата. За ремонт и възстановяване на храмове той е събрал повече от 80 хил. средства. Наричан е от мнозина „светеца от Байлово“.\r\n***", "date": "2018.02.15", "title": "България - коментари в световните медии (Агенция \"Фокус\") - Посещение на Никола Димитров в София, договора за добросъседство, смъртта на дядо Добри"}
{"url": "http://www.focus-news.net/news/2018/02/15/2488659/dogovorat-za-dobrosasedstvo-mezhdu-balgariya-i-makedoniya-vleze-v-sila-obzor.html", "text": "В присъствието на министър-председателя Бойко Борисов на церемония в София външните министри на Република България и Република Македония Екатерина Захариева и Никола Димитров подписаха Протокола за размяна на ратификационните документи, с което влиза в сила Договорът за приятелство, добросъседство и сътрудничество между двете държави. Веднага след подписването на документа премиерът Бойко поздрави българския и македонския парламент за храбростта да направят нещо добро за двете страни. „Утре има среща на транспортните ни министри и всяка фаза по основните транспортни коридори – 4, 8 и 10, да ги подготвим и да ги докладваме на 1 март. Поканили сме премиерите на балканските държави, където минават тези коридори, и на срещата ще запознаем с всичко Европейския съвет. Мисля, че ще убедя всички, защото това, което предлагаме, трябва да стане. А стане ли – Балканите ще бъдат красота! А ще стане, защото вече са на масата“, каза още премиерът Борисов. Министър Захариева отбеляза от своя страна, че оттук нататък добросъседските отношения с Македония ще вървят само нагоре. По думите й двете държави са показали, че могат да решават проблемите на Балканите сами. „Дори преди влизането в сила на този договор резултатите вече са видими – много срещи между министрите, много подписани споразумения. След подписването на Договора за добросъседство от август досега има 11% ръст на стокообмена между двете държави и 10% ръст на туристите. Нямаме право да не оправдаем доверието на гражданите“, каза още външният министър. Македонският й колега министър Никола Димитров заяви, че днес историята се е усмихнала на България и Македония. „Имаме съвсем различни отношения, още преди договорът да влезе в сила“, коментира той. „Имаме късмет, че се случва тази еволюция на отношенията между двете държави тогава, когато България председателства Съвета на ЕС“, посочи македонският външен министър. „Благодарни сме, че успяхте с лидерството на премиера Бойко Борисов в това да има толкова голямо внимание на страните членки на ЕС върху нашия регион. Имаме шанс с изправена глава да продължим напред“, заяви Никола Димитров. \r\n Преди церемонията в София двамата министри проведоха двустранна среща в присъствието на премиера Борисов, на която обсъдиха следващите стъпки за прилагане на договора, бъдещите съвместни проекти и европейската интеграция на Западните Балкани. Агенция „Фокус“ припомня: На 15 януари на своята 30-а сесия македонският парламент ратифицира Договора за приятелство, добросъседство и сътрудничество между България и Македония с 61 гласа „за“ и един „въздържал се“. Три дни по-късно това направиха и българските депутати. Те приеха документа единодушно, със 186 гласа „за“. Веднага след това българският външен министър Екатерина Захариева заяви, че няма как интересите на България да са различни от това да имаме стабилна, демократична и приятелска република Македония. Тя подчерта, че изпълнението на договора с Македония е започнало още преди ратификацията му, с общото честване на личности и обеща, че ще информира редовно Народното събрание за изпълнението на този договор. \r\nДоговорът беше подписан в Скопие на 1 август 2017 година от министър-председателите на България и Македония. Двамата премиери определиха подписването му като историческа стъпка. С него се определят основни принципи в двустранните отношения между България и Македония - уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави.\r\nПредвижда се двете държави да провеждат срещи между представителите на органите на държавната власт на различни равнища, да си съдействат за поддържане на контакти между местните власти и гражданите. Предвижда се осигуряване на подкрепа за разширяване на туристическия обмен и на транспортните връзки. Важен момент в договора е създаването на Съвместна мултидисциплинарна експертна комисия по историческите и образователните въпроси. Мониторинг на изпълнението на разпоредбите на договора ще прави Съвместна междуправителствена комисия. Договорът въвежда и гаранция за ненамеса във вътрешните работи на България и задължение за предприемане на мерки за предотвратяване на недобронамерена пропаганда и омраза.\r\nЦветилена СИМЕОНОВА", "date": "2018.02.15", "title": "Договорът за добросъседство между България и Македония влезе в сила (ОБЗОР)"}
{"url": "http://www.focus-news.net/news/2018/02/15/2488662/the-times-boris-dzhonsan-smekchi-tona-i-dade-nadezhda-za-mek-brekzi.html", "text": "Тереза Мей ще търси сключването на сделка със своя кабинет относно бъдещето на търговските отношения между ЕС и Великобритания след Брекзит, като това ще стана на вечеря в провинциалната резиденция на министър-председателя, пише британският вестник Times. Вечерята е насрочена за седмица след като в сряда външният министър Борис Джонсън, познат като привържениците на „твърд“ Брекзит, смекчи своята позиция по въпроса. Първият дипломат заяви, че би подкрепил Лондон да приравни своите регулации с останалите държави от ЕС дори след края на двегодишния преходен период, започващ от март 2019 г., когато Великобритания ще престане да бъде член на ЕС, но ще продължи да спазва много от неговите правила. Споразумението за преходния период бива договаряно в момента, но двамата представилите Дейвид Дейвис на Великобритания и Мишел Барние на ЕС се намират в задънена улица. : Цанко Цолов", "date": "2018.02.15", "title": "The Times: Борис Джонсън смекчи тона и даде надежда за „мек“ Брекзи"}
{"url": "http://www.focus-news.net/news/2018/02/15/2488663/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Тереза Мей ще търси сключването на сделка със своя кабинет относно бъдещето на търговските отношения между ЕС и Великобритания след Брекзит, като това ще стана на вечеря в провинциалната резиденция на министър-председателя, пише британският вестник Times. Вечерята е насрочена за седмица след като в сряда външният министър Борис Джонсън, познат като привържениците на „твърд“ Брекзит, смекчи своята позиция по въпроса. Първият дипломат заяви, че би подкрепил Лондон да приравни своите регулации с останалите държави от ЕС дори след края на двегодишния преходен период, започващ от март 2019 г., когато Великобритания ще престане да бъде член на ЕС, но ще продължи да спазва много от неговите правила. Споразумението за преходния период бива договаряно в момента, но двамата представилите Дейвид Дейвис на Великобритания и Мишел Барние на ЕС се намират в задънена улица\r\n*** Две силни земетресения са усетени в Индонезия край региона Посо и залива Томини, пише британският вестник Daily Express. Двата труса са се случили към 23:30 и 00:30 часа българско време, като са били с магнитуд от 4,6 и 4,9 по скалата на Рихтер. \r\nНе е издадено предупреждение за вълни цунами, но властите се опасяват, че може да  последват още трусове. \r\nВ края на месец януари в Индонезия бе регистрирано земетресение със сила от 6 по скалата на Рихтер, което предизвика паника в региона на Амбон, където живеят около 350 хил. души. \r\n*** Талибаните публикуваха отворено писмо, в което призовават САЩ да започнат мирни преговори с ръководството на групировката, пише вестник The Guardian, като отбелязва, че това е неочаквано действие във времето на увеличаващите се кръвопролития в Афганистан. Изданието припомня, че само за последния месец нападения на Талибаните доведоха до смъртта на около 150 цивилни. \r\n„Ако политиката на сила продължи да се ползва в следващите 100 години, няма да има промяна в резултата от последните шест месеца, когато бе въведена новата стратегия на Тръмп“ за войната в Афганистан, се казва в разпространеното от говорителя на терористичната организация съобщение. Вестникът отбелязва, че в опит да се убеди американската общественост, че войната е невъзможна за печелене от САЩ, Талибаните привеждат данни, показващи над 3,500 „жертви от армията на САЩ и не само“. Терористичната групировка сочи също така, че разполага с „международна подкрепа“, въпреки че в писмото не е споменато кои страни стоят рамо до рамо с Талибаните, макар британското издание да смята, че това са Русия и Иран. Като добър знак обаче се приема призива към „американския народ“ и „миролюбивите сенатори“ да укажат натиск върху американския президент Доналд Тръмп за започване на мирни преговори.  \r\nСпоред изказване на американския държавен секретар Рекс Тилърсън направено по-рано, САЩ биха се съгласили за започнат преговори само с някои от по-умерените талибани, които биха влезли в афганистанското правителство. \r\nПо думите на Майкъл Семпъл, професор в Университета на кралицата в Белфаст, „талибаните отказаха да водят преговори с правителството в Кабул и за да легитимират позицията си сега се преструват на отворени за разговори със САЩ“. Според Саймън Гас, бивш сътрудник на НАТО в Афганистан, талибаните най-вероятно се страхуват, че победата над „Ислямска държава“ и обещанията на Доналд Тръмп за увеличаване на американското военно присъствие в Афганистан няма да доведе до нищо добро за терористичната групировка.  \r\n*** Общо 17 души са убити след масова стрелба в училище във Флорида. Нападателят е идентифициран като 19-годишният Николас Круз, който е бил ученик в същото училище за кратък период от време, преди да бъде изключен заради „проблеми с дисциплината“, пише вестник The Telegraph. Според Скот Израел, шериф на окръга, Круз е разполагал с полуавтоматично оръжие AR-15 и голям брой пълнители и патрони. Според шерифа, полицията е в процес на проверка на неговите профили в социалните мрежи, като органите на реда намират някои от неговите съобщения за „изключително притеснителни“, но Израел отказа да предложи повече информация. \r\n12 от жертвите са били убити в сградата на училище, двама от тях в двора, един е застрелян на близката улица, а последните двама са издъхнали на път за болницата. Сред жертвите са не само възрастни, но и деца. Други 16 души са ранени. \r\nСпоред данни на някои ученици, в училището е пусната противопожарната аларма и всички са излезли на двора, където е започнала стрелбата. По време на двучасовата операция на полицията по залавянето на Круз, учениците са се скрили в класните стаи и хранилища. \r\nПо данни на Чад Уилямс, 18-годишно момче и ученик в училището, Круз е бил обсебен на тема оръжие. \r\nВ учебното заведение в град Паркленд учат над три хиляди деца и юноши, учителскитя състав наброява почти 130 души.  \r\n***", "date": "2018.02.15", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/02/15/2488660/daily-express-dve-silni-zemetreseniya-sa-useteni-v-indoneziya.html", "text": "Две силни земетресения са усетени в Индонезия край региона Посо и залива Томини, пише британският вестник Daily Express. Двата труса са се случили към 23:30 и 00:30 часа българско време, като са били с магнитуд от 4,6 и 4,9 по скалата на Рихтер. \r\nНе е издадено предупреждение за вълни цунами, но властите се опасяват, че може да  последват още трусове. \r\nВ края на месец януари в Индонезия бе регистрирано земетресение със сила от 6 по скалата на Рихтер, което предизвика паника в региона на Амбон, където живеят около 350 хил. души. : Цанко Цолов", "date": "2018.02.15", "title": "Daily Express: Две силни земетресения са усетени в Индонезия"}
{"url": "http://www.focus-news.net/news/2018/02/15/2488665/tass-zaradi-silniya-vyatar-na-zimnata-olimpiada-sa-postradali-16-dushi.html", "text": "Заради силния вятър на Олимпиада в Пьончан са пострадали 16 души, заяви представителят на организационния комитет на игрите Сун Пак Ю, предава ТАСС. Трима от пострадалите са зрители, докато останалите 13 са сътрудници и служители на комитета, не се съобщава за ранени спортисти. Заради вятъра обаче около 60 палатки са получили леки щети, а множество знаци са повредени или разскъсани. : Цанко Цолов", "date": "2018.02.15", "title": "ТАСС: Заради силния вятър на Зимната Олимпиада са пострадали 16 души"}
{"url": "http://www.focus-news.net/news/2018/02/15/2488649/afp-17-dushi-sa-ubiti-sled-strelbata-vav-florida.html", "text": "17 души са убити след масовата стрелба в училище в град Паркленд, Флорида, съобщава AFP, като се позовава на данни от местния шериф. Според него, сред убитите са не само  ученици, но и възрастни хора, въпреки че по първоначална информация не е ясно дали има загинали учители. Заподозреният, който бе арестуван след двучасова операция, е идентифициран като Николаус Круз, бивш ученик в училището, който е бил изключен заради лоша дисциплина. Полицията вече е започна да проверява неговия блок и профили в социалните мрежи в търсене на мотив. : Цанко Цолов", "date": "2018.02.15", "title": "AFP: 17 души са убити след стрелбата във Флорида"}
{"url": "http://www.focus-news.net/news/2018/02/15/2488667/reuters-donald-tramp-i-shindzo-abe-sa-se-saglasili-da-prodalzhat-s-natiska-sreshtu-severna-koreya.html", "text": "Американският президент Доналд Тръмп и японският министър-председател Шиндзо Абе са провели телефонен разговор, като двамата са се съгласили да продължат с натиска срещу Северна Корея, предава Reuters, като се позовава на данни от японското Министерство на външните работи. \r\nСпоред двамата „не може да има смислен диалог“, докато Северна Корея не се съгласи на „пълна, проверима и необратима денуклеаризация“, се казва в разпространеното в четвъртък съобщение.\r\n„Да се води диалог просто за да има диалог е безсмислено“, заяви Абе пред репортери, малко след проведения разговор. : Цанко Цолов", "date": "2018.02.15", "title": "Reuters: Доналд Тръмп и Шиндзо Абе са се съгласили да продължат с натиска срещу Северна Корея"}
{"url": "http://www.focus-news.net/news/2018/02/15/2488670/pregled-na-mezhdunarodnite-novini-do-6-chasa-agentsiya-fokus.html", "text": "НАТО призовава Русия към прозрачност по въпроса за възможното разполагане на тактически ракетни комплекси „Искандер“ в Калининградската област и като цяло във военната дейност в ексклава. Това заяви в сряда генералният секретар на Алианса Йенс Столтенберг на пресконференция след първия ден на срещата на министрите на отбраната на страните от западния отбранителен съюз.\r\n„Засега не наблюдаваме никакво постоянно разместване на „Искандер“ в Калининград, но виждаме, че Русия развива там военна инфраструктура и засилва военното си присъствие. Призоваваме я към максимална прозрачност“, подчерта Столтенберг.\r\nНорвежкият политик потвърди също, че министрите са взели решение за създаването на две нови командни структури на НАТО. Къде обаче ще бъдат изградени и какъв ще бъде броят на персонала в тях ще бъде прието на срещата през юни. По-рано в медиите се появи информация, че единият от центровете ще бъде базиран в Германия, а другият – в САЩ. \r\nАгенция „Фокус“ припомня:\r\nПо-рано бе съобщено, че в руския ексклав е създадена инфраструктура за разгръщане на оперативно-тактическия комплекс „Искандер-М“. Това разкри командирът на дислоцираната в региона 152-ра ракетна бригада Анатолий Городецкий. \r\n„Готовността за строително-монтажните работи по първия етап е 100%. В експлоатация са предадени осем мобилни укрития (ТМУ), котелно помещение, инженерна мрежа, завършено е благоустройството“, подчерта командирът на дислоцираната в региона 152-ра ракетна бригада Анатолий Городецкий във видеовръзка за Дните на отворените врати в Министерството на отбраната на Руската федерация. Същевременно военният министър на Москва Сергей Шойгу допълни, че са получени три комплекта системи „Искандер-М“.\r\nЗа първи път за разполагане на комплексите „Искандер-М“ в Калининградската област в отговор на разгръщането на американски противоракетни системи (ПРО) в Полша и в Чешката република в Москва се заговори през 2008 г., когато президентският пост заемаше Дмитрий Медведев. Към настоящия момент практически всички ракетни бригади на Сухопътните войски на Руската федерация разполагат с „Искандер-М“. Изключение правеше единствено Калининградската област.\r\n*** Инцидентът със стрелба пред централата на Агенцията за национална сигурност на САЩ (АНС) не е свързана с тероризма, според информация от служител на ФБР.\r\n„Няма индикации, че това има връзка с тероризма\", заяви специалният агент на ФБР Гордън Джонсън.\r\nТрима души са арестувани, след като автомобилът им се вряза във входа на АНС във Форд Мийд, щата Мериленд, потвърди Джонсън. Един от тях е ранен и откаран в болница, а другите двама са задържани. Двама други - полицейски служител на АНС и свидетел на инцидента, също са пострадали и са настанени в болница, допълни агентът.\r\n*** Турция ще подпише споразумение с Русия за доставката на втори полк на системи за противоракетна отбрана С-400 „Триумф“ през 2020 г.\r\n„След завършването на доставката на първия полк през май-юни 2020 г., страните планират да подпишат нов договор за доставката на втория полк С-400 през 2021 г. Списъкът на доставките ще бъде подобен на този, включен в първият договор\", разкри руски източник.\r\nСъгласно думите му, новата сделка ще включва частично локализиране на производството с някои турски фирми, произвеждащи определени „не от решаващо значение\" части от системите С-400.\r\nПрез декември миналата година Турция подписа споразумение с Русия за доставката на С-400, най-модерната руска противоракетна система. Сделката е на стойност 2,5 млрд. долара. С нея Турция стана първата държава от НАТО, която придобива С-400.\r\nС помощта на С-400 Анкара се стреми да изгради първата в Турция система за противоракетна отбрана и противоракетна защита, за да се предпази от заплахите в региона. Освен това договорът помага на Турция да развие своя собствена система за ПРО, тъй като предвижда предаване на ноу-хау технологии, подчертават от редакцията. \r\nС-400, предадена на въоръжение през 2007 г., е най-новото поколение руски ракетни системи. До този момент Москва е продала такива единствено на Китай и Индия. \r\n*** Системата за противовъздушната отбрана на Сирия е открила огън по израелски разузнавателен самолет в близост до град Ал Кунейтра, разположен на около 40 километра от столицата Дамаск, според данни от местни медии. Съгласно разпространената информация, сирийските противовъздушни системи са „открили огън по разузнавателен самолет, принуждавайки го да напусне сирийското въздушно пространство“. \r\nНа 10 февруари ПВО системите на Сирия свалиха израелски самолет F-16 след напрежение по границата между двете държави. \r\n*** Общо 17 души са убити след масова стрелба в училище във Флорида. Нападателят е идентифициран като 19-годишният Николас Круз, който е бил ученик в същото училище за кратък период от време, преди да бъде изключен заради „проблеми с дисциплината“. Според Скот Израел, шериф на окръга, Круз е разполагал с полуавтоматично оръжие AR-15 и голям брой пълнители и патрони. Според шерифа, полицията е в процес на проверка на неговите профили в социалните мрежи, като органите на реда намират някои от неговите съобщения за „изключително притеснителни“, но Израел отказа да предложи повече информация. \r\n12 от жертвите са били убити в сградата на училище, двама от тях в двора, един е застрелян на близката улица, а последните двама са издъхнали на път за болницата. Сред жертвите са не само възрастни, но и деца. Други 16 души са ранени. \r\nСпоред данни на някои ученици, в училището е пусната противопожарната аларма и всички са излезли на двора, където е започнала стрелбата. По време на двучасовата операция на полицията по залавянето на Круз, учениците са се скрили в класните стаи и хранилища. \r\nПо данни на Чад Уилямс, 18-годишно момче и ученик в училището, Круз е бил обсебен на тема оръжие. \r\nВ учебното заведение в град Паркленд учат над три хиляди деца и юноши, учителскитя състав наброява почти 130 души.  \r\n*** Американският държавен секретар Рекс Тилърсън пристига в четвъртък на официално посещение в Турция на фона на влошените отношения между Вашингтон и Анакра. Като част от визитата си, американският дипломат ще проведе среща с президента на страната Реджеп Тайип Ердоган.\r\nВ изявление от Министерството на външните работи в Анкара се пояснява, че Тилърсън ще се срещне и с турския си колега Мевлют Чавушоглу, в рамките на която двамата дипломати ще обменят мнения за международните и двустранните отношения. \r\nТилърсън пристига в Турция от Аман, столицата на Йордания, която бе една от спирките в обиколката му в Близкия изток.\r\nПо време на пресконференция дадена в Аман, Тилърсън коментира, че „Турция все още е важен партньор на НАТО и САЩ“, като Вашингтон ще се опита да „намери път за продължаване на взаимните действия в една и съща посока“. \r\n*** Терористичната групировка на Талибаните публикува отворено писмо, в което призовават САЩ да започнат мирни преговори с ръководството на групировката. Само за последния месец нападения на Талибаните доведоха до смъртта на около 150 цивилни. \r\n„Ако политиката на сила продължи да се ползва в следващите 100 години, няма да има промяна в резултата от последните шест месеца, когато бе въведена новата стратегия на Тръмп“ за войната в Афганистан, се казва в разпространеното от говорителя на терористичната организация съобщение. В опит да се убеди американската общественост, че войната е невъзможна за печелене от САЩ, Талибаните привеждат данни, показващи над 3,500 „жертви от армията на САЩ и не само“. Терористичната групировка сочи също така, че разполага с „международна подкрепа“, въпреки че в писмото не е споменато кои страни стоят рамо до рамо с Талибаните. Като добър знак обаче се приема призива към „американския народ“ и „миролюбивите сенатори“ да укажат натиск върху американския президент Доналд Тръмп за започване на мирни преговори.  \r\nСпоред изказване на американския държавен секретар Рекс Тилърсън направено по-рано, САЩ биха се съгласили за започнат преговори само с някои от по-умерените талибани, които биха влезли в афганистанското правителство. \r\nПо думите на Майкъл Семпъл, професор в Университета на кралицата в Белфаст, „талибаните отказаха да водят преговори с правителството в Кабул и за да легитимират позицията си сега се преструват на отворени за разговори със САЩ“. Според Саймън Гас, бивш сътрудник на НАТО в Афганистан, талибаните най-вероятно се страхуват, че победата над „Ислямска държава“ и обещанията на Доналд Тръмп за увеличаване на американското военно присъствие в Афганистан няма да доведе до нищо добро за терористичната групировка.  \r\n*** Американският президент Доналд Тръмп и японският министър-председател Шиндзо Абе са провели телефонен разговор, като двамата са се съгласили да продължат с натиска срещу Северна Корея, според данни от японското Министерство на външните работи. \r\nСпоред двамата „не може да има смислен диалог“, докато Северна Корея не се съгласи на „пълна, проверима и необратима денуклеаризация“, се казва в разпространеното в четвъртък съобщение.\r\n„Да се води диалог просто за да има диалог е безсмислено“, заяви Абе пред репортери, малко след проведения разговор. \r\n*** 15 души, членове на частна руска военна групировка, са убити при експлозия в Сирия, според данни от базираната в Лондон Сирийска обсерватория за човешки права. Според разпространеното съобщение, групата е била съставена от подкрепящи сирийския режим бойци и руски частни наемници. Взривът е прогърмял в оръжеен склад на руската компания, като освен 15-те нейни служители са загинали и още осем души от подкрепящите Башар Асад сили. Инцидентът е станал в провинция Деир ез-Зор. Не е съобщена причината за взрива. \r\nСамо седмица по-рано смесен отряд от подкрепящи режима сили и руска частна военна компания се сблъскаха с подкрепяните от САЩ „Сирийските демократични сили“. Произшествието стана недалеч от мястото на сблъсъка, където се намират и едни от най-големите нефтени полета в Сирия, в момента контролирани от Сирийските демократични сили.\r\n***", "date": "2018.02.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/15/2488655/upravlyavashtite-osadiha-lukovmarsh-i-prizovaha-polititsite-da-ne-spekulirat-s-temata-obzor.html", "text": "На 13 февруари БСП се обърна към премиера Бойко Борисов по повод планираното провеждане на „Луковмарш” на 17 февруари. „Очевидно, манифестиращите през последните 15 години в София с портретите на генерал Христо Луков не мислят, че фашизмът е бил тирания“, заявиха от левицата. В позицията си опозицията посочи: „БСП многократно, на практика всяка от последните 15 години, е изразявала протест срещу провеждането на „Луковмарш“. Ако някой днешен младеж няма ясни представи за най-новата ни история, то настоящото поведение на правителството, което се опитва да се скрие зад гърба на софийския кмет, г-жа Йорданка Фандъкова, е недопустимо. Проблемът за проявата „Луковмарш“ е на правителството на България“. БСП попита премиера дали си дава сметка, че по време на управлението му, български крайно десни радикали изразяват почит към един откровен фашист. Според опозицията силите, които се стараят да реабилитират фашизма днес, прикриват факта, че по решение на Великите сили се провеждат трибунали за съдене на виновниците за въвличане на държавите на страната на Хитлер. „Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер“, изтъкнаха от БСП. Левицата заяви, че Бойко Борисов е изправен пред избор - или да реабилитира фашизма или да се изправи срещу него.\r\nВ отговор от парламентарната трибуна от ГЕРБ обявиха, че премиерът и партията никога и по никакъв начин не са се солидаризирали с „Луковмарш“. Управляващите бяха категорични, че се борят срещу всяка антидемократична идеология, каквито са идеологиите на националсоциализма, фашизма и комунизма. Депутатът Тома Биков посочи, че ГЕРБ ще продължава да твърди, че „Народният съд“ е престъпление, защото историческите факти и историческата истина са на тяхна страна. Той даде пример със спасителя на българските евреи Димитър Пешев, който е осъден от същия „Народния съд“ на 15 години затвор „за фашистка дейност и антисемитизъм“. Тома Биков припомни, че в парламента БСП са се опитали да бойкотират отдаването на почит на загиналите хиляди хора след преврата от 9 септември 1944 година. По думите му от БСП са поискали оставката на образователния министър Красимир Вълчев, защото 28 години след рухването на комунистическия режим е предвидено, учениците да изучават понятия като терор, атентат, комунизъм, съветизация, диктатура на пролетариата, експроприация, Комунистически интернационал, безпартиен режим, Народен съд, репресивен апарат, „трудововъзпитателни общежития“ (лагери) и др. Според ГЕРБ ръководството на БСП е изпаднало в тежка криза на националната, идеологическата и цивилизационната си идентичност. „Ръководството на БСП е в ситуация, в която пропагандира тезата, че има два вида политическо насилие – лошо, преди 9 септември 1944 година и добро след 9 септември 1944 година, справедливо – извършено от тоталитарната комунистическа държава и несправедливо – извършено след преврата от 1923 година и по време на Втората световна война“, заявиха от ГЕРБ.\r\nЗам.-външният министър Георг Георгиев призова политиците да не спекулират с „Луковмарш“ за съмнителни и временни дивиденти. Той уточни, че се изказва по темата в качеството си на национален координатор за борба с антисемитизма и във връзка „с едно тревожно и в голяма степен срамно събитие, което се задава“. Зам.-външният министър изрази надежда „Луковмарш“ да не се проведе, особено в такъв важен исторически момент, който би могъл да ни отклони от пътя на европейско развитие.„Фокус“ припомня: На 9 февруари в парламента ДПС и „Обединени патриоти“ влязоха в спор заради антисемитизма и „Луковмарш“. Според ДПС крайните националисти минират неимоверните усилия на Бойко Борисов за решаването на проблема между ЕС и Турция. Депутатът Джейхан Ибрямов заяви, че крайните националисти освен антисемитски действия и ксенофобски изявления, предявяват и териториални претенции към наши съседи като Македония и Гърция с техни участия и изяви по телевизията. От „Обединени патриоти“ изтъкнаха, че нямат нищо общо с организирането на шествия, насочени към расова омраза и антисемитизъм. „Единствената партия, който насажда вече почти 3 десетилетия омраза в България, това е ДПС”, заяви депутатът Юлиан Ангелов.\r\nБиляна ИВАНОВА", "date": "2018.02.15", "title": "Управляващите осъдиха „Луковмарш“ и призоваха политиците да не спекулират с темата (ОБЗОР)"}
{"url": "http://www.focus-news.net/news/2018/02/15/2488669/telata-na-mazh-i-zhena-byaha-namereni-v-avtomobil-kray-pamporovo-vodeshta-versiya-e-ubiystvo-i-samoubiystvo-obzor.html", "text": "Телата на мъж и жена бяха намерени застреляни в автомобил по пътя между Пампорово и Стойките. На извънреден брифинг на Окръжната прокуратура в Смолян бе съобщено, че се работи по всички версии, но водеща е убийство и самоубийство. Сигналът за откритите тела в лек автомобил „Ауди ТТ“ с пловдивска регистрация е получен около 23.35 часа на 13 февруари. Мъжът е на 48 години, собственик на леката кола, а жената на 41 години. Двамата са от град Пловдив. Жената има три огнестрелни рани – две в гърдите и една в главата, а мъжът има една рана в главата. В скута на мъжа е намерен незаконно притежаван пистолет „Макаров“, за който лицето е нямало разрешително. Двамата са живеели във фактическо съжителство. Жената е работила в Пампорово като банков служител от два дни и е пристигнала в района в понеделник. За мъжа няма данни за постоянна трудова заетост, като е ясно само, че е бил музикант. И двамата имат по едно дете от предишни бракове, като жената е разведена, а мъжът е вдовец. Телата са приведен за аутопсия в МБАЛ – Смолян. Предстоят експертизи, за да се установи дали това е оръжието, с което е извършено престъплението. На място са открити гилзи и куршуми. Назначена е тройна експертиза по случая, предстои да бъдат извършени разпити на свидетели за установяване на други факти и обстоятелства, довели до случая.", "date": "2018.02.15", "title": "Телата на мъж и жена бяха намерени в автомобил край Пампорово, водеща версия е убийство и самоубийство (ОБЗОР)"}
{"url": "http://www.focus-news.net/news/2018/02/15/2488654/the-telegraph-17-dushi-sa-ubiti-sled-strelba-vav-florida-zapodozreniyat-e-arestuvan.html", "text": "Общо 17 души са убити след масова стрелба в училище във Флорида. Нападателят е идентифициран като 19-годишният Николас Круз, който е бил ученик в същото училище за кратък период от време, преди да бъде изключен заради „проблеми с дисциплината“, пише вестник The Telegraph. Според Скот Израел, шериф на окръга, Круз е разполагал с полуавтоматично оръжие AR-15 и голям брой пълнители и патрони. Според шерифа, полицията е в процес на проверка на неговите профили в социалните мрежи, като органите на реда намират някои от неговите съобщения за „изключително притеснителни“, но Израел отказа да предложи повече информация. \r\n12 от жертвите са били убити в сградата на училище, двама от тях в двора, един е застрелян на близката улица, а последните двама са издъхнали на път за болницата. Сред жертвите са не само възрастни, но и деца. Други 16 души са ранени. \r\nСпоред данни на някои ученици, в училището е пусната противопожарната аларма и всички са излезли на двора, където е започнала стрелбата. По време на двучасовата операция на полицията по залавянето на Круз, учениците са се скрили в класните стаи и хранилища. \r\nПо данни на Чад Уилямс, 18-годишно момче и ученик в училището, Круз е бил обсебен на тема оръжие. \r\nВ учебното заведение в град Паркленд учат над три хиляди деца и юноши, учителскитя състав наброява почти 130 души.  : Цанко Цолов", "date": "2018.02.15", "title": "The Telegraph: 17 души са убити след стрелба във Флорида, заподозреният е арестуван"}
{"url": "http://www.focus-news.net/news/2018/02/15/2488664/cnn-masovata-strelba-vav-florida-napadatelyat-e-nosel-protivogaz-i-razpolagal-s-dimni-granati.html", "text": "19-годишният Николас Круз, който уби 17 души в училище в американския щат Флорида, е носил противогаз и разполагал с димни гранати, съобщава CNN, като се позовава на информация от сенатор Бил Нелсън. Не е ясно дали гранатите са били използвани, но е известно, че Круз е пуснал противопожарната аларма за да се съберат всички учители и ученици на едно място, след което стрелецът е открил огън. : Цанко Цолов", "date": "2018.02.15", "title": "CNN: Масовата стрелба във Флорида: Нападателят е носел противогаз и разполагал с димни гранати"}
{"url": "http://www.focus-news.net/news/2018/02/15/2488676/aktualna-patna-obstanovka.html", "text": "Температурите са в интервала от –14° до 6°. Времето над страната е с променлива облачност. Слаб до умерен вятър духа в областите: Варна, Велико Търново, Добрич, Пазарджик, Разград, Силистра, Смолян, Търговище и Шумен. Дъжд вали в област Кърджали. Пътните настилки са предимно мокри, като по високите и усойни места са частично заснежени, заледени и обработени. Това съобщиха от пресцентъра на Агенция \"Пътна инфраструктура\". \r\nНамалена видимост поради мъгла:\r\n- до 50 м има в района на Скравена /обл. София/;\r\n- до 200 м има в районите на Априлци и Ябланица /обл. Ловеч/.\r\nІІ. Състояние на автомагистралите:\r\nАМ „Тракия“:\r\nОбласт София: До 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nПрез светлата част от деня движението в тунел \"Траянови врата\" в посока Бургас се осъществява в една лента поради ремонтни дейности на осветителната инсталация в изпреварващата лента. Движението се извършва поетапно в двете ленти до 15.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” – забранено е преминаването за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” – целогодишно е забранено движението на МПС над 10 т;\r\n- „Дюлински” - целогодишно е забранено движението на МПС над 3,5 т;\r\n- „Пампорово” - целогодишно е забранено движението на МПС над 3,5 т; \r\n- „Петрохан” – забранено е движението на МПС над 12 т;\r\n- „Превала” – забранено е движението на МПС над 12 тона с ремаркета и полуремаркета;\r\n- „Твърдишки” - целогодишно е забранено движението на МПС над над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. \r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: до 01.09.2018 г. е забранено движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва до 31.03.2018 г.:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Временно движението по път ІІ-37 Батак – Доспат се ограничава МПС над 12 тона с ремаркета и полуремаркета поради снегопочистване.\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в платното в посока Асеновград поради ремонтни дейности до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път ІІ-37 Батак – Доспат се ограничава МПС над 12 тона с ремаркета и полуремаркета поради снегопочистване.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8652: Временно движението по път ІІІ-8652 Неделино - с. Старцево при км 24+800 се осъществява в една лента поради срутване на скална маса. Участъкът е сигнализиран с пътни знаци. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.15", "title": "Актуална пътна обстановка"}
{"url": "http://www.focus-news.net/news/2018/02/15/2488677/pleven-tir-se-e-obarnal-po-pat-i-3-pleven-lukovit-v-rayona-na-s-radomirtsi-obshtina-cherven-bryag.html", "text": "ТИР се е обърнал по път I-3 Плевен - Луковит в района на с. Радомирци, община Червен бряг, съобщи слушател на Радио „Фокус“. Инцидентът е в близост до остър завой. На мястото има полиция, а движението се отбива.", "date": "2018.02.15", "title": "Плевен: ТИР се е обърнал по път I-3 Плевен - Луковит в района на с. Радомирци, община Червен бряг"}
{"url": "http://www.focus-news.net/news/2018/02/15/2488674/pleven-vremenno-e-ogranicheno-dvizhenieto-po-pat-i-3-pleven-lukovit-v-rayona-na-s-radomirtsi.html", "text": "Временно е ограничено движението по път I-3 Плевен - Луковит в района на с. Радомирци, поради пътнотранспортно произшествие, събощават от пресцентъра на Агенция Пътна инфраструктура. Шофьорите да се движат с повишено внимание и съобразена скорост по обходен маршрут през с. Ракита.", "date": "2018.02.15", "title": "Плевен: Временно е ограничено движението по път I-3 Плевен - Луковит в района на с. Радомирци"}
{"url": "http://www.focus-news.net/news/2018/02/15/2488678/predstoyashti-mezhdunarodni-sabitiya-za-15-fevruari-agentsiya-fokus.html", "text": "Българската столица ще бъде домакин на Интерпарламентарната конференция за Общата външна политика и политиката за сигурност(ОВППС). \r\n*** Държавният секретар на САЩ Рекс Тилърсън пристига на двудневно посещение в Турция.\r\n*** След визитата си в Сърбия министърът на външните работи на ФРГ Зигмар Габриел пристига на посещение в Косово.\r\n*** Втори ден на срещата на министрите на отбраната на страните от НАТО.\r\n*** Мисията за подкрепа на ООН в Афганистан (UNAMA) публикува последния си доклад за броя на цивилните жертви.\r\n***", "date": "2018.02.15", "title": "Предстоящи международни събития за 15 февруари (Агенция „Фокус“)"}
{"url": "http://www.focus-news.net/news/2018/02/15/2488679/predstoyashti-sabitiya-v-stranata-za-15-fevruari-agentsiya-fokus.html", "text": "***\r\nПрезидентът Румен Радев ще посети Българската телеграфна агенция по повод 120-годишнината на медията. Държавният глава ще присъства на редакционния съвет на БТА и ще приветства журналистите по случай годишнината.\r\n***\r\nВ Големия салон на Българската академия на науките президентът Румен Радев ще присъства на тържественото отбелязване на 120-годишнината от създаването на Съюза на математиците в България. \r\n***\r\nВ Националния дворец на културата ще се състои двудневна Неформална среща на министрите на външните работи „Гимних“. От 13.00 часа пред входа на НДК ще могат да бъдат задавани въпроси на пристигащите участници в срещата. От 16.00 и от 18.00 часа ще започнат работни заседания, посветени на Западните Балкани и Корейската народно-демократична република. Във втория ден към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят петте външни министри от страните кандидатки за членство: Албания, Бившата югославска република Македония, Сърбия, Турция и Черна гора.\r\n***\r\nОт 09.00 часа ще се състои заседание на Народното събрание.\r\n***\r\nот 09.30 до 18.00 часа в Аулата на СУ „Св. Климент Охридски“ ще се състои конференция „София казва „не“ на словото на омразата и екстремизма“. \r\n***\r\nВ 09.30 часа в зала „Джон Атанасов“ в „София Тех Парк“ ще се състои двудневна Международна конференция за бъдещето на Европейския социален фонд на тема „Инвестиции в хората – пътят напред“. \r\n***\r\nОт 09.30 часа ХV състав на Специализирания наказателен съд ще гледа делото срещу Алексей П., Антон П. , Кирил Т. и др. за организиране и ръководене на организирана престъпна група. \r\n***\r\nОт 10.00 часа VII състав  на Специализирания наказателен съд ще гледа делото срещу Иван И., Христо Г., Ани С. и др. за организиране и ръководене на организирана престъпна група. \r\n***\r\nОт 10.00 часа VIII състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.\r\n***\r\nОт 10.00 часа XIV часа Специализирания наказателен съд ще гледа делото срещу Бисер Г., Владимир В., Владимир В. и Михаил А. за организиране и ръководене на организирана престъпна група. \r\n***\r\nОт 10.00 часа в Националния пресклуб на БТА Гражданска инициатива „Да спасим Кара дере” ще даде пресконференция на тема „Парламентът чества 139 години от основаването си, ще гласува ли промените в Закона за земеделските земи в нарушение на правилника си?“.\r\n***\r\nВ 11.00 часа в Големия салон на БАН ръководителят на общоакадемичния проект „Траките“ чл.-кор. Васил Николов ще представи книгата „Тракийската древност: технологични и генетични изследвания, история и нематериално наследство“.\r\n***\r\nВ 11.00 часа в Аулата в Аджибадем Сити Клиник Болница Токуда ще се състои пресконференция, на която ще бъдат представени подробности за нова Клиника по Нуклеарна медицина, нов линеен ускорител в Отделението по Лъчелечение и напълно реновирано крило за Клиниката по Ортопедия и травматология и отделението по Физикална и рехабилитационна медицина.\r\n***\r\nОт 11.20 часа в ЦНСТ за деца и младежи „Паисий Хилендарски“  в ж.к. „Люлин“ 1, Направление „Архитектура и градоустройство“ – СО съвместно с преподавателите и учениците от 143 – то ОУ „Георги Бенковски“, под патронажа на Главния архитект на Столична община арх. Здравко Здравков, ще дарят уреди за спорт, закупени след благотворителна изложба базар. \r\n***\r\nОт 11.30 часа пред сградата на Столична община ще се състои протест под надслов „Не на насилието в детски градини и училища\".\r\n***\r\nВ 12.00 часа пред Министерство на околната среда и водите ще се проведе протест под надслов „Подари обедната си почивка на Пирин“.\r\n***\r\nОт 12.00 часа в Националния пресклуб на БТА Българският енергиен и минен форум ще даде пресконференция на тема „Реформите в енергетиката и очакваното отражение върху пазара на електроенергия и природен газ“. \r\n***\r\nОт 13.45 в зала „Родопи“ в Интер Експо Център ще се състои лекция на тема „Маркетингът за туристическия бизнес през 2018: Тенденции и възможности\". Събитието е част от „Ваканция и СПА Експо“. \r\n***\r\nОт 16.00 часа в централното фоайе на Университетската библиотека на СУ ще бъде открита изложбата „Новите седмочисленици“.\r\n***\r\nОт 18.00 часа в Мраморно фоайе, I етаж на Столична библиотека ще бъде представена новоизлязлата книга от Николай Иванов  „Нови доказателства за гроба и костите на Левски и Бенковски“ със специалното участие на проф. Пламен Павлов.\r\n***\r\nОт 18.00 часа в Двореца, пл. „Княз Aлександър I“, ще бъде представена изложба на художника Константин (Кочо) Гърнев (1893-1966), подготвена от екипа на галерия „Виктория“ и Националната галерия.\r\n***\r\nОт 13.30 часа, на Голяма сцена, в сградата на Драматичен театър „Никола Вапцаров”-Благоевград ще се проведе пресконференция по повод ПРЕМИЕРАТА на спектакъла „НОЖИЦА - ТРЕПАЧ” от Паул Портнер.\r\n***\r\nОт 14.00 часа в голямата зала на първия етаж на Областната администрация – Бургас, Комисията за защита от дискриминация ще проведе пресконференция, на която ще даде подробности за Национална кампания за достъпна архитектурна среда под наслов „ДОСТЪПНА БЪЛГАРИЯ“.\r\n***\r\nОт 16.30 до 18.00 часа в централата на ПП ГЕРБ на улица „Конт Андрованти\" 5, общинският съветник Пеньо Мечков ще има приемен ден за граждани. \r\n***\r\nОт 18.00 часа в зала „Петя Дубарова“ доц. д-р Андроника Мàртонова от Институт за изследване на изкуствата към БАН ще изнесе публична лекция, посветена на източноазиатското кино.\r\n***\r\nОт 11.45 часа в Национално училище по изкуствата „Добри Христов“ ще се състои официална церемония за стартиране на основните дейности по проект „Реконструкция и модернизация на НУИ „Добри Христов“, гр. Варна“, финансиран по Оперативна програма „Региони в растеж“ 2014-2020 г. с бенефициент Министерство на културата. \r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1  общинският съветник Станислав Иванов ще има приемен ден за граждани. \r\n*** \r\nОт 11.00 часа на стадион \"Ивайло\" ще се проведе пресконференция преди началото на пролетния полусезон. -\r\n*** \r\nОт 15.30 часа в малкия салон на МОБАЛ \"Д-р Стефан Черкезов\" ще се проведе Открит урок по първа долекарска помощ за учениците от БМЧК при СУ \"Вичо Грънчаров\" - Горна Оряховица. \r\n*** \r\nОт 14.30 часа в сградата на Завод 2 на „Екстрапак“ ООД, село Леденик ще се проведе пресконференция за стартиране на проект „Подобряване на енергийната ефективност в „Екстрапак“ ООД“, реализиран по Оперативна програма „Иновации и конкурентоспособност“ 2014-2020. \r\n*** \r\nОт 19.00 часа в малка зала на  МДТ „Константин Кисимов“ ще бъде представена пиесата „Духът на поета“.\r\n***\r\nВ Художествената галерия в града ще бъде открита изложба „Майстори на графичните техники“. \r\n***\r\nВ читалнята на Народно читалище „Йордан Йовков – 1870 г.“ ще се проведе час по четене – разкази за Васил Левски.\r\n***\r\nОт 17.30 часа в зала „Васил Караиванов” в Карлово ще бъде представена книгата на проф. Пламен Павлов „Левски: Другото име на свободата”. \r\n***\r\nОт 10.30 часа в Заседателната зала , етаж III на Община Плевен ще се състои встъпителна пресконференция за представяне на проекта „Основен ремонт и въвеждане на мерки за енергийна ефективност в ДФСГ„Интелект“-град Плевен“. В 12.00 часа в двора на ДФСГ „Интелект“ ще се проведе и официалната церемония „Първа копка“.\r\n***\r\nОт 09.00 часа в Общинския съвет ще се проведе редовната сесия на общинските съветници.\r\n***\r\nОт 09.15 часа в зала 1 на Районния съд ще се проведе заседание по делото срещу Николай Н., обвинен в присвояване на чужди пари. \r\n***\r\nОт 09.30 часа в зала 5 на Окръжния съд ще се проведе заседание по делото срещу Атанас Х., обвинен, че при управление на МПС е нарушил правилата за движение и по непредпазливост е причинил смъртта на моторист. \r\n***\r\nОт 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Хасково срещу присъда, с която Окръжен съд – Хасково е признал за виновен подсъдимия Петър Х. в това, че е опитал да внесе цигари без акцизен бандерол. \r\n***\r\nОт 11.30 часа в зала 1 на Апелативния съд ще се проведе заседание по делото, образувано по жалба на подсъдимия срещу присъда на Окръжен съд – Стара Загора, с която подсъдимият Георги И. е признат за виновен в опит за умишлено убийство. \r\n***\r\nОт 11.30 часа е зала 5 на Окръжния съд ще се проведе заседание по делото срещу Благой Н., обвинен, че при управление на МПС е нарушил правилата за движение и по непредпазливост е причинил смъртта на друг човек.\r\n***\r\nОт 13.30 часа в зала 10 на Районния съд ще се проведе заседание по делото срещу Кирил Рашков, обвинен в извършването на непристойни действия спрямо двама журналисти.        \r\n***\r\nОбщинските съветници от  ГЕРБ в Пловдив ще проведат приемни с гражданите, както следва:\r\nПетър Попов и Ясен Михайлов от 17.30 до 19.00 часа в офиса на  ГЕРБ в район „Западен” на ул.  „Царевец” № 9; Гошо Къчков, от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов, от 17.00 до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на  ГЕРБ в район „Южен” на ул.  „Академик Петър Динеков” № 1А. \r\n***\r\nОт 10.30 часа областният управител на област Русе Галин Григоров ще открие регионален форум на тема: „Дигитализация и бъдещето на труда – предизвикателства и възможни решения“.\r\n***\r\nОт 18.00 часа в зала „Петър Стойков“ ще бъде открита първата самостоятелна изложба живопис „Просто… багри“ на Иванка Дерекьовска. \r\n***\r\nОт 18.30 часа в РБ „Захарий Княжески“ ще бъде представен френският документален филм „Земя“. \r\n***\r\nОт 14.00 часа ще се проведе заседание на Общински съвет -Трън.\r\n***\r\nОт 11.00 часа в зала „Марица“ ще се проведе заседание на Комисията по заетост към Областния съвет за развитие в област Хасково.", "date": "2018.02.15", "title": "Предстоящи събития в страната за 15 февруари (Агенция „Фокус“)"}
{"url": "http://www.focus-news.net/news/2018/02/15/2488681/aktsenti-v-sutreshniya-blok-dobro-utro-balgariya-po-radio-fokus.html", "text": "Скандалната информация, появила се в медийното пространство, за строеж на джамия в Стара Загора провокира множество негативни реакции, призовавайки кмета на града да внесе повече ясно по темата. Какво стана повод за дебата и откъде се появиха спекулациите? За това и за други актуални теми от Стара Загора ще разговаряме в сутрешния блок „Добро утро, България“ по „Радио Фокус“ с кмета Живко Тодоров. Председателят на ЕК Жан Клод-Юнкер представи визията около Многогодишната финансова рамка на ЕС, свързана основно с неговите приоритети след 2020 година. Какви са предизвикателствата, които трябва да се имат предвид за по-нататъшното развитие на Общността и как те ще намерят отражение в разчетите на финансите? Какво е мястото на България при справянето с тях и как ще се справи страната ни с поетите ангажименти към страните от региона? Тези и още теми ще коментираме с еврокомисаря по цифрова икономика и общество Мария Габриел. След няколкото паднали лавини в Банско и спасяването на косъм на сноубордист е в сила най-високата степен за лавинна опасност. Как трябва да се действа при попадане в лавина? За опасностите, които крие планината и за безотговорността и липсата на информираност на туристите ще разговаряме с директора на ПСС при БЧК Емил Нешев. В минутите след 9.00 часа колегата Венцеслав Илчев ще ни разкрие какви са настроенията в Кюстендил около монтирането на камери за видеонаблюдение в детските градини и училищата. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.02.15", "title": "Акценти в сутрешния блок „Добро утро, България“ по „Радио Фокус“"}
{"url": "http://www.focus-news.net/news/2018/02/15/2488673/ria-novosti-ruskoto-posolstvo-v-sasht-izrazi-saboleznovaniyata-si-sled-masovata-strelba-vav-florida.html", "text": "Руското посолство в САЩ изрази своите съболезнования след масовата стрелба в училище във Флорида, при която загинаха 17 души, предава РИА Новости. \r\n„Шокирани сме заради стрелбата във Флорида. Скърбим заедно с тези, които загубиха свои близки и желаем скорошно възстановяване на ранените“, се казва в съобщението на дипломатическото ведомство, публикувано на официалната интернет страница на посолството в социалната мрежа „Туитър“. : Цанко Цолов", "date": "2018.02.15", "title": "РИА Новости: Руското посолство в САЩ изрази съболезнованията си след масовата стрелба във Флорида"}
{"url": "http://www.focus-news.net/news/2018/02/15/2488683/prezidentat-rumen-radev-shte-poseti-balgarskata-telegrafna-agentsiya-po-povod-120-godishninata-na-mediyata.html", "text": "От 11.00 часа президентът Румен Радев ще посети Българската телеграфна агенция по повод 120-годишнината на медията. Това съобщиха от прессекретариата на държавния глава. Държавният глава ще присъства на редакционния съвет на БТА и ще приветства журналистите по случай годишнината. Президентът ще се срещне с генералния директор Максим Минчев и с представители на ръководството на агенцията. \r\nВ 16.00 часа президентът Румен Радев ще присъства на тържественото отбелязване на 120-годишнината от създаването на Съюза на математиците в България. Празничната церемония ще се състои в Големия салон на Българската академия на науките (ул. „15 ноември“ №1).", "date": "2018.02.15", "title": "Президентът Румен Радев ще посети Българската телеграфна агенция по повод 120-годишнината на медията"}
{"url": "http://www.focus-news.net/news/2018/02/15/2488682/nimh-oblachnostta-otnovo-shte-se-uvelichi-maksimalni-temperaturi-shte-sa-mezhdu-4-i-9.html", "text": "Атмосферното налягане в сутрешните часове е по-ниско от средното за февруари. През деня ще се повишава и след обяд вече ще е по-високо от средното. Днес още преди обяд облачността отново ще се увеличи и в следобедните часове ще е значителна. Само на отделни места в крайните южни райони е възможно да превали слабо. Ще духа слаб, преди обяд в Северна и Източна България до умерен вятър от запад-северозапад. Максимални температури между 4° и 9°, в София около 3°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\nПо Черноморието облачността ще се увеличи и ще бъде предимно значителна. Преди обяд ще духа до умерен вятър от запад-северозапад, който след обяд ще се ориентира от североизток и ще отслабва. Максималните температури ще са 7-9°, температурата на морската вода е 5-7°. Вълнението на морето ще е 2-3 бала.\r\nНад планините ще е предимно облачно, на отделни места в южните планински райони ще превали слаб сняг. Ще духа умерен вятър със западна компонента, който след обяд ще започне да се ориентира от юг. Максималната температура на височина 1200 метра ще е около 0°, на 2000 метра – около минус 5°.", "date": "2018.02.15", "title": "НИМХ: Облачността отново ще се увеличи, максимални температури ще са между 4° и 9°"}
{"url": "http://www.focus-news.net/news/2018/02/15/2488671/17-dushi-sa-ubiti-pri-masova-strelba-v-uchilishte-vav-florida-obzor.html", "text": "19-годишно момче, разполагащо с полуавтоматично оръжие AR-15, откри огън в училище в град Паркленд в американския щат Флорида, убивайки 17 души. Шерифът на окръг Броуърд Скот Израел разкри, че нападателят е идентифициран като Николас Круз, бивш ученик в същото училище, изключен заради проблеми с дисциплината, като според негови съученици стрелецът е имал страст към оръжията и е заплашвал свои връстници и учители и преди. \r\nИнцидентът е станал малко след 14:00 часа следобед в сряда местно време (21:00 часа българско време). Круз се е появил в училището носейки противогаз, димни гранати и голямо количество муниции за оръжието си, след което е активирал противопожарната аларма. Когато повечето ученици и учители се събрали на едно място, 19-годишният е започнал да стреля, предизвиквайки паника. Множеството от хората са се барикадирали в класни стаи или хранилища. Полицията е отцепила района малко след това и започнала операция по залавянето на стрелеца, която продължи около два часа. Круз бе арестуван без да успее да рани или навреди на служителите на реда. \r\n12 от жертвите са били убити в сградата на училище, двама от тях в двора, един е застрелян на близката улица, а последните двама са издъхнали на път за болницата. Сред жертвите са не само възрастни, но и деца. Други 16 души са ранени, някои от които се намират в критично състояние. \r\nМестният шериф разкри на пресконференция, че е започнато разследване на мотивите на Круз и преглеждане на съобщенията му в социалните мрежи, някои от които според шерифа са „извънредно притеснителни“.  \r\nГубернаторът на щата Рик Скот определи случилото се като „чисто зло“, докато американският президент Доналд Тръмп изрази своите съболезнования на семействата на пострадалите. : Цанко Цолов", "date": "2018.02.15", "title": "17 души са убити при масова стрелба в училище във Флорида (ОБЗОР)"}
{"url": "http://www.focus-news.net/news/2018/02/15/2488680/reuters-demokraticheskata-partiya-na-sasht-poiska-edin-miliard-dolara-za-kibersigurnost-po-vreme-na-mezhdinnite-izbori.html", "text": "Демократическата партия поиска един милиард долара за подсилване на киберсигурността по време на междинните избори в САЩ, предава Reuters. Искането им е предизвикано от предупрежденията на директора на разузнавателните служби, който във вторник заяви, че Русия гледа на междинните избори през 2018 г. като на нова възможност да се намеси в американските вътрешни дела. \r\n„Не можем да позволим на руснаците да се смеят и радват на успехите, които имаха на предишните избори“, заяви председателят на фракцията на партията в Камарата на представителите Нанси Пелоси, говорейки за течащото разследване за евентуална руска намеса на президентските избори от 2016 г. \r\nПредложението на демократите няма подкрепата на нито един представител на републиканците в долната камара и най-вероятно няма да бъде прието. \r\nВ противовес, вицепрезидентът Майк Пенс заяви, че американците могат да се доверят на изборите от 2016 г., като освен това Пенс увери, че администрацията на Доналд Тръмп работи за да защити изборните системи. : Цанко Цолов", "date": "2018.02.15", "title": "Reuters: Демократическата партия на САЩ поиска един милиард долара за киберсигурност по време на междинните избори"}
{"url": "http://www.focus-news.net/news/2018/02/15/2488686/vratsa-edin-chovek-e-postradal-pri-katastrofa-na-bul-mito-orozov.html", "text": "Един човек е пострадал при катастрофа на бул. „Мито Орозов“ във Враца. Това съобщиха за Агенция „Фокус“ от пресцентъра на МВР. Лек автомобил с марка „БМВ“ се е завъртял. Водачът му е с травма. Инцидентът е станал към 6.00 часа тази сутрин. Движението в района на катастрофата не е затруднено.", "date": "2018.02.15", "title": "Враца: Един човек е пострадал при катастрофа на бул. „Мито Орозов“"}
{"url": "http://www.focus-news.net/news/2018/02/15/2488688/ministar-temenuzhka-petkova-shte-uchastva-v-sreshta-na-konsultativniya-savet-v-baku-za-izgrazhdane-na-yuzhniya-gazov-koridor.html", "text": "Министърът на енергетиката Теменужка Петкова ще участва в четвъртата среща на Консултативния съвет за изграждане на Южния газов коридор, която ще се проведе в Баку, Република Азербайджан. Това съобщиха от пресцентъра на Министерство на енергетиката. Предвижда се на заседанието представителите на Азербайджан, Албания, България, Грузия, Гърция, Италия, Турция, Хърватия, Черна гора, Великобритания, САЩ и Европейския съюз да обсъдят напредъка по реализацията на проекта. \r\nПо време на посещението си в Баку министър Петкова ще обсъди с министъра на енергетиката на Азербайджан Парвиз Шахбазов възможностите за задълбочаване на енергийното сътрудничество между двете страни. Тя ще се срещне и с министъра на земеделието и съпредседателя на Междуправителствената българо-азербайджанска комисия за икономическо сътрудничество Гейдар Асадов.", "date": "2018.02.15", "title": "Министър Теменужка Петкова ще участва в среща на Консултативния съвет в Баку за изграждане на Южния газов коридор"}
{"url": "http://www.focus-news.net/news/2018/02/15/2488689/denyat-15-fevruari-v-balgarskata-istoriya.html", "text": "През 2000 г. България започва преговори по присъединяването си към Европейския съюз. Първите теми са: култура, наука и образование, условия за развитие на малкия и средния бизнес, външнотърговски отношения и национална сигурност. През 1946 година излиза първият брой на седмичника за хумор и сатира “Стършел”. На 15 февруари са родени: книжовникът Райко Жинзифов, историкът и географ Павел Делирадев. На тази дата умират: писателят Симеон Радев, актьорът Тодор Колев. \r\n2001 г.\r\nНа 15 и 16 февруари в Пловдив се провежда среща на президентите на България, Турция и Румъния.\r\n2000 г.\r\nБългария започва преговори за присъединяване към Европейския съюз. Първите теми са: култура, наука и образование, условия за развитие на малкия и средния бизнес, външнотърговски отношения и национална сигурност.\r\n1997 г.\r\nСлужебният кабинет на Стефан Софиянски приема решение за въвеждане на валутен борд в България, които започва да функционира на 1 юли същата година.\r\nОсновните характеристики на валутния борд са следните:\r\n- валутният борд е задължен да купува и продава неограничено чужда валута срещу местна валута по определения в закона курс;\r\n- валутният борд поддържа валутен резерв, който покрива парите в обръщение;\r\n- валутният борд не провежда монетарна политика и не отпуска кредити на правителството.\r\nНай-видимият ефект от действието на валутния борд е намалението на инфлацията. Средната инфлация преди въвеждането на валутния борд е над 210% годишно, а след въвеждането му тя е по-малко от 6%. Ниската инфлация прави възможно по-дългосрочно планиране от страна на фирмите и отделните хора, което се отразява позитивно на икономическото развитие.\r\nИкономическият растеж преди валутния борд е средно минус 4,7% годишно, поради което между 1989 и 1997 година икономиката отбелязва икономически спад от 32%. След въвеждането на борда ръстът е положителен.\r\nВ периода до 1997 година инвестициите са намалявали средно с почти 9% годишно. След въвеждането на валутния борд инвестициите нарастват средно с над 19% годишно.\r\n1983 г.\r\nОт 15 до 19 февруари министърът на външните работи Петър Младенов е на посещение на в Мароко и Тунис. Петър Младенов е министър на външните работи от декември 1971 година до ноември 1989 година. Роден е през 1936 година с. Тошевци, Видинско. Следва философия в Софийския университет \"Св. Климент Охридски\", след което завършва Московския институт за международни отношения. Заема отговорни държавни постове: председател на Държавния съвет (ноември 1989 година - април 1990 година), президент на Народна република България (април - юли 1990 година). Петър Младенов умира през 2000 година.\r\n1982 г.\r\nВ София се открива юбилейна ретроспективна изложба \"100 години Владимир Димитров-Майстора\". Владимир Поппетров Димитров-Майстора е роден на 1 февруари 1882 г. в с. Фролош, Кюстендилско. Той е виден български живописец и график. Завършва Рисувалното училище в София. Посещава почти всички европейски галерии и Ню Йорк. Работи 4 години за американския сенатор д-р Чарлс Крейн; рисува около 300 работи по негова поръчка, повечето от които са в Америка. На фона на цветя и овощни дървета пресъздава образи на девойки, предимно от Кюстендилско - олицетворение на морална и физическа красота, жизненост и настроение. Член е на Световния съвет за мир. В творчеството си формира своеобразен национално-декоративен стил. Създава десетки автопортрети, цикъл \"Сватба\", \"Белят платно\", \"Циганка\", \"Кози\", \"Жътва\", пейзажи от Рим, Цариград, много рисунки. Умира на 24 септември 1960 г.\r\n1982 г.\r\nВ гр. Мерида, Венецуела, се откриват Дни на българската култура.\r\n1979 г.\r\nОт 15 до 17 февруари се провежда приятелско посещение в България на президента на Румъния и генерален секретар на РКП Николае Чаушеску. Николае Чаушеску е роден в с. Скорничешще на 8 януари 1918 г. Той е румънски държавник, общественик и политик. От 1969 г. Чаушеску е генерален секретар на РКП, председател е на Държавния съвет на СРР от 1967 г., върховен главнокомандващ на въоръжените сили от 1968 г., президент на СРР от март 1974 г. до декември 1989 г. Като ръководител на румънските комунисти и държавник той налага и усъвършенства тоталитарната система. Свален е от власт в резултат на преврат, извършен от ръководството на Румънската КП. Заедно със съпругата си Елена е обвинен в кражба на 1 млрд. долара от държавата. Двамата са разстреляни на 25 декември 1989 г. Погребани са в Генчя, Букурещ.\r\n1961 г.\r\nОт територията на България се наблюдава пълно слънчево затъмнение. Затъмнението е астрономическо явление, при което космическото тяло остава невидимо (напълно или частично) за земния наблюдател. Слънчево затъмнение се наблюдава, когато Луната се намира между Слънцето и Земята, т. е. когато Земята попадне в сянката на Луната. Слънчевите затъмнения се появяват само по време на новолуние. Слънчевото затъмнение се появява, ако в момент на новолуние ъгловото разстояние от Луната до най-близката връзка от орбитата £ не превишава повече 17,9°. През 223 лунни оборота около Земята (период, известен още на халдейците и наричан сарос), т. е. през всички 11 години и 11 дни стават едни и същи затъмнения. За една година има най-много 7 затъмнения - 5 или 4 слънчеви и 2 или 3 лунни; най-малко - 2 затъмнения (ако са само 2, те са винаги слънчеви). Затъмненията, които се наблюдават от Северното и Южното полукълбо, са различни. Лунните и слънчевите затъмнения са наблюдавани още в Древността; в летописите на различни народи са съхранени много данни за тях. Това помага да се установят датите на някои важни исторически събития и да се изяснят съответствията между различните системи на календарното летоброене. Данните в стари документи позволяват да се уточнят движенията на Слънцето и Луната за период от няколко хилядолетия. Във връзка с голямото им значение за историята, хронологията, теоретичната астрономия Т. Ополцер (Австрия) през 80-те години на ХIХ в. изчислява моментите на 8 000 слънчеви и 5 200 лунни затъмнения (от 1207 г. пр. Хр. до 2163 г. сл. Хр.) и издава резултатите в монументалния труд \"Канон на затъмненията\". Данни за затъмненията от 1060 до 1715 г., наблюдавани от територията на Европейска Русия, оставя М. А. Вилиев (1915 г.), а най-точни и подробни изчисления на всички слънчеви затъмнения за 1998-2510 правят през 1966 г. Дж. Меус, Ч. Грожан и У. Вандерлен (Белгия).\r\n1946 г.\r\nЗа първи път е издаден вестник \"Стършел\", седмичник за хумор и сатира.\r\n1941 г.\r\nПодписано е споразумение за командването на германските войски на българска територия. България се намесва във Втората световна война след подписването на Тристранния пакт на 1 март 1941 г. и става съюзник на страните от хитлеристката Ос. Тя обаче не участва в никакви военни операции на съюзниците си. Под натиска на Оста на 13 декември 1941 г. България е заставена да обяви война на САЩ и Англия, но отново не се ангажира с преки военни действия. За разлика от другите сателити на Германия, като Унгария и Румъния, България не изпраща свои войски на Източния фронт. Независимо от тази позиция тя не е пощадена от държавите от антихитлеристката коалиция. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия. На 5 септември 1944 г. последва обявяване на война и от страна на СССР. На 8 септември части на Червената армия прекосяват от север българската граница. Тяхното присъствие улеснява правителствената промяна в страната, извършена на 9 септември 1944 г. Съставено е правителство на Отечествения фронт, което предприема незабавни мерки за действията срещу хитлеристка Германия, след като на 8 септември 1944 г. кабинетът на К. Муравиев и обявява война. По силата на Крайовския договор 1944 г. Югославия дава съгласието си за преминаване на части от българската войска през нейна територия като съставни части на Червената армия. България участва със свои войскови части в окончателния разгром на хитлеристка Германия през есента на 1944 г. и пролетта на 1945 г. Благодарение на това тя избягва надвисналата над нея опасност от нова национална катастрофа. Жертвите, които дава страната ни са повече от 32 000 души, но противниците на Германия не признават България за свой съюзник. Мирният договор между нея и държавите победителки във Втората световна война е сключен на 10 февруари 1947 г. в Париж.\r\n1920 г.\r\nБългарите в Добруджа подават мемоар до румънското правителство за даване на пълни политически права, за спиране на конфискацията на поземлената собственост, за връщане на отнетите църковни и училищни имоти и за отваряне на границата с България. Това е програмата на легалното българско национално движение в Добруджа до 1940 г.1920 г. \r\nНьойският мирен договор е ратифициран от Народното събрание. Подписан е на 27 ноември 1919 г. в парижкото предградие Ньой от министър-председателя Александър Стамболийски, а от страната на силите победителки - от ръководителите на техните делегации на Парижката мирна конференция (1919 - 1920). Влиза в сила на 9 август 1920 г. На България са наложени репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2% лихва върху общата сума за първата и 5% за следващите години. България е задължена да предаде на своите съседи (съюзници на съглашенските сили победителки) - Сръбско-хърватско-словенското кралство (от 1929 г. Югославия), Румъния и Гърция, определено число добитък, както и 250 000 т. въглища. Страната ни губи  Западна Тракия, която първоначално се предоставя за управление от самите западни съглашенски държави, които през 1920 г. я предоставят на Гърция. От България се отнема Южна Добруджа, както и гр. Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. На България е отнето правото да има наборна армия, като на нейно място се разрешава рекрутирането на платена войска в размер на 33 000 души войници и офицери, с които да охранява границите си и да пази вътрешния ред. Като неделима част от договора по искане на Гърция е приложена и т. нар. конвенция за доброволна размяна на малцинствата между двете съседни държави, която е използвана за насилствено прогонване на българското население от Западна Тракия. Ньойският мирен договор просъществува до началото на Втората световна война (1939 - 1945).\r\n1918 г.\r\nУчреден е медал \"Червен кръст\" в две степени - сребърен и бронзов (златният медал e от 1939 година).\r\n1878 г.\r\nКняз Александър Горчаков изпраща телеграма до ген. Николай Игнатиев, в която настоява да се ускори подписването на мирния договор. Княз Александър Горчаков е руски държавен деец и дипломат, един от най-видните ръководители на руската външна политика през втората половина на ХIХ в. Горчаков е министър на външните работи от 1867 до 1882 г. и едновременно с това е държавен канцлер. На Лондонската конференция през 1871 г. успява да постигне отменяне на някои от най-тежките за Русия клаузи на Парижкия мирен договор от 1856 г. Осъществява дипломатическата подготовка на Руско-турската освободителна война, като осигурява неутралитета на големите европейски държави. По време на Берлинския конгрес през 1878 г. ръководи руската делегация. След подписването на Берлинския договор през 1878 г. постепенно се оттегля от намеса във външната политика.\r\n1870 г.\r\nВ Болград започва да излиза в. \"Пътник\", общообразователен и литературен вестник, редактиран от Божидар Запрянов.На тази дата са родени:\r\n1894 г.\r\nРоден е генерал-майор Тодор Кръстев, командир на 28-а пехотна дивизия (13.09.1944-15.10.1944).\r\n1879 г.\r\nВ Панагюрище е роден Павел Димитров Делирадев - български историк, географ, общественик. В София следва политическа икономия, философия, конституционно право и география. През 1903 година основава Общ синдикален съюз на работниците. Участва в македонското освободително движение (лявото крило на ВМОРО). Работи като редактор в различни леви издания, публикува статии за руската революция. Творчеството му е с обем 15 книги върху обществени и социалнополитически въпроси. Работи върху проблеми на българската история и география.\r\n1839 г.\r\nВъв Велес е роден Райко (Ксенофонт) Иванов Жинзифов. Tой е книжовен и просветен деец от епохата на Българското възраждане. Първоначално Райко Жинзифов учи във Велес. Известно време е помощник на Димитър Миладинов в българското училище в Прилеп. Продължава образованието си в Одеса. През 1863 година завършва Историко-филологическия факултет на Московския университет. Участва в Славянския конгрес в Москва през 1867 година. Член е на Българското книжовно дружество, преподавател е в Императорския лицей в Москва през 1873 година. Сътрудничи на различни български и руски периодични издания, пише стихове и разкази, съставя \"Пътеводител\" на Македония и руско-български речник. Умира на 15 февруари 1877 в Москва.На тази дата умират:\r\n2013 г.\r\nУмира Тодор Колев - български актьор, комик, певец, музикант и шоумен.\r\nТодор Колев (Адама) е роден на 26 август 1939 г. в Шумен. Завършва актьорско майсторство във ВИТИЗ „Кръстьо Сарафов“ (1965 г.). Надхитря с успех комисията при приемането си, като обува високи токове и преправя гласа си на по-дебел, защото тя пускала артисти с мастита фигура и мощен глас. Работи в театрите в Смолян, Шумен, Пловдив, в столичните „Сълза и смях“ и театър „София“. Участва в над 30 игрални филма, сред които „Цар и генерал“, „Козият рог“, „Иван Кондарев“, „Двойникът“, „Господин за един ден“ и „Опасен чар“.\r\nВ началото на демокрацията се захваща с политика и става син народен представител във ВНС. Съветник в посолството ни в Канада 1992-1993 г. Автор и водещ на тв предаванията „Как ще ги стигнем с... Тодор Колев“ и „Вход свободен“. Преподавател е по актьорско майсторство в НАТФИЗ, има научна степен доцент. През 1999 г. издава автобиографичната си книга „Варненското софиянче от Шумен“ с подзаглавие „Житие и страдание на грешного Тодора“. През септември 2007 г. Комисията по досиетата към 40-то Народно събрание обявява, че има данни и за Тодор Колев, според които той е бил агент на Софийско градско управление на Държавна сигурност. Вербуван е през 1987 г. и сътрудничи под псевдоним Петров.\r\n1967 г.\r\nУмира Симеон Трайчев Радев - български писател и общественик. Роден е на 19 януари 1879 година в Ресен. Учи в Ресен, Охрид, Битоля. Завършва Галатасарайския лицей в Цариград през 1898 г., където учи френски език и класическата френска литература. Завършва право в Женева през 1902 година. Член е на ВМОРО от 1895 година. Прякото му участие в македонското движение се прекратява след разгрома на Илинденско-Преображенското въстание през 1903 г. Участва в Балканската и в Междусъюзническата война. През 1913 г. е член на българската делегация за сключване на мир в Букурещ.\r\nЧлен е на Народнолибералната партия до 1913 г. Първите му авторски опити отразяват борбите на родния му край за освобождение. Като студент сътрудничи на швейцарския печат със статии за положението на населението в Македония. В Женева издава двуседмичен лист на македонските революционери на френски език- \"L’Effort\" (1900 г.), а в Париж - \"Le Mouvement Macedonien\" (1902 г.). От 1902 г. до 1912 г. развива публицистична дейност. Написва около 1400 публикации, сред които коментари, беседи, памфлети, обзори, интервюта, очерци за личности от цял свят, репортажи за събития в България и в чужбина и др. Основните му творби са: \"Д-р Кръстев като литературен критик\" (1907 г.); \"Строителите на съвременна България\" (1910 г.-1911 г. , т. I - 1911; т. I-II – 1973 г.); \"Начала и искания на Народнолибералната партия\" (1911 г.); \"La Macedoine et la Renaissance bulgare au ХIХ e siecle\" (1918 г.); (2 издание на български език \"Македония и Българското възраждане през ХIХ в.\" ч. 1-3., 1927 г. – 1928 г., 3 издание 1943 г. ); \"La Question Bulgare et les Etats Balkaniques\" (1919 г.) в съавторство с Н. Милев); \"Погледи върху литературата и изкуството и лични спомени\" (1965 г.); \"Ранни спомени\" (1967 г.).\r\n1923 г.\r\nВ Цюрих умира Константин Анастасов Йованович - виенски архитект, българин по произход. Той е роден на 13 януари 1849 година във Виена. Син е на графика Ан. Йованович. Константин Анастасов Йованович завършва архитектура в Цюрих през 1870 година . Живее и работи във Виена и Белград. В България идва през 1880 година. Проектира сградите на Народното събрание през 1884 година, между 1880 г. и 1884 г. работи върху проект на гимназията в Лом и през 1884 година на I мъжка гимназия в София . Автор е на изследване за строежа на църквата \"Св. Петър\" в Рим, публикувано във Виена.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.02.15", "title": "Денят 15 февруари в българската история"}
{"url": "http://www.focus-news.net/news/2018/02/15/2488685/parlamentat-shte-glasuva-prezidentskoto-veto-varhu-zakona-za-posevniya-i-posadachniya-material.html", "text": "Парламентът ще гласува ветото на президента Румен Радев върху Закона за посевния и посадъчния материал. Това се посочва в програмата за работа на Народното събрание. Държавният глава върна закона в парламента на 2 февруари. Той изрази несъгласие с промяната на предназначението на земеделските земи. Според Румен Радев приетите правила не изпълняват конституционното задължение на държавата за особена закрила на земята. Това е шестият закон, който държавният глава, връща за ново обсъждане в парламента. Румен Радев наложи вето върху Закона за концесиите, Закона за опазване на околната среда, Закона за отбраната и въоръжените сили, Закона за бюджета на НЗОК и Антикорупционния закон. Досега парламентът преодоля всяко президентско вето.\r\nРегионалният министър Николай Нанков ще отговаря на депутатски въпроси в парламентарната комисия по регионална политика. Предложението на БСП за провеждане на референдум за Истанбулската конвенция ще бъде разгледано в Комисията по взаимодействието с неправителствените организации.", "date": "2018.02.15", "title": "Парламентът ще гласува президентското вето върху Закона за посевния и посадъчния материал"}
{"url": "http://www.focus-news.net/news/2018/02/15/2488684/anadolu-agency-dzheyms-matis-se-sreshtna-s-turski-si-kolega-v-bryuksel.html", "text": "Министърът на отбраната на САЩ Джеймс Матис е провел среща със своя турски колега Нуретин Чанъкли в сряда, в кулоарите на срещата на министрите на отбраната на страните членки на НАТО, съобщава Anadolu Agency. Разговорите са продължили около 50 минути и са се провели в главната квартира на Алианса в белгийската столица. Не е предоставена допълнителна информация относно темите на разговор. \r\nПо-рано турският министър проведе среща и с френския си колега Флорънс Парли, докато Матис проведе двустранни разговори с полския министър на отбраната.: Цанко Цолов", "date": "2018.02.15", "title": "Anadolu Agency: Джеймс Матис се срещна с турски си колега в Брюксел"}
{"url": "http://www.focus-news.net/news/2018/02/15/2488687/gd-granichna-politsiya-na-gkpp-kapitan-andreevo-i-gkpp-lesovo-trafikat-e-intenziven-na-izhod-za-tovarni-avtomobili.html", "text": "На българо-турската граница на ГКПП „Капитан Андреево“ и ГКПП „Лесово“ трафикът е интензивен на изход за товарни автомобили. Това съобщиха за Агенция „Фокус“ от ГД „Гранична полиция“.  На границите с Македония, Сърбия, Гърция и Румъния трафикът е нормален на всички гранични контролно-пропускателни пунктове.", "date": "2018.02.15", "title": "ГД „Гранична полиция“: На ГКПП „Капитан Андреево“ и ГКПП „Лесово“ трафикът е интензивен на изход за товарни автомобили"}
{"url": "http://www.focus-news.net/news/2018/02/15/2488691/sofiya-vavezhda-se-vremenna-organizatsiya-na-dvizhenieto-za-provezhdaneto-na-sabitie-ot-posolstvoto-na-republika-kuba.html", "text": "Въвежда се временна организация на движението за провеждането на събитие от посолството на Република Куба . Това съобщиха от пресцентъра на Столична община. От 12.00 часа до приключване на приема се забранява престоят и паркирането на пътни превозни средства, с изключение на автомобилите на гостите, поканени на приема по: \r\n- ул. „Константин Щъркелов” между ул. „Латинка” и ул. „Акад. М. Попов”; \r\n- ул. „Акад. М. Попов” между пл. „Хосе Марти” и ул. „Н. Островски”. \r\nСтолична дирекция на вътрешните работи осигурява постове за контрол и регулиране на движението.", "date": "2018.02.15", "title": "София: Въвежда се временна организация на движението за провеждането на събитие от посолството на Република Куба"}
{"url": "http://www.focus-news.net/news/2018/02/15/2488666/nikolay-nikolov-e-kandidaturata-na-bsp-za-predsedatel-na-antikoruptsionniya-organ-obzor.html", "text": "БСП внесе кандидатурата на Николай Николов за председател на Комисията за противодействие на корупцията и отнемане на незаконно придобитото имущество. На брифинг в Народното събрание заместник-председателят на ПГ на „БСП за България“ Жельо Бойчев уточни, че решението е взето на общото събрание на парламентарната група на  партията и че не са водени предварителни разговори с други парламентарни групи. Той коментира, че с тази кандидатура БСП дава шанс на управляващите да докажат, че са искрени в намеренията си за борба с корупцията. Бойчев изтъкна, че Николов е бил член на Комисията за предотвратяване на конфликт на интереси. „За всичките тези години няма никакви съмнения относно неговите професионални действия и качества. Името му никога не е било забърквано в скандали“, коментира зам.-председателят на ПГ на „БСП за България\". От своя страна кандидатът Николай Николов обяви, че държи изключително много на независимостта на органа за борба с корупцията. Той поясни, че работата му като председател на органа ще бъде организирана около четири основни принципа: равенството на гражданите пред закона, превенцията срещу корупцията, осигуряване на функциониране на органа като професионален и независим и пропорционална намеса в личния живот на гражданите. Николов обърна внимание, че в последните 12 години е работил на ключови постове в материята на гражданската конфискация и конфликта на интереси.\r\nДеница КИТАНОВА", "date": "2018.02.15", "title": "Николай Николов е кандидатурата на БСП за председател на антикорупционния орган (ОБЗОР)"}
{"url": "http://www.focus-news.net/news/2018/02/15/2488692/tass-v-ruskata-darzhavna-duma-e-vnesen-proektozakon-za-otmyana-na-sanktsiite-za-pokazvane-na-natsistki-simvoli-ako-tselta-ne-e-propagandna.html", "text": "В руската Държавна дума е внесен проект, според който административните наказания за използване или демонстриране на нацистки символи ще бъдат отменени при условие, че отсъстват пропагандни признаци или цели, предава ТАСС. Това ще позволи да се премахнат някои наказания, сред които и тези за разпространение на фотографии от Втората световна война или такива от руския парад по случай девети май. : Цанко Цолов", "date": "2018.02.15", "title": "ТАСС: В руската Държавна дума е внесен проектозакон за отмяна на санкциите за показване на нацистки символи ако целта не е пропагандна"}
{"url": "http://www.focus-news.net/news/2018/02/15/2488693/denyat-15-fevruari-v-svetovnata-istoriya.html", "text": "В далечната 538 г. в англо-саксонските хроники е направено първото описание на слънчево затъмнение в Британия, когато в Лондон две трети от Слънцето са закрити. През 1113 година римският папа признава първия монашески орден – Рицарския орден на хоспиталиерите (йоанити), по името на ерусалимската болница \"Свети Йоан\", около която се групират рицарите основатели на ордена. По-късно негов известен потомък става Малтийския орден. През 1763 година Австрия и Прусия подписват Хубертсбургския мирен договор, с който слагат край на Седемгодишната война (1756 г. – 1763 г.). Руският император Николай II издава указ за борба с алкохолизма в Русия през 1914 година. През 1944 г. американската авиация бомбардира абатството в Монте Касино. \r\n2016 г.\r\nБосна и Херцеговина внесе официално молбата си за членство в Европейския съюз (ЕС), обяви дипломат номер 1 на блока Федерика Могерини.\r\n2015 г.\r\nОбвиненият в опит за преврат лидер на опозицията в Македония Зоран Заев публикува втора серия записи на подслушани разговори, които според него доказват, че правителството на Никола Груевски изцяло контролира съдебната система в страната. Няколко дни по-рано Заев обвинява правителството в нерегламентирано подслушване на 20 000 души.\r\n2014 г.\r\nВ Ливан след десет месечна криза е сформирано ново правителство.\r\n2013 г.\r\nНа 20-50 км височина над Челябинска област се взривява метеорит в резултат на което са ранени около 1200 човека, от които 200 са деца. Хоспитализирани са 50 човека, от които 13 деца. Двама са в тежко състояние в реанимация. Много хора се оплакват от изгаряния в очите поради силните отблясъци от метеорита. Поразени са шест града. Повредени са 7500 сгради и са избити около 200 хиляди квадратни метра стъкла. Мощността на взрива по оценка на НАСА е била от 300 до 500 килотона. Някои учени предполагат, че метеоритът е част от космически отломъци, съпътстващи астероида 2012 DA14. Според НАСА се е откъснал от разположения между Марс и Юпитер пояс на астероидите. Остатъци от метеорита падат във водоем на километър от град Чебаркул. Според руски учени метеоритът е бил около 50 тона, а мощността на взрива над Урал достига десетки килотона тротилов еквивалент. Според НАСА метеоритът с диаметър 15-17 метра и маса около 7 000-10 000 тона навлиза в атмосферата на Земята под ъгъл 20 градуса със скорост минимум 18 км/с, като за 32 секунди достига Земята, предизвиквайки трус с магнитуд 4,0. Изказано е също предположение, че падналото космическо тяло е комета. Властите оценяват материалните разрушения на милиарди рубли. Според американския експерт Бил Кук: „Това е най-мощният болид, който пада върху Земята от времето на тунгуската катастрофа“. Всеки ден около 100 тона космически отломки падат на земната повърхност. Човечеството още не разполага със система за противометеоритна защита. През 2007 г. към ООН е създадена Работна група – 14 срещу астероидно-кометна опасност. Само един метеорит до този момент - 2008 TC3 е открит един ден предварително преди да се сблъска със Земята.\r\n2012 г. \r\nМинистрите на финансите на ЕС отлагат среща, на която трябва да одобрят дотация от 130 млрд. евро на Гърция. Без тази помощ още през март Гърция ще обяви дефолт.\r\n2011 г.\r\nЗапочва Гражданската война в Либия. Въоръженият конфликт в северна Африка е воден между правителството на полковник Муамар Кадафи и подкрепяни от НАТО бунтовнически сили. Войната е предхождана от размирици, които започват след сблъсък между сили за сигурност на правителството и протестиращи в Бенгази. Протестите прерастват във въоръжено въстание, по време на което опозиционните сили основават своя временна управляваща институция, наречена „Национален преходен съвет“ (НПС).\r\n2007 г.\r\nИсмаил Абдел Салам Ахмад Хания подава оставка за осигуряване на правителство на единството между „Хамас“ и „Фатах“. Хания е палестински политик, който е сред лидерите на политическите крила на движението „Хамас“ и министър-председател на Палестинската автономия от 29 март 2006 г., когато полага клетва като такъв.\r\n2005 г.\r\nСпечелен е процесът срещу „Макдоналдс“ пред Европейския съд по правата на човека от английските еколози Дейвид Морис и Хелън Стийл. Заключението на Европейския съд е, че някои страни на процеса са в противоречие с Декларацията за човешки права. Делото на „Макдоналдс“ срещу Морис и Стийл е сред най-дългите юридически процеси в британската история, продължил почти 10 години. През 1986 г. група от еколози от лондонската организация на Greenpeace (която не е част от международната Greenpeace) обвиняват американската компания и публикуват в многоброен тираж брошура, озаглавена „Какво не е наред в „Макдоналдс“: всичко, което те не искат вие да знаете“, и я раздават на случайни граждани.\r\nБрошурата съдържа остри обвинения за лошо качество на продаваната храна, експлоатация на служителите, вредни за децата методи на маркетинг, жестоко отношение към животните, прахосничество и замърсяване на околната среда поради използваните от компанията опаковки за еднократна употреба и частична вина за изсичането на южноамериканските гори.\r\nCтановището на „Макдоналдс“ и неговите защитници в това дело е, че всички критики, отправени срещу тях, са неверни и критиките относно качеството на храната и съмнителните практики на експлоатация на човешки труд, са преувеличени.\r\n1989 г.\r\nИзтеглени са всички съветски войски от Афганистан. 1000 г. пр. Хр. - територията на днешен Афганистан е в състава на Бактрия; VI В. пр. Хр. - завладяна от персите; 330-329 г. пр. Хр. - завладяна от Александър Македонски; 250 г. пр. Хр. - в състава на Гръко-Бактрийското царство; VII В. - арабско нашествие - ислямизация; 900 г. - в състава на Бухарското емирство; XIII В. - монголски нашествия; XVI в. - завоювана от династията на Великите Моголи; 1709 г. - образувано независимо княжество Кандахар; 1747-1818 г. - Дуранийска държава; 1838-1880 г. - две англо-афгански войни. Установява се британски контрол над Афганистан; 1896 г.- афганците забладяват Кафиристан (Страна на неверниците) и насилствено налагат исляма и преименуват страната в Нуристан (Страната на светлината); 28 февруари 1919 г. - трета англо-афганска Война. Англия признава независимостта на Афганистан; 1973 г. - военен преврат и провъзгласяване на република; 27 декември 1979 г. - съветски войски навлизат В Афганистан и чак на 15 февруари 1989 г. го напускат; 1992 г. - талибаните превземат Кабул, гражданската война продължава; февруари 2001 г.- талибаните разрушават статуите на Буда в Бамиан, създадени V Век и Високи до 55 м; В края на 2001 г. - война срещу терористичната групировка Ал Кайда и сваляне на талибанския режим с помощта на САЩ и Великобритания. Създава се Временно правителство, което свиква Лоя Джирга (Народно събрание).\r\n1971 г.\r\nВъв Великобритания е въведена десетична парична система. Дотогава Обединеното кралство и Ирландия имат отделни валути – лири стерлинги и ирландски паундове – които са обвързани помежду си с фиксиран курс на обмяна от 1:1. Според старата парична система от лири, шилинги и пенсове, лирата се състои от 240 стари пенса, шилингът – от 12 пенса, а лирата – от 20 шилинга. Тази система затруднява пресмятането на големи суми. Допълнително объркване за туристите например е наличието на монети като “полукрони”, които се състоят от два шилинга и 6 пенса, равняващи се на два и половина шилинга или една осма от лирата.\r\n1944 г.\r\nАмериканската авиация бомбардира абатството в Монте Касино - започва една от решителните битки на съюзниците през Втората световна война за освобождението на Италия. Битката при Монте Касино (известна още като битката за Рим) е скъпоструваща серия от четири сражения през Втората световна война, водена от Съюзниците с цел да се пробие Зимната линия и да се завземе Рим. Линията Густав е удържана от немците, контролиращи долините Рапидо, Лири и Гарилиано, но не и историческото абатство Монте Касино, основано през 524 г. от св. Бенедикт. На 15 февруари 1944 г. абатството е унищожено от американски бомбардировачи B-17 и B-26. Два дена след бомбардировките немски войски се изсипват сред руините, за да ги защитят. От 17 до 18 януари абатството е щурмувано четири пъти от Съюзниците, които претърпяват жертви в размер на над 54 000 души. Немските жертви са около 20 000.\r\n1922 г.\r\nПриета е първата Конституция на Латвия. В нея са внасяне поправки през 1933, 1994, 1996, 1997, 1998, 2002 и 2003 г.\r\n1914 г.\r\nИмператор Николай II издава указ за борба с алкохолизма в Русия. Николай II е император на Русия от 1894 г. до 1918 г. След избухването на Февруарската революция през 1917 г. е принуден да се отрече от престола. Разстрелян е заедно с цялото си семейство в Екатеринбург по решение на Уралския областен съвет.\r\n1901 г.\r\nКралят на Великобритания Едуард VII поема пълномощията на велик магистър на английските масони. Тази длъжност той заема повече от четвърт век. Едуард VІІ е роден на 9 ноември 1841 г. в Лондон, Англия, син на кралица Виктория. Той управлява страната от 1901 до 1910 г. Посещава университетите в Оксфорд и Кембридж. През 1863 г. се жени за Александра, дъщеря на Кристиян ІХ от Дания. Поради скандалното си поведение до 50тата си година Едуард VІІ е изключван от майка си Виктория от участие в политическия живот. При смъртта й той наследява престола, а неговото управление спомага за възвръщането на блясъка на монархията след дългото усамотение на кралица Виктория като вдовица. Едуард VІІ умира на 6 май 1910 г. в Лондон.\r\n1804 г.\r\nНю Джърси става последният северен щат, забранил робството.\r\n1763 г.\r\nАвстрия и Прусия подписват Хубертсбургският мирен договор, с който слагат край на Седемгодишната война (1756 г. – 1763 г.). Войната се води за Силезия, която става владение на Прусия. С този мир се поставя началото на хегемонията на Прусия в Германия.\r\n1386 г.\r\nЛитовският княз Ягайло е кръстен в Краков под името Владислав. След три дни той встъпва в брак с 12-годишната полска принцеса Ядвига, а през март е провъзгласен за крал на Полско-литовското княжество.\r\n1113 г.\r\nРимският папа признава първия монашески орден – Рицарския орден на хоспиталиерите (йоанити), по името на ерусалимската болница \"Свети Йоан\", около която се групират рицарите основатели на ордена. По-късно негов известен потомък става Малтийския орден.\r\nОрденът на хоспиталиерите на свети Йоан от Йерусалим е основан през 1113 г. в Палестина от Жерард Танк. В Йерусалим под патронажа на св. Йоан от Йерусалим е построен приют, предназначен да подслонява поклонниците, а също и тези, които търсят изцеление. Оттук идва и името хоспителиери (от Hospital - болница) на свети Йоан от Йерусалим. През 1140 г. хоспиталиерите стават военен орден, запазвайки обаче благотворителната си роля. През 1221 г.Свещената земя е изгубена и хоспиталиерите се заселват в Кипър. През 1302 г. се сражават за остров Родос, поради което понякога са наричани също \"Рицарите на Родос\". През 1522 г., Сюлейман Великолепни, придружаван от могъщата си армия от 300 000 души, завзема Родос. Чрез споразумение с Шарл V хоспиталиерите получават остров Малта и използват всички средства, за да отблъснат турците оттам. Оттук идва и името им \"Рицарите на Малта\". С течение на вековете се променя първоначалният облик на хоспиталиерите. Въпреки че запазват своята армия и флот, те са преди всичко банкери - секат монети и присъстват във всеки двор в Европа. През 1798 г. 71-ят и последен голям учител, немецът Фердинанд фон Хомпеш, се предава на Наполеон Бонапарт. През 1802 г. \"Белите манта\" и \"Рицарите на кръста на Малта\"са прогонени от британците.\r\n538 г.\r\nВ англо-саксонските хроники е описано първото слънчево затъмнение в Британия, когато в Лондон две трети от Слънцето са закрити.На тази дата са родени:\r\n1861 г.\r\nРоден е Шарл Едуард Гийом – швейцарски физик, нобелов лауреат за 1920 г. Шарл Гийом завършва Цюрихския университет през 1883 година. Работи в Междунарародно бюро за мерки и теглилки в Севър, където от 1915 година е директор. През 1883 г.-1889 г. участва в определянето на коефициента на линейно разширение и в сравнението между платиниево-иридиевите еталони за метър. Определя обема на 1 кг вода. Получава серия от сплави от типа инвар, които имат голямо значение за точното приборостроене, метрологията и геодезията.\r\n1861 г.\r\nРоден е Алфред Норт Уайтхед - английски философ, логик, математик, методолог на науката, теоретик на образованието. Преподава в Кеймбриджкия, Лондонския, Единбургския, Харвардския университет. Заедно с един от учениците си, Б. Ръсел, написва тритомния труд “Principia Mathematica” в периода 1910–1913 г.\r\n1808 г.\r\nРоден е Карл Фридрих Лесинг - немски художник, родственик на Г. Е. Лесинг, немски драматург, теоретик на изкуството, литературен критик. Карл Лесинг учи в Художествената академия в Дюселдорф, а от 1858 г. - в Карлсруе. Сред най-популярните му творби са тези със сюжети от историята на чехите: \"Ян Хус пред Констанцкия събор\", \"Ян Хус отива на кладата\", \"Лутер изгаря папската вула\" и др. Майстор на романтичния пейзаж.\r\n1763 г.\r\nРоден е Жан Франсоа Льосюйор (Le Sueur) - френски композитор на религиозна и драматична музика. Автор на операта \"Барди\" и на няколко оратории (\"Страстна седмица\", \"Рут и Воос\" и др.). В периода на консулството на Наполеон I е капелмайстор при неговия двор. Преподавател по композиция в Парижката консерватория, където обучава Берлиоз, Амброаз, Тома и Гуно.\r\n1710 г.\r\nРоден е Луи XV – френски крал от 1715 г., представител на династията Бурбони. Голямо влияние в политическия живот на страната имат фаворитките му мадам Помпадур, мадам Дюбари и др. По време на управлението му рязко се изостря кризата в абсолютизма. Луи ХV управлява в периода 1715-1774 г., наследил престола от прадядо си Луи ХІV след смъртта му от 1715 г. първоначално Луи ХV управлява под регентството на Филип ІІ, дук Орлеански (1674-1723 г.). Луи ХV се жени за принцеса Мария Лежинска Полска (1703-1768 г.) през 1725 г., което довежда до намесването на Франция във Войната за полската корона (1733-1738 г.). Луи ХV избира Андре-Еркюл дьо Флори за свой главен министър през 1726 г., а собственото му влияние става забележимо едва след смъртта на Флори през 1744 г. Метресите на Луи, по-специално маркиза Помпадур, имат значително политическо влияние. Луи ХV въвлича Франция във Войната за Австрийската корона (1740-1748 г.) и Седемгодишната война (1756-1763 г.), с което Франция губи в полза на Великобритания почти всичките си колониални владения. С падението на политическия и моралния авторитет на короната Парламентът набира сила и се противопоставя на фискална реформа. Крал Луи ХV умира мразен от поданиците си на 10 май 1774 г. в двореца Версай.\r\n1564 г.\r\nРоден е Галилео Галилей - италиански учен енциклопедист и астроном, един от създателите на естествознанието. Известен е със своите открития в областта на астрономията и физиката, пръв защитил пред църквата твърдението на Коперник, че Земята се върти около Слънцето. Основател на експерименталната наука в Италия. Открива закона за изохронизма на малките трептения и използва това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба през 1609 г. Галилей отстоява твърдението, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. След това откритие е обявен за еретик от схоластиците и Римския двор. Поканен да се откаже тържествено от теориите си. Той обещава да го направи, но въпреки това през 1632 година излага писмено всички доказателства за проповядваните от него учения. Впоследствие през 1633 година Инквизицията принуждава Галилей, който по това време е на 69 години, да се отрече пред инквизиторския съд от всичките си учения. Ученият остава под домашен арест до края на живота си. Галилей умира на 8 януари 1642 г. в Арсетри, близо до Флоренция.\r\n1497 г.\r\nРоден е Филип Меланхтон – немски хуманист, реформатор, професор, сподвижник на Мартин Лутер. Изтъкнат представител на Реформацията. По-късно се отделя от Лутер. Опитва се да се помири с католиците. Негово основно съчинение е \"Аугсбургското вероизповедание\".\r\n1483 г.\r\nРоден е Захирудин Мухамад Бабур – владетел на Фергана (държава в Средна Азия). Потомък на Тимур. Завладява територии в Северна Индия, а от 1526 г. управлява цяла Индия. Основава династията на Великите Моголи. Наследник на Тамерлан и Чингиз Хан, Бабур наследява през 1494 г. властта над Фергана. Ранният му живот е белязан от борбата за утвърждаване на властта и възвръщане на владението на Самарканд (столицата на Тимур) от узбеките. През 1504 г. Бабур завзема Кабул и създава държава в Афганистан. След провала на последния му опит за възвръщане на Самарканд от 1512 г., Бабур започва набези на юг в Индия. През 1525 г., отговаряйки на покана от губернатора на Пунджаб да свали от власт султана на Делхи, Бабур започва инвазия. Въпреки че армията му е малка, той успява да победи султана при Панипат през 1526 г. и завзема Делхи и Агра. Бабур завзема почти цяла Северна Индия. Бабур е също така и отличаващ се поет. Автобиографията му, “Бабурнама”, е най-значимият му труд. Бабур е наследен от сина си Хумаюн.\r\n1368 г.\r\nРоден е Сигизмунд – син на Карл I Чешки и последният от династията Люксембурги. Сигизмунд е крал на Унгария от 1387 г., на Германия от 1410 г. (император от 1433 г. ), на Чехия от 1419 г. Оглавява борбата на католическите и феодалните сили срещу хуситите. Организира поход срещу турците (1396 г.), но претърпява тежко поражение в Никополската битка през 1396 г.На тази дата умират:\r\n1992 г.\r\nУмира Уилям Х. Шуман - американски композитор. Уилям Х. Шуман завършва Колумбийския университет, след което учи в Моцартеума в Залцбург. Автор е на симфониите: “Празнична американска увертюра” (1939 г.), “Свободна песен” (кантата за хор и оркестър, 1942 г.), “Юдит” (балет, 1949 г.), “Амарилис” (вариации за струнно трио, 1964 г.) и др.\r\n1959 г.\r\nУмира Оуен Ричардсън – английски физик, нобелов лауреат за 1928 г. През 1900 г. завършва Кеймбриджкия университет. В периода 1900 г. –1906 г. е сътрудник в Кавендишовата лаборатория, проф. в Принстънския университет от 1906 г. до 1913 г. За времето от 1924 г. – 1944 г. е ръководител на научните изследвания по физика, от 1944 г. е избран за почетен професор на Лондонския университет. Научните му трудове са върху проблеми на термоелектронната емисия. През 1901 г. открива зависимостта на плътността на тока на термоелектронната емисия от температурата на повърхността на метала. Изучава фотоелектрическия ефект, емисията на електрони под действието на хим. агенти, някои въпроси на магнетизма, квантовата теория, спектроскопията, физиката на рентгеновите лъчи и др. От 1913 г. е член на Лондонското кралско дружество.\r\n1857 г.\r\nУмира Михаил Глинка – руски композитор, родоначалник на руската класическа музика. Първата си опера \"Иван Сусанин\" Глинка написва през 1836 г., представена като \"Живот за царя\", а втората - през 1842 г. по поемата на А. Пушкин \"Руслан и Людмила\". От 1836 г. до 1842 г. създава песни, инструментални пиеси, музиката към трагедията \"Княз Холмски\", \"Валс-фантазия\", романси и др. През 1844 г. посещава Франция и Испания, където пише увертюрите \"Нощ в Мадрид\" и \"Арагонска хота\". В родината си написва най-значимото си оркестрово произведение \"Камаринская\".\r\n1741 г.\r\nУмира Георг Рафаел Донер – австрийски скулптор. Роден е на 24 май 1693 г. в Еслинген, Долна Австрия. От 1715 г. работи във Виена. В периода 1728 г. –1738 г. работи в Пресбург - Словакия. Един от големите австрийски скулптори на ХVIII в. Автор на централния олтар със статуя на св. Марина през 1832 година в съборната църква в Братислава, алегоричните фигури за фонтана на Новия пазар във Виена, изработени през 1737 г. –1739 г. и др.\r\n1713 г.\r\nУмира Антъни Ашли Купър Шефтсбъри - английски философ моралист, естет, представител на деизма. Ученик на Джон Лок, привърженик на идеите на ранното Просвещение. Защитава свободата на мисълта, обявява се срещу религиозния фанатизъм. Разглежда разума като единствен критерий за истината. Философията му е израз на крайно оптимистичен възглед за света и историята.\r\n1637 г.\r\nВъв Виена умира Фердинанд II Хабсбургски – австрийски ерцхерцог, император от 1619 г. От 1590 г. управлява Щирия, Каринтия и Крайна. Фердинанд II Хабсбургски е йезуитски възпитаник, последовател на контрареформацията и на реакционния абсолютизъм по испански образец. След успехите на хабсбургско-католическия лагер в началото на Тридесетгодишната война (1618 г. –1648 г.) Фердинанд II напълно подчинява Чехия, в която е въведен окупационен режим, връща на Хабсбургите унгарския престол и потушава Селската война в Горна Австрия през 1626 г. През 1629 г. издава общоимперски Реституционен едикт, предвиждащ връщане на църковните земи на католическите князе.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.02.15", "title": "Денят 15 февруари в световната история"}
{"url": "http://www.focus-news.net/news/2018/02/15/2488695/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-sabitie-v-grada.html", "text": "Въвежда се временна организация на движението във връзка с провеждане на събитие в града. Това съобщиха от пресцентъра на Столична община. От 19.00 часа на 15 февруари 2018 г. до 19.00 часа на 16 февруари 2018 г. се забранява престоят и паркирането на пътни превозни средства, с изключение на автомобилите на делегатите и гостите и извън местата в режим на платено паркиране „служебен абонамент” на бул. „Джеймс Баучър” между ул. „Петър Станчев” и ул. „Златен рог”.", "date": "2018.02.15", "title": "София: Въвежда се временна организация на движението във връзка с провеждане на събитие в града"}
{"url": "http://www.focus-news.net/news/2018/02/15/2488694/pernik-obshtinskiyat-savet-v-tran-shte-provede-zasedanie.html", "text": "Общинският съвет в Трън ще проведе заседание. Това съобщиха от ОбС- Трън. Заседанието е с начален час 14.00 часа и в дневния му ред е включено обсъждане на Наредба за условията и реда за записване, отписване и преместване на деца в общинската детска градина на територията на община.", "date": "2018.02.15", "title": "Перник: Общинският съвет в Трън ще проведе заседание"}
{"url": "http://www.focus-news.net/news/2018/02/15/2488696/afp-rekorden-broy-afganistanski-tsivilni-sa-zaginali-pri-teroristichni-ataki-prez-2017-g-sochat-danni-na-oon.html", "text": "Почти 2300 цивилни са ранени или загинали вследствие на терористични атаки в Афганистан през 2017 г., което е повече от която и да е друга година от началото на конфликта с екстремистите, сочат данни на ООН, предава AFP. \r\n„През 2017 г. е регистриран най-високия брой на цивилни жертви от самоубийствени и терористични атаки в рамките на една година в Афганистан“, заявиха в четвъртък от мисията на световната организация в Кабул. Убитите са 605 души, докато броят на ранените достига 1690 души. : Цанко Цолов", "date": "2018.02.15", "title": "AFP:  Рекорден брой афганистански цивилни са загинали при терористични атаки през 2017 г., сочат данни на ООН"}
{"url": "http://www.focus-news.net/news/2018/02/15/2488690/federika-mogerini-i-yohanes-han-shte-uchastvat-v-neformalna-sreshta-na-ministrite-na-vanshnite-raboti-v-sofiya.html", "text": "На 15 и 16 февруари Федерика Могерини, заместник-председател на Европейската комисия и върховен представител на Съюза по въпросите на външните работи и политиката на сигурност, и Йоханес Хан, европейски комисар отговарящ за политиката за съседство и преговори за разширяване, ще участват в неформалната среща на министрите на външните работи (Гимних) в София. Това съобщиха от пресцентъра на Представителство на ЕК в България.\r\nНа 15 февруари ще се проведат работни заседания, посветени на Сирия, Западните Балкани и Корейската народно-демократична република. На 16 февруари към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят петте външни министри от страните кандидатки за членство: Албания, Бившата югославска република Македония, Сърбия, Турция и Черна гора. \r\nНа 16 февруари Федерика Могерини ще вземе участие и в Интерпарламентарната конференция за Общата външна политика и политиката за сигурност (ОВППС) и Общата политика за сигурност и отбрана (ОПСО). \r\nСлед срещата в петък е насрочена пресконференция около 12.15 часа, която ще се предава на живо по сателитния канал EbS+ .", "date": "2018.02.15", "title": "Федерика Могерини и Йоханес Хан ще участват в неформална среща на министрите на външните работи в София"}
{"url": "http://www.focus-news.net/news/2018/02/15/2488697/burgas-obshtinskiyat-savetnik-ot-gerb-penyo-mechkov-organizira-priemen-den.html", "text": "Общинският съветник от ГЕРБ - Бургас Пеньо Мечков ще има приемен ден от 16.30 часа до 18.00 часа в централата на партията, намираща се на улица \"Конт Андрованти\" 5. Това съобщиха от пресцентъра на ПП ГЕРБ.\r\nПеньо Мечков е зам.-председател на постоянната комисия по обществен ред, сигурност и безопасност на движението и на постоянната комисията по туризъм. Записвания се правят на място в офиса на ГЕРБ или на телефон 056 81 90 40.", "date": "2018.02.15", "title": "Бургас: Общинският съветник от ГЕРБ Пеньо Мечков организира приемен ден"}
{"url": "http://www.focus-news.net/news/2018/02/15/2488699/v-sofiyskiya-universitet-sv-kliment-ohridski-shte-se-provede-kontsert-ot-pravoslavni-pesnopeniya-horove-na-angeli-kontsert-bez-analog-da-peem-zaedno.html", "text": "В Софийския университет \"Св. Климент Охридски\" ще се проведе концерт от православни песнопения: \"Хоровe на ангели! Концерт без аналог! Да пеем заедно!\", предаде репортер на Агенция \"Фокус\". Концертът ще се състои днес от 19.00 часа в  най-старото ни висше учебно заведение. \r\nТой се посвещава се на Председателството на България на Съвета на Европейския съюз  през 2018г . На концерта ще бъдат изпълнени любими на поколенията български песни.\r\nИзпълнителите са:\r\nКамерен хор \"Проф. Георги Робев\", София:\r\nХорът, който според организаторите, събра интереса на над 5000 души в социалните медии и пя на живо пред над 600 души в пещерата \"Очите на Бога\" /\"Проходна\", ще пее днес дни преди турнето си в Германия.\r\nКамерен хор \"Спасение\" при катедралата \"Св.Параскева\", София . Признат за един от най-добрите професионални православни хорове в България и Европа. Участник в известни продукции на Български игрални филми (2017г), хорът е с два лицензирани албума с църковно-славянска музика, издадени в сътрудничество с министерството на културата на България, които се разпространяват в цял свят.\r\nДиригент: Нели Трошева. Клавирен съпровод: Анелия Кочева\r\nВХОД СВОБОДЕН!  \r\nНикола ПЕТКОВ", "date": "2018.02.15", "title": "В Софийския университет \"Св. Климент Охридски\" ще се проведе концерт от православни песнопения : \" Хоровe на ангели! Концерт без аналог! Да пеем заедно!\""}
{"url": "http://www.focus-news.net/news/2018/02/15/2488700/plovdiv-obshtinskite-savetnitsi-ot-gerb-provezhdat-priemni-za-grazhdani.html", "text": "Общинските съветници от ГЕРБ в Пловдив провеждат приемни за граждани. Това съобщиха от пресцентъра на ПП ГЕРБ.\r\nДнес общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17.30 до 19.00 часа в офиса на ГЕРБ в район „Западен” на ул. ”Царевец” № 9;\r\n- Ясен Михайлов, от 17.30 до 19.00 часа в офиса на ГЕРБ в район „Западен” на ул. ”Царевец” № 9; \r\n- Гошо Къчков, от 17.30 до 19.00 часа в офиса на ГЕРБ в район „Северен” на бул. ”Марица” №91;\r\n- Пенчо Малинов, от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.02.15", "title": "Пловдив: Общинските съветници от ГЕРБ провеждат приемни за граждани"}
{"url": "http://www.focus-news.net/news/2018/02/15/2488702/burgas-za-parvi-pat-v-grada-shte-se-provedat-dni-na-kitayskoto-kino.html", "text": "С две интригуващи събития Бургас ще отбележи настъпването на китайската Нова година. Това съобщиха от Община Бургас. За първи път морският град ще бъде домакин на Дните на китайското кино, които ще се проведат до 23 февруари в Културен център „Морско казино“.\r\nПет прожекции ще представят заглавия от разнообразни жанрове, сред които екшън, романтична комедия и драма. Лентите са предоставени със съдействието на Посолството на Китайската народна република у нас.\r\nОфициалното откриване ще бъде в навечерието на посрещането на годината на Жълтото земно куче – от 18:00 ч. в зала „Петя Дубарова“. Специален гост на събитието ще бъде доц. д-р Андроника Мàртонова от Институт за изследване на изкуствата към БАН, която ще изнесе публична лекция, посветена на източноазиатското кино.\r\nВторото събитие ще представи красотата на китайската природа и култура, събрани в една от най-колоритните фотоизложби – „Зимен Китай“. Тя ще гостува в Бургас в периода от 26 февруари до 5 март и е част от проекта на Институт „Конфуций“ при Великотърновски университет „Св. св. Кирил и Методий“ и Център „Иновации и Развитие“ при Икономически университет – Варна.\r\nФотоизложбата представя най-северния и студен китайски град – Харбин. Той се намира от двете страни на река Сунхуа и е домакин на най-големите зимни фестивали на ледените и снежни скулптури в света. Фотографиите са дело на Велин и Мария Паскови и са заснети при изключително ниски температури.\r\nИзложбата е част и от кампанията, свързана с избирането на Пекин за домакин на зимните олимпийски игри през 2022г. Целта е до началото на спортното събитие да се разширят класическите представи на света за Китай.\r\nОфициалното откриване ще протече с богата културна програма и уъркшоп по китайски занаяти и изкуства на 26 февруари от 18:00 ч. в зала 2 на Експоцентър „Флора“ – Бургас.\r\nСъбитията се организират с любезната подкрепа на Институт „Конфуций“ при Великотърновски университет „Св. Св. Кирил и Методий“ и ще протекат при вход свободен.", "date": "2018.02.15", "title": "Бургас: За първи път в града ще се проведат Дни на китайското кино"}
{"url": "http://www.focus-news.net/news/2018/02/15/2488701/sofiya-vavezhda-se-vremenna-organizatsiya-na-dvizhenieto-za-izgrazhdane-na-zhilishtna-sgrada-na-ul-kozloduy-95.html", "text": "Въвежда се временна организация на движението за изграждане на жилищна сграда на ул. „Козлодуй“ №95. Това съобщиха от пресцентъра на Столична община. Забранява се влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”, както следва: \r\n- от 09.00 часа до 14.00 часа днес; \r\n- от 09.00 часа до 12.00 часа на 15 февруари 2018 г.; \r\n- от 09.00 часа до 12.00 часа на 20 февруари 2018 г.", "date": "2018.02.15", "title": "София: Въвежда се временна организация на движението за изграждане на жилищна сграда на ул. „Козлодуй“ №95"}
{"url": "http://www.focus-news.net/news/2018/02/15/2488705/nzz-koruptsiyata-v-balgariya-izpravya-bryuksel-pred-dilema.html", "text": "През последните единадесет години България е обект на специален мониторинг за прилагането на принципите на правотата държава. Корупцията в страната все още не е изкоренена, но Брюксел вече разглежда алтернативи на специалния надзор, отбелязват от редакцията на швейцарския вестник Die Neue Zuercher Zeitung.\r\n„Магистратите работят по съветския модел. Главният прокурор ръководи всички прокурори в страната и може да обясни всяко тяхно решение за нищожно\", обяснява Велислав Величков, председател на инициативата „Правосъдие за всеки“. Съгласно думите му, тази концентрация на властта има сериозни последици: обвинителните актове по делата за корупция срещу политици и бизнес фигури умишлено се съставят „със скоростта на охлюв“, за да бъде забавено съдебното производство. През последните години заради корупция са осъдени само двама кметове и един депутат, подчертава адвокатът. \r\nВеличков не е сам в критиките си. В индекса на организацията „Прозрачност без граници“ за корупионните възприятия България е поставена на 75-то място, след всички останали страни от Европейския съюз. Проучване, поръчано от „Зелените“ в Европейския парламент, отбеляза също значителни дефицити в законите за борба с корупцията и особено при тяхното приолагане. \r\nПрез януари председателят на Европейската комисия Жан-Клод Юнкер, при откриването на българското председателство на Съвета на ЕС в София, призова за присъединяване на страната към еврозоната и към Шенгенското пространство, от които тя остава изолирана именно заради нерешените проблеми с корупцията. \r\n„Учтивостта“ на Юнкер отразява дилемата на ЕС. Преди Единадесет години, България и Румъния са приети в ЕС от геополитически съображения, въпреки че не отговаряха на критериите за членство по отношение на демокрацията и върховенството на закона. Ето защо ЕС постави България и Румъния под специален надзор - така нареченият Механизъм за сътрудничество и проверка (МСП). Бяха създадени конкретни и технически цели и за двете страни - от борбата с организираната престъпност до реформата на съдебната система. Служителите на ЕС се надяваха, че двете страни скоро ще бъдат освободени от специалния режим.\r\nЕдинадесет години по-късно разочарованието се усеща в разговорите с вътрешни лица в Брюксел. Въпреки че МСП със сигурност е довело до подобрения. Но процесът на реформи в Румъния е като разходка с влакче в увеселителен парк: след постижения, като например засилване на органа за борба с корупцията, следват неуспехи като последните закони, които ограничават независимостта на съдебната власт. България се смята за по-нестабилна. Тя е успешна в борбата с мафиотските структури. В Брюксел обаче се говори за организационни дефицити в органите за борба с корупцията и за „култура на политическо влияние\" в прокуратурата. Все още има голяма нужда от реформа, но ЕС не желае да държи две от своите държави-членки под специален надзор.Тереза Герова", "date": "2018.02.15", "title": "NZZ: Корупцията в България изправя Брюксел пред дилема"}
{"url": "http://www.focus-news.net/news/2018/02/15/2488704/burgas-nad-6500-lv-sa-otkradnati-ot-zhilishte-na-angliyski-grazhdanin.html", "text": "На 14.02.т.г. в Първо Районно управление – Бургас е получено съобщение от английски гражданин, обитаващ жилище на ул. „Антим І“ за това, че за времето от 10.00 ч. до 18.00 ч. на същата дата, чрез отключване на входната врата, е извършена кражба на сумата от 2 500 евро, разположена върху секция в хола и 1 500 лева и 60 паунда, съхранявани в чекмедже на скрин в спалнята. Това съобщиха от ОДМВР-Бургас. Работата по случая продължава от служители на Първо Районно управление – Бургас.", "date": "2018.02.15", "title": "Бургас: Над 6500 лв. са откраднати от жилище на английски гражданин"}
{"url": "http://www.focus-news.net/news/2018/02/15/2488703/sofiya-v-starinen-hram-sv-petka-stara-shte-pristigne-za-poklonenie-chudotvornata-ikona-sv-bogoroditsa-odigitriya-baytalska.html", "text": "На 17 февруари 2018 г, събота, в старинен храм \"Света Петка стара\", София, ще пристигне за поклонение чудотворната икона \"Св. Богородица Одигитрия Байталска\", гостуваща в България от Украйна, предаде репортер на Агенция \"Фокус\". Тя е е известна с многобройните си целебни чудеса. Иконата ще густува в софийския храм за 10 дни. Православните християни  ще могат да и се поклонят през този период от 7 до 18.30 часа. \r\nНикола Петков", "date": "2018.02.15", "title": "София: В старинен храм \"Св. Петка стара\" ще пристигне за поклонение чудотворната икона \"Св. Богородица Одигитрия Байталска\""}
{"url": "http://www.focus-news.net/news/2018/02/15/2488706/dobrich-vazpomenatelna-tseremoniya-pred-pametnika-na-apostola-na-balgarskata-svoboda-vasil-levski-shte-se-sastoi-v-grada-na-19-fevruari.html", "text": "Възпоменателна церемония пред паметника на Апостола на българската свобода – Васил Левски, ще се състои в Добрич на 19 февруари (понеделник) от 11.00 ч. по повод 145 години от неговата гибел. Това съобщиха от пресцентъра на Община Добрич.\r\nОбщина град Добрич кани гражданите в този паметен ден да присъстват на церемонията и поднесат цветя в знак на признателност към делото и заветите на великия българин.", "date": "2018.02.15", "title": "Добрич: Възпоменателна церемония пред паметника на Апостола на българската свобода – Васил Левски, ще се състои в града на 19 февруари"}
{"url": "http://www.focus-news.net/news/2018/02/15/2488708/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с прекъсване на сградно водопроводно отклонение на ул. „Елемаг“, кв. „Изгрев“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Елемаг“ от ул. „Незабравка“ до ул. „Жетварка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русаля“ ъгъла с ул. „Елемаг“.\r\nВъв връзка с диагностика на уличен водопровод на бул. „Черни връх“ , кв. „Кръстова вада“, се налага спиране на водоподаването от 10:00 до 20:30 часа на клиентите на „Софийска вода”, живеещи в района на: ул. „Димитър Манчев“ от бул. „Черни връх“ до ул. „Ген. Иван Колев“, ул. „Ген. Иван Колев“ № 28, бул. „Черни връх“ № 138, № 140. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Манчев“ ъгъла с ул. „Ген. Иван Колев “.\r\nВъв връзка с монтаж на спирателен кран на ул. „Стара планина“, Център, се налага спиране на водоподаването от 9:30 до 16:30 часа на клиентите на „Софийска вода”, живеещи в района на: ул. „Злетово“, по ул. „Стара планина“ от ул. „Малкара“ до ул. „Злетово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ ъгъла с ул. „Малкара“.\r\nВъв връзка с подмяна на спирателни кранове на ул. „Мичур“, с. Мрамор, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Мичур“, ул. „Пламък“, ул. „Блато“, ул. „Емилиян Станев“, ул. „Чичовци“, ул. „Коста Спасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мичур“ ъгъла с ул. „Александър Стамболийски“.\r\nВъв връзка с изграждане на сградно водопроводно отклонение на ул. „Крушите“, с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Крушите“ от ул. „Дивано“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушите“№20.\r\nВъв връзка с подмяна на сградно водопроводно отклонение на бул. „Александър Стамболийски“ , жк. „Илинден“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Найчо Цанов“ от ул. „Антон“ до бул. „Тодор Александров“ и бл. 16, бл. 17, бл. 18, бл. 19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Индже войвода“ между бл. 15 и бл. 16.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/15/2488707/plovdiv-vavedeno-e-dvuposochno-dvizhenie-v-edno-platno-po-uchastak-ot-patya-plovdiv-asenovgrad-poradi-remontni-deynosti.html", "text": "Трафикът по основните направления в Пловдивска област е изключително натоварен към този час на деня, съобщиха за Радио „Фокус“ –Пловдив от Областното пътно управление. Най-натоварено движение се отчита по пловдивския участък на АМ „Тракия“, също по пътищата Пловдив-Карлово, Пловдив-Пещера и Пловдив-Асеновград-Смолян. Пътните настилки в областта са предимно сухи, в усойните и планински райони – влажни, частично заледени, но обработени и нормално проходими. Остава забранено преминаването на всички моторни превозни средства през прохода Троян-Кърнаре. Ограничено е и движението на камиони над 12 тона по пътищата Поповица-Болярци и Югово-Лъки-Здравец, в отсечката град Лъки – пътно кръстовище за хижа Момчил юнак. Движението по пътя Пловдив – Асеновград, в участъка от изхода на град Пловдив до отклонението за летището, се извършва двупосочно в платното в посока Асеновград. Причината за въведеното ограничение са ремонтни дейности, а срокът за изпълнението им е до 25 март. Ограничено е също преминаването за моторни превозни средства по-високи от 4 метра през тунелите по пътя Асеновград – Нареченски бани. Заради валежите от дъжд през последните дни е засилена опасността от свлачищна активност по пътищата в планинските райони, особено по отсечките Кричим-Девин и Бачково-Нареченски бани. Водачите да шофират с повишено внимание и съобразена скорост, за да не се създават предпоставки за възникването на пътнотранспортни произшествия.\r\nТрафикът на територията на град Пловдив също е интензивен. Колони от автомобили се образуват по булевардите „Христо Ботев“, „Цар Борис III Обединител“, „Пещерско шосе“, „Руски“, „България“, „Източен“, „Шести септември“, „Свобода“ и „Санкт Петербург“. Преминаването през всяка една от светофарните уредби по най-натоварените булеварди отнема от 4 до 9 минути. Пътните настилки в града са предимно сухи, на места все още мокри.\r\nТони МИХАЙЛОВ", "date": "2018.02.15", "title": "Пловдив: Въведено е двупосочно движение в едно платно по участък от пътя Пловдив-Асеновград поради ремонтни дейности"}
{"url": "http://www.focus-news.net/news/2018/02/15/2488709/pleven-remarke-na-tir-natovareno-s-bezalkoholni-napitki-se-e-obarnalo-v-rayona-na-selo-radomirtsi-nyama-postradali.html", "text": "Ремарке на ТИР, натоварено с безалкохолни напитки, се е обърнало в района на село Радомирци, няма пострадали. Това съобщиха за Агенция „Фокус“ от пресцентъра на МВР. Инцидентът е станал около 6.00 часа на изхода на Плевен в посока Червен бряг. Румънски камион, натоварен с кенове с безалкохолни напитки се е подхлъзнал. Само ремаркето се е обърнало. При инцидента няма пострадали. Обходният маршрут е през село Ракита.", "date": "2018.02.15", "title": "Плевен: Ремарке на ТИР, натоварено с безалкохолни напитки, се е обърнало в района на село Радомирци, няма пострадали"}
{"url": "http://www.focus-news.net/news/2018/02/15/2488712/pazardzhik-zatvoreni-za-tovarni-mps-nad-12-tona-sa-planinskite-otsechki-batak-dospat-i-belovo-yundola.html", "text": "Проходими са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление-Пазарджик. Пътните настилки в равнината част са мокри, на места хлъзгави, с условия за аквапланинг. По високите и усойни места на Родопите и Средногорието са заснежени и заледени, но обработени и опесъчени. Затворени за товарни МПС над 12 тона с ремаркета и полуремаркета за планинските отсечки Батак-Доспат и Белово-Юндола, обходният маршрут е през дефилето Варвара-Велинград.  Въведено е и ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.15", "title": "Пазарджик: Затворени за товарни МПС над 12 тона са планинските отсечки Батак-Доспат и Белово-Юндола"}
{"url": "http://www.focus-news.net/news/2018/02/15/2488714/gabrovo-ogranicheno-e-dvizhenieto-za-avtomobili-nad-10-tona-po-patya-mezhdu-sevlievskoto-selo-kramolin-i-veliko-tarnovo.html", "text": "Мокри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е минус 3°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.15", "title": "Габрово: Ограничено е движението за автомобили над 10 тона по пътя между севлиевското село Крамолин и Велико Търново"}
{"url": "http://www.focus-news.net/news/2018/02/15/2488711/zam-kmetat-na-sofiya-doncho-barbalov-s-53-mln-leva-poveche-sa-prihodite-v-byudzheta-za-parviya-mesets-na-2018-godina-v-sravnenie-s-minalata-godina.html", "text": "За първия месец на 2018 г. приходите от местни данъци и такси в бюджета на Столична община са 30,2 млн. лв., което е с 5,3 млн. лв. повече от същия период на миналата година. Това каза в интервю за Агенция „Фокус“ Дончо Барбалов, зам.-кмет на София по направления „Финанси и стопанска дейност“ и „Столично общинско здравеопазване“. „Една от причините за тези резултати е, че данъчната кампания започна по-рано. Данък МПС за 2018 г. се плаща от 2 януари, а данък сгради и такса смет- от 29 януари. Хората използват възможността да получат 5% отстъпка при пълно плащане на дължимите суми“, обясни зам.-кметът. „Само за първия месец на годината приходите от данъка за превозните средства са близо 7 млн. лв. , което е с над 1 млн. лв. повече от същия период на миналата година“, посочи Дончо Барбалов. „Въпреки, че за такса смет отстъпка няма, тези приходи в бюджета също са повече от миналата година. - 5, 7 млн. лв. са влезли в хазната на София през януари, което е с 670 хил. лв. повече от същия период на миналата година“, каза още той.\r\nБиляна ИВАНОВА", "date": "2018.02.15", "title": "Зам.-кметът на София Дончо Барбалов: С 5,3 млн. лева повече са приходите в бюджета за първия месец на 2018 година в сравнение с миналата година"}
{"url": "http://www.focus-news.net/news/2018/02/15/2488715/pazardzhik-den-na-otvorenite-vrati-se-provezhda-v-tsentara-za-sotsialna-rehabilitatsiya-i-integratsiya-na-litsa-s-onkologichni-zabolyavaniya-v-grada.html", "text": "Ден на отворените врати се провежда днес в Центъра за социална рехабилитация и интеграция на лица с онкологични заболявания в Пазарджик, съобщи за Радио „Фокус“ – Пазарджик Мария Чергарова, председател на „Сдружение за онкоболни и приятели“. Входът е свободен за всички, които имат потребност и искат да получат информация за такъв вид услуги, които се предоставят в Центъра от специалистите. „Ще имат възможност да получат компетентни отговори и информационни брошури. По повод инициативата на рентгенологът д-р Теодора Благова ще прегледа всички желаещи за преглед на млечна и щитовидна жлеза с ехограф и ще разясни методите на превенция и необходимостта от нея според състоянието и възрастта на консултиращите се лица“, уточни Чергарова. Цената на профилактичния преглед е 10,00 лв. „Целта ни е да подсетим всеки, който не е направил своя профилактичен преглед да не чака утре, а да го направи сега и целогодишно да мисли за здравето си“, обясни Чергарова. Тя допълни, че по официални данни на Здравната инспекция общият брой на онкоболните пациенти е 10287 души.\r\nАлбена ЖИЛЕКОВА", "date": "2018.02.15", "title": "Пазарджик: Ден на отворените врати се провежда в Центъра за социална рехабилитация и интеграция на лица с онкологични заболявания в града"}
{"url": "http://www.focus-news.net/news/2018/02/15/2488713/faz-binali-yaldaram-pristiga-na-poseshtenie-v-germaniya-na-fona-na-prizivite-kam-berlin-za-vtvardyavane-na-kursa-kam-ankara.html", "text": "В четвъртък, 15 февруари, министър-председателят на Турция Бинали Йълдъръм пристига на посещение в Германия, в рамките на което ще проведе преговори с канцлера Ангела Меркел, припомня националният ежедневник Die Frankfurter Allgemeine Zeitung. \r\nВ навечерието на визитата на Йълдъръм „Левица“ и „Зелени“ отново призоваха Берлин за втвърдяване на политическия курс към Анкара. Председателят на „Левица“ Сара Вагенкнехт настоя за незабавно прекратяване на германския оръжеен експорт в страната-партньор от НАТО, а също и за замразяване на преговорите за турското членство в Европейския съюз. „Зеленият“ депутат Джем Йоздемир на свой ред осъди турската военна интервенция в Северна Сирия.\r\nКанцлерът на ФРГ ще се срещне с турския премиер в следобедните часове на деня. След нея двамата лидери ще дадат съвместна пресконференция.Тереза Герова", "date": "2018.02.15", "title": "FAZ: Бинали Йълдъръм пристига на посещение в Германия на фона на призивите към Берлин за втвърдяване на курса към Анкара"}
{"url": "http://www.focus-news.net/news/2018/02/15/2488719/pregled-na-osnovnite-temi-v-dobrudzhanskiya-pechat.html", "text": "„Добруджа“ загуби от дубъла на „Лудогорец“ с 5:0 в контрола“, съобщава вестник „Нова добруджанска трибуна“. Футболистите, които се готвят за втория дял на първенството на Североизточна трета лига, са провели вчера последната си контрола от зимната подготовка. Вчерашният двубой е бил шестата зимна проверка на добруджанци. Избраниците на Диян Божилов са участвали в турнира „Балчик кап“ , в който са изиграли четири мача. Сирни Заговезни ще бъде отбелязан в Добрич, съобщава всекидневникът. Празникът е организиран от Община град Добрич и Регионалния исторически музей. Програмата на 18 февруари ще започне в 15,30 часа. Кукерско шествие ще премине по пешеходната зона, а ритуалите ще се състоят в Архитектурния етнографски комплекс „Старият Добрич“. За Ден на отворените врати в Центъра за рехабилитация и социална интеграция в Крушари съобщава изданието. Членове от пенсионерски клуб „Здравец“ са гостували на чаено парти. Центърът ползва базата на закрития вече Дневен център за деца с увреждания. Разполага с помещения, които са отлично обзаведени и оборудвани. Има също зала за лечебна гимнастика, медицински кабинет и ателие по трудотерапия. „Търсят варианти за солидарна цена на водата“, съобщава на първа страница другият регионален вестник  „Добруджанска трибуна“. На срещата в Добрич по проблемите на водоснабдяването, няколкократно е бил поставян въпросът защо не се въведе единна цена на водата в цялата страна. Зам.-министърът на регионалното развитие Малина Крумова е отговорила, че водата е държавна ценност и трябва да бъде еднаква за всички. Но въпреки, че споделя идеята за солидарност, не е сигурна дали на практика това е възможно. Както всяка година традицията на Трифон Зарезан е била спазена и Община град Добрич отново е организирала възстановка на ритуала по зарязване на лоза, съобщава изданието. И тази година в ролята на цар на лозата се е превъплътил кметът на града Йордан Йорданов. За поредна година са били наградени и най-добрите майстори на домашни вина – бяло, розе и червено. „Изправят крадци на пчелни кошери пред съда“, съобщава всекидневникът. Районната прокуратура в Генерал Тошево е внесла обвинителен акт срещу четирима мъже, извършители на кражба на 88 пчелни кошера. Откраднатото имущество е на стойност над 20 270 лв. Престъпниците са възраст от 20 до 37 години. Предстои делото да бъде насрочено за разглеждане в Районния съд в Генерал Тошево.", "date": "2018.02.15", "title": "Преглед на основните теми в добруджанския печат"}
{"url": "http://www.focus-news.net/news/2018/02/15/2488720/montana-semeystvo-napadna-i-ograbi-48-godishen-mazh-v-doma-mu-v-s-komoshtitsa.html", "text": "Двама криминално проявени възрастни и двама тийнейджъри са нанесли побой и ограбили 48-годишен мъж в дома му. Това съобщиха от ОДМВР – Монтана. На 14 февруари 2018 г. в 11.30 ч. в РУ – Лом е получен сигнал от 48-годишен мъж от с. Комощица, който съобщава, че на 13 февруари 2018 г. около 22.00 ч. е бил нападнат в дома си от 4 неизвестни лица, които след като му нанесли побой, му отнели сумата от 600 лева.\r\nВследствие на предприетите издирвателни действия по горещи следи от полицията е установено, че автори на деянието са криминално проявеният и осъждан 25-годишен А.И. от с. Комощица, криминално проявената и осъждана 44-годишна В.И. и децата й на 14 и 16 години. Разпитани са свидетели, иззети са веществени доказателства. Част от парите са установени и върнати на собственика. Извършителите са задържани за 24 г. в РУ-Лом. Образувано е бързо призводствто.", "date": "2018.02.15", "title": "Монтана: Семейство нападна и ограби 48-годишен мъж в дома му в с. Комощица"}
{"url": "http://www.focus-news.net/news/2018/02/15/2488716/the-brussels-times-grazhdanskata-aviatsiya-shte-se-nuzhdae-ot-600-hilyadi-piloti-do-2036-godina.html", "text": "Разрастването на въздушния транспорт ще наложи наемането на повече от 600 000 пилоти за работа в различни авиокомпании в света до 2036 г., отбелязва белгийското електронно издание The Brussels Times.\r\nМеждународната организация за гражданско въздухоплаване предупреди, че застаряването на населението в световен мащаб поставя предизвикателство в това отношение. Генералният секретар на организацията Фанг Лу подчерта, че броят на полетите и пътниците се удвоява на всеки 15 години, но наличната работна сила в този сектор остана ограничена. \r\nТя обясни ситуацията с „неизбежното застаряване на населението, намаляването на раждаемостта и други фактори\", като например „атрактивността на други високотехнологични сектори за бъдещи потенциални таланти\".\r\nЛу предупреди, че гражданската авиация трябва да „направи повече, както за привличане, така и за задържане на квалифицирани служители, от които ще се нуждае през следващите десетилетия\".\r\nПо оценка на Международната организация за гражданско въздухоплаване до 2036 г. ще бъдат необходими „поне 620 хиляди пилоти“, за да бъде отговорено на предизвикателствата в сектора.Тереза Герова", "date": "2018.02.15", "title": "The Brussels Times: Гражданската авиация ще се нуждае от 600 хиляди пилоти до 2036 година"}
{"url": "http://www.focus-news.net/news/2018/02/15/2488717/pregled-na-osnovnite-temi-v-starozagorskiya-pechat.html", "text": "„Строежът на джамия в Стара Загора се оказа поредната фалшива новина“, съобщава вестник „Старозагорски новини“.  Кметът на Стара Загора Живко Тодоров вчера призова за хигиена на публичното говорене в политическото пространство  В Община Стара Загора не е постъпвало искане, идея или проект за изграждане на джамия в града. Това беше съобщено от кмета Живко Тодоров и главния архитект Виктория Грозева по време на брифинг, провокиран от разпространеното по медиите вчера сутринта питане от общинското ръководство на ВМРО. Случилото се кметът определи като фалшива новина и спекулации. \r\nНЧ \"Св. Климент Охридски-1858\" почете за двадесет и девети път Трифон Зарезан, посочват от вестника. Празникът е възстановен с личната благословия на Дядо Панкратий, а \"Орфеевата лоза\" наистина идва от земите на митичния певец . Дъждовното време може и да промени сценария на тържественото честване на Трифон Зарезан, организирано за двадесет и девети пореден път от старозагорското Народно читалище \"Св. Климент Охридски-1858\", но не го помрачи! Въпреки неблагоприятните климатични условия десетки жители на Града на липите участваха във веселбата, посветена на \"нашенския\" светия, чиято мисия, според организаторите, беше не само да осигури берекет по лозовите масиви и руйно вино в бъчвите, но и да пребори \"привнесения и изцяло комерсиален Ден на влюбените и Празник на св. Валентин\". \r\n„Комунизмът влиза в учебниците, но не излиза от някои училища“,  е друг акцент в изданието. Директорката на казанлъшка гимназия не разреши учениците да гледат филм за Лагера на смъртта край Ловеч. Понятия като комунизъм, репресивен апарат, Народен съд, терор, атентат, съветизация, експроприация, еднопартиен режим и трудововъзпитателни общежития са въведени в новата учебна програма по история и цивилизации за 10 клас, която бе утвърдена наскоро и влиза в сила за учебната 2019/2020 година, съобщиха от Министерството на образованието и науката. Висшите администратори допълват, че в учебната програма са намерили място само факти, без да се допуска оценъчна интерпретация.", "date": "2018.02.15", "title": "Преглед на основните теми в старозагорския печат"}
{"url": "http://www.focus-news.net/news/2018/02/15/2488723/der-standard-vsyako-shesto-dete-raste-v-zona-na-konflikt-pokazva-izsledvane.html", "text": "Все повече и повече деца растат в условията на конфликти. Това показва изследване на организацията „Спасете децата“, представено в четвъртък, съобщава австрийският национален ежедневник Der Standard.\r\nОт разпространения доклад става ясно, че най-малко 357 милиона деца, или всяко шесто в света, живеят в кризисни или военни зони. В сравнение с началото на 90-те години на миналия век, данните показват ръст от внушителните 75%. \r\nДецата са изправени пред смърт, насилие, сексуална експлоатация и депортиране, обясни Хеле Торнинг-Шмит, бивш премиер на Дания и настоящ председател на организацията. „Почти половината от тези деца живеят в региони с особено тежки конфликти – в Сирия, в Афганистан и в Сомалия. Там те са заплашени от тежки нарушения на човешките права като осакатяване или наемането им като войници“, алармира Хеле Торнинг-Шмит.\r\nБроят на децата, убити или ранени при конфликти, се е увеличил с 300% от 2010 г. насам. Освен това все повече деца нямат достъп до хуманитарна помощ. Според доклада за драматичното влошаване на ситуацията има различни причини – атаките срещу гъсто населени региони и градове са се увеличи, като цяло е нараснала е продължителността на въоръжените конфликти.Тереза Герова", "date": "2018.02.15", "title": "Der Standard: Всяко шесто дете расте в зона на конфликт, показва изследване"}
{"url": "http://www.focus-news.net/news/2018/02/15/2488724/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Шумен, предаде репортер на Радио „Фокус“-Шумен. Движението се извършва без ограничения. Времето е ясно, ветривито. Температурата на въздуха е от минус 3 до 1 градус. Интензивно е движението по автомагистрала „Хемус“ в посока Варна, както и по бургаския път. \r\nВърбишки проход остава затворен за всички видове пътни превозни средства. Ришки проход е отворен. Ограничено  е движението по пътя Секулово – Тодор Икономово от км 9 до км 16 за моторни превозни средства над 3,5 тона, поради компроетирано състояние на мостово съоръжение. Въведен е обход. Опасност от свличане на скални и земни маси има по пътя Шумен- Карнобат.\r\nИвелина ИВАНОВА", "date": "2018.02.15", "title": "Шумен: Сухи и нормално проходими са пътищата в областта"}
{"url": "http://www.focus-news.net/news/2018/02/15/2488721/zam-kmetat-na-sofiya-doncho-barbalov-stolichna-obshtina-e-parvata-mestna-administratsiya-v-stranata-koyato-osiguryava-vazmozhnost-grazhdanite-da-izpolzvat-elektronen-podpis.html", "text": "Столична община е първата местна администрация в страната, която осигурява възможност за своите граждани да използват електронен подпис. Това каза в интервю за Агенция „Фокус“ Дончо Барбалов, зам.-кмет на София по направления „Финанси и стопанска дейност“ и „Столично общинско здравеопазване“. „Новото тази година е, че физическите лица, които имат електронен подпис могат да ползват него, вместо издаден от общината ПИН, или издаден от Националната агенция по приходите ПИК“, посочи той и обясни, че с един от тези три кода собствениците могат да влязат в раздел \"Справка за задълженията и плащанията\" на е-страницата на София да проверят  и/или да платят своите данъци и такси. „Друга новост от тази година е и това, че отказът от хартиени съобщения вече може да се прави по електронен път, а не да се ходи до данъчното и там да се подава декларация за отказ“, коментира Дончо Барбалов. Той уточни, че срокът за отказ от хартиени съобщения тази година е бил до 12 януари - при подаване на заявление в някой от данъчните отделите и до 26 януари - при отказ по електронен път.  „До момента над 2000 собственици в София са се отказали от хартиените данъчни съобщения. Тези които сега решат да подадат заявление за отказ от хартиено съобщение,  ще започнат да получават съобщенията по имейл от 2019 година“, поясни зам.-кметът. „Столична община е осигурила възможност за софиянци да правят справки и плащат онлайн своите местни данъци и такси чрез електронната страница на Столична община“, изтъкна Дончо Барбалов. „Улеснение за гражданите е и това, че данните за новорегистрираните автомобили в КАТ от постъпват автоматично в информационните масиви на Столична община“, посочи той и допълни, че \r\nновите собственици няма нужда да подават декларации за покупката на автомобил в съответната районна администрация. \r\nБиляна ИВАНОВА\r\nI>Пълния текст на интервюто четете по-късно в „Мнение”", "date": "2018.02.15", "title": "Зам.-кметът на София Дончо Барбалов: Столична община е първата местна администрация в страната, която осигурява възможност гражданите да използват електронен подпис"}
{"url": "http://www.focus-news.net/news/2018/02/15/2488722/dobrich-patishtata-v-oblastta-sa-predimno-suhi.html", "text": "Пътищата в областта са предимно сухи, предаде кореспондентът на Радио „Фокус” – Варна. Няма затворени пътни отсечки в областта. \r\nОграничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. Времето в Добрич е облачно, видимостта – добра, духа слаб до умерен вятър, температурата към 09.00 часа е около 2 градусa. \r\nЗатворени са улични участъци в град Добрич заради дейности по проекта на Общината за обновяване на водния сектор. Затворени за движение на автомобили са ул. „Генерал Скобелев“ - между пресечките за ул. „Вардар“ и ул. „Александър Стамболийски“, и ул. „Княз Дондуков“ – между пресечките за ул. „Отец Паисий“ и ул. „Александър Стамболийски“, както и отсечката надолу покрай джамията. За днес – 15 февруари, са предвидени изкоп и полагане на тръби по бул. „Тракия“ от улица „Детелина“ до улица „Агликина поляна“, за утре - 16 февруари - направа на сградни водопроводни отклонения по улица „Детелина“, по бул. „Тракия“ от улица „Детелина“ до улица „Агликина поляна“, изкопи по улиците „Хризантема“, „Девня“ и  „Малина“. От утре се въвежда временна организация на движението на автомобили по ул. „Теменуга“.                                        \r\nЖулиета НИКОЛОВА", "date": "2018.02.15", "title": "Добрич: Пътищата в областта са предимно сухи"}
{"url": "http://www.focus-news.net/news/2018/02/15/2488727/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В четвъртък, 15 февруари, министър-председателят на Турция Бинали Йълдъръм пристига на посещение в Германия, в рамките на което ще проведе преговори с канцлера Ангела Меркел, припомня националният ежедневник Die Frankfurter Allgemeine Zeitung. \r\nВ навечерието на визитата на Йълдъръм „Левица“ и „Зелени“ отново призоваха Берлин за втвърдяване на политическия курс към Анкара. Председателят на „Левица“ Сара Вагенкнехт настоя за незабавно прекратяване на германския оръжеен експорт в страната-партньор от НАТО, а също и за замразяване на преговорите за турското членство в Европейския съюз. „Зеленият“ депутат Джем Йоздемир на свой ред осъди турската военна интервенция в Северна Сирия.\r\nКанцлерът на ФРГ ще се срещне с турския премиер в следобедните часове на деня. След нея двамата лидери ще дадат съвместна пресконференция.\r\n*** Все повече и повече деца растат в условията на конфликти. Това показва изследване на организацията „Спасете децата“, представено в четвъртък, съобщава австрийският национален ежедневник Der Standard.\r\nОт разпространения доклад става ясно, че най-малко 357 милиона деца, или всяко шесто в света, живеят в кризисни или военни зони. В сравнение с началото на 90-те години на миналия век, данните показват ръст от внушителните 75%. \r\nДецата са изправени пред смърт, насилие, сексуална експлоатация и депортиране, обясни Хеле Торнинг-Шмит, бивш премиер на Дания и настоящ председател на организацията. „Почти половината от тези деца живеят в региони с особено тежки конфликти – в Сирия, в Афганистан и в Сомалия. Там те са заплашени от тежки нарушения на човешките права като осакатяване или наемането им като войници“, алармира Хеле Торнинг-Шмит.\r\nБроят на децата, убити или ранени при конфликти, се е увеличил с 300% от 2010 г. насам. Освен това все повече деца нямат достъп до хуманитарна помощ. Според доклада за драматичното влошаване на ситуацията има различни причини – атаките срещу гъсто населени региони и градове са се увеличи, като цяло е нараснала е продължителността на въоръжените конфликти.\r\n*** През последните единадесет години България е обект на специален мониторинг за прилагането на принципите на правотата държава. Корупцията в страната все още не е изкоренена, но Брюксел вече разглежда алтернативи на специалния надзор, отбелязват от редакцията на швейцарския вестник Die Neue Zuercher Zeitung.\r\n„Магистратите работят по съветския модел. Главният прокурор ръководи всички прокурори в страната и може да обясни всяко тяхно решение за нищожно\", обяснява Велислав Величков, председател на инициативата „Правосъдие за всеки“. Съгласно думите му, тази концентрация на властта има сериозни последици: обвинителните актове по делата за корупция срещу политици и бизнес фигури умишлено се съставят „със скоростта на охлюв“, за да бъде забавено съдебното производство. През последните години заради корупция са осъдени само двама кметове и един депутат, подчертава адвокатът. \r\nВеличков не е сам в критиките си. В индекса на организацията „Прозрачност без граници“ за корупионните възприятия България е поставена на 75-то място, след всички останали страни от Европейския съюз. Проучване, поръчано от „Зелените“ в Европейския парламент, отбеляза също значителни дефицити в законите за борба с корупцията и особено при тяхното приолагане. \r\nПрез януари председателят на Европейската комисия Жан-Клод Юнкер, при откриването на българското председателство на Съвета на ЕС в София, призова за присъединяване на страната към еврозоната и към Шенгенското пространство, от които тя остава изолирана именно заради нерешените проблеми с корупцията. \r\n„Учтивостта“ на Юнкер отразява дилемата на ЕС. Преди Единадесет години, България и Румъния са приети в ЕС от геополитически съображения, въпреки че не отговаряха на критериите за членство по отношение на демокрацията и върховенството на закона. Ето защо ЕС постави България и Румъния под специален надзор - така нареченият Механизъм за сътрудничество и проверка (МСП). Бяха създадени конкретни и технически цели и за двете страни - от борбата с организираната престъпност до реформата на съдебната система. Служителите на ЕС се надяваха, че двете страни скоро ще бъдат освободени от специалния режим.\r\nЕдинадесет години по-късно разочарованието се усеща в разговорите с вътрешни лица в Брюксел. Въпреки че МСП със сигурност е довело до подобрения. Но процесът на реформи в Румъния е като разходка с влакче в увеселителен парк: след постижения, като например засилване на органа за борба с корупцията, следват неуспехи като последните закони, които ограничават независимостта на съдебната власт. България се смята за по-нестабилна. Тя е успешна в борбата с мафиотските структури. В Брюксел обаче се говори за организационни дефицити в органите за борба с корупцията и за „култура на политическо влияние\" в прокуратурата. Все още има голяма нужда от реформа, но ЕС не желае да държи две от своите държави-членки под специален надзор.\r\n*** Разрастването на въздушния транспорт ще наложи наемането на повече от 600 000 пилоти за работа в различни авиокомпании в света до 2036 г., отбелязва белгийското електронно издание The Brussels Times.\r\nМеждународната организация за гражданско въздухоплаване предупреди, че застаряването на населението в световен мащаб поставя предизвикателство в това отношение. Генералният секретар на организацията Фанг Лу подчерта, че броят на полетите и пътниците се удвоява на всеки 15 години, но наличната работна сила в този сектор остана ограничена. \r\nТя обясни ситуацията с „неизбежното застаряване на населението, намаляването на раждаемостта и други фактори\", като например „атрактивността на други високотехнологични сектори за бъдещи потенциални таланти\".\r\nЛу предупреди, че гражданската авиация трябва да „направи повече, както за привличане, така и за задържане на квалифицирани служители, от които ще се нуждае през следващите десетилетия\".\r\nПо оценка на Международната организация за гражданско въздухоплаване до 2036 г. ще бъдат необходими „поне 620 хиляди пилоти“, за да бъде отговорено на предизвикателствата в сектора.\r\n*** Талибаните публикуваха отворено писмо, в което призовават САЩ да започнат мирни преговори с ръководството на групировката, пише вестник The Guardian, като отбелязва, че това е неочаквано действие във времето на увеличаващите се кръвопролития в Афганистан. Изданието припомня, че само за последния месец нападения на Талибаните доведоха до смъртта на около 150 цивилни. \r\n„Ако политиката на сила продължи да се ползва в следващите 100 години, няма да има промяна в резултата от последните шест месеца, когато бе въведена новата стратегия на Тръмп“ за войната в Афганистан, се казва в разпространеното от говорителя на терористичната организация съобщение. Вестникът отбелязва, че в опит да се убеди американската общественост, че войната е невъзможна за печелене от САЩ, Талибаните привеждат данни, показващи над 3,500 „жертви от армията на САЩ и не само“. Терористичната групировка сочи също така, че разполага с „международна подкрепа“, въпреки че в писмото не е споменато кои страни стоят рамо до рамо с Талибаните, макар британското издание да смята, че това са Русия и Иран. Като добър знак обаче се приема призива към „американския народ“ и „миролюбивите сенатори“ да укажат натиск върху американския президент Доналд Тръмп за започване на мирни преговори.  \r\nСпоред изказване на американския държавен секретар Рекс Тилърсън направено по-рано, САЩ биха се съгласили за започнат преговори само с някои от по-умерените талибани, които биха влезли в афганистанското правителство. \r\nПо думите на Майкъл Семпъл, професор в Кралския университет в Белфаст, „талибаните отказаха да водят преговори с правителството в Кабул и за да легитимират позицията си сега се преструват на отворени за разговори със САЩ“. Според Саймън Гас, бивш сътрудник на НАТО в Афганистан, талибаните най-вероятно се страхуват, че победата над „Ислямска държава“ и обещанията на Доналд Тръмп за увеличаване на американското военно присъствие в Афганистан няма да доведе до нищо добро за терористичната групировка.  \r\n***", "date": "2018.02.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/15/2488726/kyustendil-prohodimi-pri-zimni-usloviya-sa-patishtata-v-regiona.html", "text": "Проходими при зимни условия са пътищата в Кюстендилслия регион. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно сухи. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.15", "title": "Кюстендил: Проходими при зимни условия са пътищата в региона"}
{"url": "http://www.focus-news.net/news/2018/02/15/2488725/pg-na-gerb-poiska-ostavkata-na-valeri-zhablyanov-kato-zam-predsedatel-na-parlamenta.html", "text": "ПГ на ГЕРБ призовава Валери Жаблянов да понесе политическа отговорност, като подаде оставка от поста зам.-председател на Народното събрание. Това каза депутатът от ПГ на ГЕРБ Тома Биков в декларация от името на групата, предаде репортер на Агенция „Фокус“. „Ако исканата оставка не бъде подадена в рамките на работния ден, още утре в 9.00 часа народните представители от ГЕРБ ще започнем събиране на подписи за официално искане на оставката му като зам.-председател на парламента“, заяви той. „От изявление на представители на ПГ на БСП стана ясно, че зам.-председателя на Народното събрание Валери Жаблянов е автор на скандалната фраза, поместена в официална позиция на БСП, според която „Народният съд“ е „необходимо и неизбежно правосъдие“, обясни Тома Биков. „Приветстваме решението на ръководството на БСП да оттегли тази оскърбителна за целия български народ теза от официалния си документ“, коментира той. „Валери Жаблянов не за първи път коментира по циничен начин събития, които са нанесли тежки рани върху голяма част от българското общество. Само преди 2 седмици той се опита да осуети отдаването на почит с едноминутно мълчание към жертвите на тоталитарния режим“, припомни депутатът от ГЕРБ. „Поведението на Валери Жаблянов е неприемливо и несъвместимо с поста зам.-председател на Народното събрание“, изтъкна той.\r\nБиляна ИВАНОВА", "date": "2018.02.15", "title": "ПГ на ГЕРБ поиска оставката на Валери Жаблянов като зам.-председател на парламента"}
{"url": "http://www.focus-news.net/news/2018/02/15/2488729/pss-mnogo-dobri-sa-usloviyata-za-turizam-v-planinite.html", "text": "Много добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Във високите части има слаб вятър, температурите навсякъде са между минус 4 и минус 12 градуса. От ПСС препоръчват на туристите да не излизат от маркираните туристически пътеки поради лавинна опасност и да бъдат внимателни. Лифтовите съоръжения във всички курорти работят според нормалния си график.\r\nПрез изминалото денонощие има един пострадал при лавина турист.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.15", "title": "ПСС: Много добри са условията за туризъм в планините"}
{"url": "http://www.focus-news.net/news/2018/02/15/2488731/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи. Остава в сила забраната за движение на товарните автомобили над 12 тона с ремаркета и полуремаркета през прохода Превала и направленията Батак – Доспат и Гоце Делчев – Доспат – Тешел. Пътните настилки са почистени и обработени срещу заледяване. Заради преовлажняване на скатовете от валежите през изминалите дни е повишена опасността от падащи камъни по всички направления в областта.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян настилките на улиците в града са мокри. Автомобилният трафик в сутрешните часове е интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.15", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/02/15/2488732/sofiya-176-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "176 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че общото здравословно състояние на настанените е било добро и не са възниквали проблеми през нощта.\r\nЦветилена СИМЕОНОВА", "date": "2018.02.15", "title": "София: 176 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/02/15/2488730/pregled-na-osnovnite-temi-v-shumenskiya-pechat.html", "text": "„Трифон Зарезан събра винарите и лозарите за празнични наздравици“, е водещото заглавие във вестник „Шуменска заря“. Кметът на Община Шумен Любомир Христов, който също е майстор на домашно вино, не пропусна традицията да участва вчера в ритуалното зарязване на лозята на своите приятели. Празникът беше отбелязан и в много други населени места от Шуменска област, която има своето утвърдено място върху винената карта на България. Според актуалните данни на областната дирекция „Земеделие“, лозята в Шуменско са разположени на над 12 000 дка, като за тях се грижат повече от 900 земеделски стопани. Те отглеждат 11 500 дка с винени сортове, а останалите са с десертни. А на площ от около 700 декара са разположените разсадници. \r\n„Води заливат улица“, е акцент от стр. 2 в броя. Общински съветници синализират, че по ул. „Дедеагач“ в Шумен има сериозен теч на фекални води. „Те се вливат в реката и в същото време подкопават леглото на асфалтирания път. Така, от една страна, се създава предпоставка за пропадане на пътя и вероятно ПТП с нараняване на хора, от друга страна, се създава силно замърсяване в района. \r\n„Каменната арена на Плиска“, пише изданието. Десетгодишните археологически проучвания (2005-2015 г.) на уникалното съоръжение в първата българска столица Плиска са представени в изложба в Регионалния исторически музей в Шумен. \r\n„Забележителна липа на повече от век бди над НУ „Княз Борис I“ в Шумен“, е друго заглавие от стр. 2 в броя. Интервюто е с Д-р Румен Генов е народен представител от ПП ГЕРБ. Той е член на парламентарната комисия по здравеопазване. \r\n„Община Шумен иска да увеличи капитала си в МБАЛ“, информира всекидневинкът. Проблемът с увеличаване на дела на община Шумен в капитала на МБАЛ още миналата година беше поставен във фокуса на вниманието на общинските съветници. Всяка година от общинския бюджет се дават поне по 100 000 лв. за закупуване на апаратура за лечебното заведение.", "date": "2018.02.15", "title": "Преглед на основните теми в шуменския печат"}
{"url": "http://www.focus-news.net/news/2018/02/15/2488728/zhelyo-boychev-bsp-za-balgariya-otgovornost-po-sagata-s-istanbulskata-konventsiya-nosi-pravitelstvoto.html", "text": "Отговорност за сагата с Истанбулската конвенция носи, само и единствено, правителството. Това каза пред Нова ТВ Жельо Бойчев, зам.-председател на ПГ на „БСП за България”, съобщиха от пресцентъра на НС на БСП. Той припомни, че на 3 януари, именно правителството на Бойко Борисов, се опита да прокара конвенцията в обществото, с пълното съзнание, че в нея има текстове, които ще предизвикат полемика.  „Премиерът каза в Брюксел, че Истанбулската конвенция ще бъде приета до края на европредседателството. От вчера той има нова позиция- че я изтеглят, но не става ясно как”, коментира социалистът. Бойчев обясни, че преди последното изявление на премиера, управляващите искаха да търсят обществен консенсус по темата. Той напомни обаче, че конвенцията беше вкарана в Народното събрание, без обяснителен доклад, в който да е описано коя част от законодателството ни трябва да се промени, за да се синхронизира с документа.  \r\n„Органите на МВР в Шумен поискаха списък на членовете на БСП, на стенограмите от проведените заседания на общинската организация на партията. В тези стенограми е описана и кампанията за местните избори. Няма начин общинската полиция да иска такъв тип информация”, припомни Жельо Бойчев скандала с Шумен. „Затова реагирахме толкова остро.  Министърът на вътрешните работи каза, че всичко, което са правили, е по разпореждане на прокуратурата. Вчера главният прокурор каза, че исканите документи са извън разпореждането на районния прокурор. Затова вчера поискахме министърът на вътрешните работи да каже - кой носи отговорност. Миналата седмица твърдеше, че действията им са под разпореждане на прокуратурата. Вижда се, че той е излъгал”, отсече Жельо Бойчев.", "date": "2018.02.15", "title": "Жельо Бойчев, „БСП за България”: Отговорност по сагата с Истанбулската конвенция носи правителството"}
{"url": "http://www.focus-news.net/news/2018/02/15/2488733/mkd-makedoniya-balgarskiyat-prezident-rumen-radev-shte-napravi-parvo-ofitsialno-poseshtenie-v-makedoniya-zaedno-s-nego-shte-badat-i-mitropoliti-ot-bpts.html", "text": "Държавният глава на България Румен Радев ще пристигне на първо официално посещение в Македония, отбелязва скопското електронно издание МКД. Освен от съпругата си Десислава, в рамките на визитата си в Скопие на 16-17 февруари Радев ще бъде придружаван от двама митрополити от Българската православна църква.\r\nПо време на престоя си Радев ще проведе срещи с македонския си колега Георги Иванов, с премира на югозападната ни съседка Зоран Заев, с председателя на парламента Талат Джафери, както и с лидерите на ДСИ и ВМРО-ДПМНЕ, Али Ахмети и Християн Мицкоски. Според съобщенията, предвидена е и среща с депутата Илия Димовски, председател на парламентарната комисия за сътрудничество с България.\r\nВ рамките на първия ден от посещението на българския президент е планирано полагане на цветя върху гроба на Гоце Делчев в църквата „Св. Спас“ в Скопие, както и официален обяд със Заев. На втория ден от посещението са планирани срещи и разговори за насърчаване на икономическото сътрудничество между двете страни.\r\nИнтересно е, че за първи път в делегацията на президента ще има и двама митрополити от Българската православна църква, Николай и Киприан. Последният е председател на Комисията на БПЦ, която води преговори за признаване на автокефалността на МПЦ-Охридска архиепископия. Той бе избран за поста от Светия синод, след като БПЦ се съгласи да стане Църква-майка и да се бори за автокефалността на МПЦ-ОА, подчертават от редакцията.Тереза Герова", "date": "2018.02.15", "title": "МКД (Македония): Българският президент Румен Радев ще направи първо официално посещение в Македония, заедно с него ще бъдат и митрополити от БПЦ"}
{"url": "http://www.focus-news.net/news/2018/02/15/2488734/varna-predimno-suhi-sa-patnite-nastilki-na-teritoriyata-na-oblastta.html", "text": "Предимно сухи са пътните настилки на територията на Варна и областта, предаде репортер на Радио „Фокус“ – Варна. Времето е ясно, видимостта е добра. Трафикът по направленията Варна – София и Варна – Бургас е сравнително спокоен. По-натоварено в делничните дни е движението по пътя Варна – Добрич.\r\nВъв Варна трафикът е натоварен на места по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“.\r\nОт дирекция „Инженерна инфраструктура и благоустрояване“ към Община Варна съобщиха, че във връзка с изграждането на бул. „Левски“ от 22.00 часа на 15-ти февруари до 6.00 часа на 16-и февруари ще бъде затворено за движение платното на бул. „Владислав Варненчик“ в посока изход от града в отсечката от кръстовището с ул. „Патриарх Евтимий“ до ул. „Струга“. Кръстовището с ул. „Акад. Андрей Сахаров“ ще бъде отворено за преминаване на автомобили.\r\nВъв връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  Променено е и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39.\r\nВременна организация на движение е въведена и заради ремонта на бул.“Първи май“ в кв. „Аспарухово“, като в участъка от ул.“Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nВъв връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временната организация на движение се въвежда до 15-ти май. Това  съобщиха от дирекция „Инженерна инфраструктура и благоустрояване“ към Община Варна.\r\nОт общинската фирма и частния превозвач съобщават, че се въвеждат  маршрутни промени в обслужването на линия 409. Курсовете, които тръгват на и 15, и на 45 минути, и в двете посоки ще се обслужват до и от сп. „Журналист“ . При тези курсове няма да се обслужват спирки „Дървен мост“, „Изгрев“, „Ален мак“ и „ВСУ“ – двупосочно. Курсовете, които тръгват на кръгъл час и на половин час и двете посоки на автобусна линия 409 ще се обслужва до и от ВСУ по разписание. Тези курсове няма да обслужват спирки „Ген. Заимов“, „Писател“, „Хоризонт“, „Журналист“ – двупосочно.\r\nМарияна ВАЛЕНТИНОВА", "date": "2018.02.15", "title": "Варна: Предимно сухи са пътните настилки на територията на областта"}
{"url": "http://www.focus-news.net/news/2018/02/15/2488736/varna-58-godishen-mazh-e-zaginal-sled-kato-se-e-blasnal-s-tovaren-avtomobil-v-darvo-kray-patya-varna-dobrich.html", "text": "58-годишен мъж е загинал при катастрофа по пътя Варна – Добрич. Това съобщиха от пресцентъра на ОДМВР – Варна. Инцидентът е станал около 14.40 часа вчера. Специализиран товарен автомобил с водач К. С. (58 г.), по неизяснени причини, напуска пътното платно и се блъска в крайпътно дърво. Мъжът е починал. Изясняват се причините и обстоятелствата за смъртта на мъжа и за възникването на инцидента. По случая е образувано досъдебно производство.", "date": "2018.02.15", "title": "Варна: 58-годишен мъж е загинал, след като се е блъснал с товарен автомобил в дърво край пътя Варна – Добрич"}
{"url": "http://www.focus-news.net/news/2018/02/15/2488735/evrokomisaryat-mariya-gabriel-za-parvi-pat-v-byudzheta-na-ek-se-predlaga-da-ima-otdelna-chast-svarzana-s-tsifrovata-transformatsiya.html", "text": "За първи път в бюджета на ЕК се предлага да има отделна част, свързана с цифровата трансформация. Това каза в сутрешния блок „Добро утро, България“ на Радио „Фокус“ еврокомисарят по цифрова икономика и общество Мария Габриел във връзка с финансовата рамка на Общността след 2020 година. По думите й Европа трябва да направи мъдър избор за цифровата трансформация, която е изключителна възможност за страните членки. ”Днес всичко около нас се променя вследствие на тази цифрова трансформация. Затова отделяйки не само бюджет като глава в общия бюджет на Съюза, но и предлагайки да се увеличат двойно инвестициите, ние заявяваме, че Европа иска да отправи ясно послание към своите граждани, защото искаме те да имат необходимите цифрови умения. Днес само 37% от работната сила на ЕС, притежава основни цифрови умения, а знаем, че след 2020 г. 90% от работните места ще изискват такива. Искаме да инвестираме в киберсигурност, защото кибератаките не познават граници, като не става въпрос само за личните ни данни, а и за критична инфраструктура каквато са енергетиката и транспорта. Искаме да излъчим и много силен сигнал към нашата индустрия, искаме конкурентноспособни предприятия“, каза еврокомисарят. Мария Габриел коментира още, че документът за Многогодишната финансова рамка на ЕС след 2020 година има за цел да отговори на въпросите какво се иска от ЕС, какви са приоритетите на европейските граждани и как бюджетът ще се отрази на тях. Безспорно едно от най-големите предизвикателства ще бъде Брекзит, като Великобритания също е обхваната от новата финансова рамка, добави Габриел и уточни, че сегашната вноска за страна-членка на ЕС от 1% не може да продължи.", "date": "2018.02.15", "title": "Еврокомисарят Мария Габриел: За първи път в бюджета на ЕК се предлага да има отделна част, свързана с цифровата трансформация"}
{"url": "http://www.focus-news.net/news/2018/02/15/2488718/ministar-ekaterina-zaharieva-sabira-kolegite-si-ot-es-na-neformalna-sreshta.html", "text": "Заместник министър-председателят и министър на външните работи Екатерина Захариева е домакин на неформалната среща на външните министри от ЕС (Гимних), която започва днес в София.Срещата е под председателството на върховния представител на ЕС по въпросите на външните работи и политиката на сигурност Федерика Могерини. Това съобщиха от пресцентъра на Министерство на външните работи (МВнР)\r\nПрограмата за днес предвижда да се проведат работни сесии, посветени на Сирия, Западните Балкани и Корейската народно-демократична република. \r\nУтре към участниците ще се присъединят и външните министри на петте страни-кандидати за членство в ЕС. \r\nВ срещата ще участва и европейският комисар, отговарящ за политиката на съседство и преговори за разширяване Йоханес Хан. Събитието ще се проведе в НДК. \r\nФорматът Гимних е учреден през 1974 г. с цел да събира външните министри на неформални разговори, закрити за публика. Всеки ротационен председател на Съвета на ЕС организира подобна среща по време на мандата си. \r\nПрограмата по часове можете да намерите на този линк: https://eu2018bg.bg/bg/events/52", "date": "2018.02.15", "title": "Министър Екатерина Захариева събира колегите си от ЕС на неформална среща"}
{"url": "http://www.focus-news.net/news/2018/02/15/2488737/smolyan-svlachishte-se-e-aktiviziralo-po-patya-nedelino-startsevo.html", "text": "Свлачище се е активизирало по пътя Неделино – Старцево, съобщи за Радио „Фокус“ – Смолян дежурният в Областно пътно управление – Смолян. Движението по това направление се осъществява двупосочно в едното пътно платно. Започнало е разчистване на земната маса. Очаква се до обяд пътят да бъде разчистен напълно и движението да се осъществява без затруднения.\r\nНели ГЕРГЬОВСКА", "date": "2018.02.15", "title": "Смолян: Свлачище се е активизирало по пътя Неделино – Старцево"}
{"url": "http://www.focus-news.net/news/2018/02/15/2488738/montana-opesachen-e-patyat-prez-prohoda-petrohan.html", "text": "Опесъчен е пътят през прохода Петрохан, каза за Радио „Фокус“ – Видин дежурният служител в Областно пътно управление – Монтана. Температурата на въздуха там е минус 5 градуса и на места има заледяване на пътната настилка, заради което е извършено опесъчаване. Трафикът е с нормална интензивност и в двете посоки. Остава в сила забраната за преминаване на автомобили над 12 тона през Петрохан до 31 март, обиколният маршрут е през град Своге.\r\nАнна ЛОЗАНОВА", "date": "2018.02.15", "title": "Монтана: Опесъчен е пътят през прохода Петрохан"}
{"url": "http://www.focus-news.net/news/2018/02/15/2488710/reuters-upravlyavashtata-partiya-na-balgariya-otteglya-istanbulskata-konventsiya-poradi-lipsa-na-podkrepa.html", "text": "Българският премиер Бойко Борисов заяви, че управляващата партия ГЕРБ оттегля Конвенцията за борба срещу насилието срещу жени от ратификация в парламента заради силната опозиция на религиозни и политически групи, предава Reuters\r\nМиналия месец правителството, водено от Борисов, внесе за ратификация в парламента Истанбулската конвенция, но обсъждането й раздели обществото в най-бедната страна от Европейския съюз, която от началото на януари пое ротационното председателство на ЕС.\r\nСпорът засенчва усилията на Борисов да представи бившата комунистическа държава, която се присъедини към Европейския съюз през 2007 г., като прогресивна и открита страна по време на първото си председателство на ЕС. \r\nТой също така подчертава широко разпространената съпротива сред по-социално консервативните страни от бившия Източен блок спрямо либералните ценности на по-богатата западна Европа, подчертава агенцията.Тереза Герова", "date": "2018.02.15", "title": "Reuters: Управляващата партия на България оттегля Истанбулската конвенция поради липса на подкрепа"}
{"url": "http://www.focus-news.net/news/2018/02/15/2488740/gazeta-express-germanskiyat-vanshen-ministar-prizova-kosovo-da-ratifitsira-sporazumenieto-za-demarkatsiyata-na-granitsata-s-cherna-gora.html", "text": "В рамките на официалното си посещение в Косово, министърът на външните работи на ФРГ Зигмар Габриел призова управляващите в Прищина да ратифицират споразумението за демаркация на границата с Черна гора, съобщава електронното издание Gazeta Express.\r\nВ Прищина Габриел подчерта, че Германия се гордее с постиженията на Косово и ще продължи да подкрепя най-младата държава на Балканите, като същевременно поздрави гражданите й за десетата годишнина от обявяването на независимостта на страната.\r\nВ рамките на съвместна пресконференция с косовския премиер Рамуш Харадинай, Габриел приветства желанието на Прищина да се заеме с демаркацията на границата с Черна гора. „Трябва да се справите с предизвикателства като върховенството на закона, осъществяването на реформите и независимостта на съдебната система. Щастлив съм обаче да чуя, че има желание да се реши проблемът с границата с Черна гора. Ние го подкрепяме, защото това е в полза на гражданите на Косово, за да бъде изпълнен критерият и да се създаде възможност за либерализиране на визовия режим\", припомни Габриел. Той подчерта също, че Косово трябва да бъде готово и за разрешаването на „неприятни въпроси\", като например Специализирания съд, който ще се занимава с предполагаеми престъпления, извършени по време на войната.\r\nГерманският министър на външните работи, който пристигна в Косово след посещението си в Белград, заяви, че ако Сърбия иска да напредне към ЕС, тя трябва да изпълни определените критерии за правова държава и, разбира се, да приеме независимостта на Косово. „Това е предпоставка за техния път към ЕС\", отбеляза Габриел.\r\nВ Прищина първият дипломат на Берлин припомни, че ФРГ бе една от първите държави, които признаха независимостта на Косово. „Германия иска да остане ваш надежден партньор и в бъдеще. Да се надяваме, че Косово ще постигне икономическа и политическа стабилност, защото гражданите са заслужили това\", заяви Габриел.Тереза Герова", "date": "2018.02.15", "title": "Gazeta Express: Германският външен министър призова Косово да ратифицира споразумението за демаркацията на границата с Черна гора"}
{"url": "http://www.focus-news.net/news/2018/02/15/2488743/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. Пътните настилки са предимно сухи, но в по-високите части са мокри и хлъзгави, заледени и обработени. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев, затова шофьорите е необходимо да карат с повишено внимание в тези участъци. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално интензивен. Няма данни за образували се колони от автомобили или задръствания. В Област Благоевград няма въведени ограничения за движението на леки и товарни автомобили. Прохода „Предел“ е отворен за движението на всички видове моторни превозни средства. Не се извършват ремонти по първокласната, второкласната и третокласната пътна мрежа в региона.\r\nЛора КАЛЧЕВА", "date": "2018.02.15", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/02/15/2488742/zam-kmetat-na-sofiya-doncho-barbalov-vsyaka-godina-stolichna-obshtina-otdelya-9-10-mln-leva-za-dofinansirane-na-zdravni-uslugi-v-obshtinskite-bolnitsi.html", "text": "Столична община всяка година отделя по 9-10 млн. лв. от своя бюджет за дофинансиране на здравни услуги в общинските болници, които не се покриват от НЗОК. Това каза в интервю за Агенция „Фокус“ Дончо Барбалов, зам.-кмет на София по направления „Финанси и стопанска дейност“ и „Столично общинско здравеопазване“. „Болниците не могат да връщат здравно неосигурени пациенти, нямат право да отказват лечение на спешни случаи, а разходите за доставчици, персонал, електричество и отопление трябва да се плащат“, заяви той. „В Столична община непрекъснато работим за укрепване на общинските лечебни  заведения“, изтъкна зам.-кметът. Той уточни, че са определени мерки за укрепване на тези лечебни заведения, които нямат алтернатива в съответния район и съществуването им е абсолютно необходимо за гражданите. „За последните 2 години с решения на Столичния общински съвет са осигурени близо 3 млн. лв. за ремонти и ново медицинско оборудване на общинските лечебни заведения“, обясни Дончо Барбалов. „Отпуснати бяха заеми в размер на над 1, 3 млн. лв. за укрепване на медицинските и диагностично-консултативни центрове  в районите, където има нужда от общинско здравно заведение. Бяха отпускани заеми за плащане на сметки за парно, ток или за медицинска апаратура“, поясни той. „В момента се подготвя програма за приоритетните инвестиции в общинското здравеопазване през следващите две години. След като бъдат разгледани детайлно всички предложения и искания, програмата ще бъде предложена за обсъждане от общинските съветници“, каза още Дончо Барбалов.\r\nБиляна ИВАНОВА", "date": "2018.02.15", "title": "Зам.-кметът на София Дончо Барбалов: Всяка година Столична община отделя 9-10 млн. лева за дофинансиране на здравни услуги в общинските болници"}
{"url": "http://www.focus-news.net/news/2018/02/15/2488739/prof-svetla-bachvarova-bsp-vetoto-na-prezidenta-varhu-zakona-za-posevniya-i-posadachniya-material-e-pravilno.html", "text": "Ветото на президента върху Закона за посевния и посадъчния материал е правилно. Това каза от парламентарната трибуна депутатът от ПГ на „БСП за България“ проф. Светла Бъчварова по време на дебатите по ветото на президента Румен Радев върху Закона за посевния и посадъчния материал, предаде репортер на Агенция „Фокус“. „Това е един изключително сложен, труден за прилагане закон. Ветото на президента е по конкретни текстове. Искам да разделя ветото на 2 части, свързани с това какво ни се предлага от МС и какво от депутати. В рамките на 3 заседания този закон беше приет. Промяната на процедурата, предлагана от МС в параграф 29 е значително улеснение на възможност да се смени предназначението на земеделските земи, което атакува и президента. Самата процедура се състои от 2 конкретни процедури – първо площадката, за която досега се изискваше подробен устройствен план. Липсата на проект за подробен устройствен план е тревожна. Ветото на президента в тази посока е правилно. По-притеснителното е реализирането на втората стъпка, когато вече имаме одобрена площадка“, обясни проф. Бъчварова. По думите ѝ сега това, което се предлага, казва, че вторият етап става безсрочен, защото отпадането на едногодишния срок става факт и отива в случаите, когато се изисква влизане на подробен устройствен план. „От тази гледна точка предложението, което е гласувано, е отстъпление от сега действащите механизми и защити на земеделските земи“, добави тя. \r\nСпоред нея предложението по параграф 30 се бие с текста на Данаил Кирилов, който има предложение, което е доста осъществимо от правна гледна точка – когато реализирането на инвестиционно намерение не може да бъде осъществено, на заинтересованите лица да се заплаща такса. „Това, което се получи като краен резултат от тези гласувания, ми се струва, че се получи нещо неработещо. Ветото на президента дава възможност за коригиране именно в частта, свързана с опазването на земеделските земи“, каза още проф. Светла Бъчварова.\r\nЛюба АЛЕКСИЕВА", "date": "2018.02.15", "title": "Проф. Светла Бъчварова, БСП: Ветото на президента върху Закона за посевния и посадъчния материал е правилно"}
{"url": "http://www.focus-news.net/news/2018/02/15/2488744/pleven-dvizhenieto-po-pat-i-3-pleven-lukovit-v-rayona-na-s-radomirtsi-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Движението по път I-3 Плевен – Луковит в района на с. Радомирци се осъществява двупосочно в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.02.15", "title": "Плевен: Движението по път I-3 Плевен – Луковит в района на с. Радомирци се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2018/02/15/2488746/pazardzhik-okrazhniyat-sad-shte-gleda-delo-za-vaorazhen-grabezh.html", "text": "Окръжният съд в Пазарджик ще гледа дело за въоръжен грабеж, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Прокуратурата в града. Срещу тримата подсъдими са повдигнати обвинения за това, че на 21 декември 2015 година са извършили грабеж, при който са откраднали злато и други вещи на обща стойност 56 700 лева и са причинили на друго лице средни телесни повреди. \r\nСъдия-докладчик е Александър Александров.\r\nВаня НИКОЛОВА", "date": "2018.02.15", "title": "Пазарджик: Окръжният съд ще гледа дело за въоръжен грабеж"}
{"url": "http://www.focus-news.net/news/2018/02/15/2488748/emil-neshev-pss-nalichieto-na-liftovi-saorazheniya-podvezhda-turistite-za-trudnostta-na-planinskoto-trase-i-e-predpostavka-za-intsidenti.html", "text": "Наличието на лифтови съоръжения подвежда туристите за трудността на планинското трасе и е предпоставка за инциденти. Това каза за сутрешния блок „Добро утро, България“ на Радио „Фокус“ директорът на ПСС при БЧК Емил Нешев. Въпреки всичките предупреждения все още има хора, които посещават планината неподготвени за условията й, добави Нешев и обясни, че най-ефикасният начин за избягване на опасности и попадане в лавини, е знанието и информираността. \r\n„Ако все пак попаднем в такава ситуация, най-добре е да разчитаме на другарската взаимопомощ на човека, с когото сме, тъй като всички знаят, че човек не би трябвало да ходи сам в планината. Изключително важни при попадане в лавина са първите 15 минути, които са животоспасяващи. Оттам нататък шансовете за оцеляване драстично намаляват. Вчерашният случай на сноубордист, спасен след паднала лавина извън пистите на Банско, беше една уникална спасителна акция – човек, напълно затрупан от лавина и въпреки всичко останал жив, при положение, че в себе си не е имал никаква лична лавинна екипировка. Той е имал огромен късмет и шанс – дали обаче винаги шансът ще бъде на страната на хората, които изпадат в такива ситуации неподготвени?“, уточни Емил Нешев. Той коментира още, че се отчита повишен интерес към професията на планинския спасител. По думите му положителна е и тенденцията, че все повече хора, особено начинаещи, се обръщат към помощта на планинските водачи.", "date": "2018.02.15", "title": "Емил Нешев, ПСС: Наличието на лифтови съоръжения подвежда туристите за трудността на планинското трасе и е предпоставка за инциденти"}
{"url": "http://www.focus-news.net/news/2018/02/15/2488741/pg-na-dps-shte-podkrepi-prezidentskoto-veto-varhu-zakona-za-posevniya-i-posadachniya-material.html", "text": "ПГ на ДПС ще подкрепи ветото на президента в израз на това, че позицията ни винаги е била последователна, принципна и категорична. Това каза народният представител от ДПС Бюрхан Абазов в дебатите по президентското вето върху Закона за посевния и посадъчния материал, предаде репортер на Агенция „Фокус“. „На първо гласуване само ние гласувахме против законопроекта“, изтъкна той. „Съгласни сме с мотивите на президента, те са правно и принципно издържани“, заяви Бюрхан Абазов. „В мотивите си президентът е абсолютно прав. Те по нищо не се различават от нашите аргументи, които изтъкнахме в комисии и при първо гласуване“, посочи депутатът.\r\nБиляна ИВАНОВА", "date": "2018.02.15", "title": "ПГ на ДПС ще подкрепи президентското вето върху Закона за посевния и посадъчния материал"}
{"url": "http://www.focus-news.net/news/2018/02/15/2488747/ekathimerini-gartsiya-i-turtsiya-iztegliha-korabite-si-ot-imniyakardak-no-naprezhenieto-okolo-kipar-ostava.html", "text": "Напрежението между Гърция и Турция след инцидента край островите Имия/Кардак в източната част на Егейско море от понеделник вечер отслабна, след като двете страни изтеглиха корабите си от района, отбелязва електронното издание Ekathimerini.\r\nДо деескалацията се стигна, след като Атина умело подчерта действията на Турция в Егейско море като заплаха не само за гръцките, но и за европейските граници. \r\nВ тази връзка източници разкриха, че Атина ще се стреми да активира клаузата за взаимна отбрана на ЕС, която призовава за солидарност между държавите-членки при справянето с външни заплахи. Председателят на Европейската комисия Жан-Клод Юнкер заяви в сряда, че е „строго против поведението на Турция\". Първоначалната позиция на ЕС бе добре приета в Атина, според която ескалацията от страна на Турция е умишлена, тъй като според говорителя на правителството Димитрис Цанакопулос , Анкара се намира в трудна позиция както на вътрешния, така и на международния фронт.\r\n„[Турция] отвори много фронтове едновременно и това допринесе за нервност и тенденция да увеличава провокациите си\", подчерта Цанакопулос, добавяйки, че „всяко движение на Турция ще получи отговор не само от гръцката страна, но също от ЕС и международни организации\".\r\nМеждувременно министърът на отбраната Панос Каменнос заяви пред колегите си от НАТО в Брюксел, че няма съмнение, че Турция умишлено подклажда напрежението в региона. Каменос представи аудиовизуален материал, за да подкрепи твърденията си. \r\nМалко по-късно министър-председателят на Турция направи изявление, от което стана ясно, че Анкара ще положи усилия за отслабване на напрежението. Бинали Йълдъръм подчерта, че Егейско море трябва да бъде море на приятелство, като се въздържа от повтаряне на твърдението на турското външно министерство от вторник, съгласно което островната група Имия/Кардак принадлежи на Турция.\r\nНапрежението за Кипър обаче остава, тъй като турските военни кораби продължават своята военноморска блокада на Блок 3 в Изключителната икономическа зона на острова (ИИЗ).Тереза Герова", "date": "2018.02.15", "title": "Ekathimerini: Гърция и Турция изтеглиха корабите си от Имния/Кардак, но напрежението около Кипър остава"}
{"url": "http://www.focus-news.net/news/2018/02/15/2488745/mvr-trafikat-e-normalen-na-vsichki-kontrolno-propuskatelni-punktove-na-balgaro-gratskata-granitsa.html", "text": "Трафикът е нормален на всички контролно-пропускателни пунктове на българо-гръцката граница. Това съобщиха за Радио „Фокус“ – Пирин от ГКПП „Кулата“.\r\nЛора КАЛЧЕВА", "date": "2018.02.15", "title": "МВР: Трафикът е нормален на всички контролно-пропускателни пунктове на българо-гръцката граница"}
{"url": "http://www.focus-news.net/news/2018/02/15/2488749/vidin-normalen-e-trafikat-na-trite-granichni-punkta-v-oblastta.html", "text": "Нормален е трафикът на трите гранични пункта във Видинска област, каза за Радио „Фокус“ – Видин дежурният служител в Гранична полиция. Няма натрупване на тежкотоварни камиони на вход и на изход на граничен пункт „Дунав мост 2“. Спокойно се преминава и от двете на страни на българо-сръбската граница при „Връшка чука“ и „Брегово“.  Пътните участъци за трите гранични пункта в областта са почистени и проходими при зимни условия.\r\nАнна ЛОЗАНОВА", "date": "2018.02.15", "title": "Видин: Нормален е трафикът на трите гранични пункта в областта"}
{"url": "http://www.focus-news.net/news/2018/02/15/2488751/silistra-bez-narusheniya-preminava-predizbornata-kampaniya-za-chastnichnite-kmetski-izbori-v-s-sredishte-obsht-kaynardzha-na-18-fevruari.html", "text": "Без нарушения преминава предизборната кампания за частичните кметски избори на 18 февруари в с. Средище, общ. Кайнарджа. Това съобщи за Радио „Фокус“-Шумен Иван Антонов, председател на Общинска избирателна комисия-Кайнарджа. Кандидатите за поста са четирима - Бинназ Зубейдинова Мехмедова, издигната от партия „Воля“, Гошо Иванов Манов, кандидат на ПП ГЕРБ, Дженгис Мехмед Адем, кандидат на ДПС, -\r\n Руждин Фаиков Селимов, предложен от ВМРО-Българско национално движение“. Одобрен е графичният файл с образците на бюлетината. С право на глас в населеното място са около 1100 души. Поръчаният брой бюлетини е 1300. На 17 февруари ще се проведе обучение на членовете на секционните комисии. В деня на вота ще функционират две секционни избирателни комисии, и двете - в петчленен състав.\r\nИвелина ИВАНОВА", "date": "2018.02.15", "title": "Силистра: Без нарушения преминава предизборната кампания за частничните кметски избори в с. Средище, общ. Кайнарджа, на 18 февруари"}
{"url": "http://www.focus-news.net/news/2018/02/15/2488750/ministerstvo-na-turizma-organizira-mezhdunarodna-kragla-masa-na-tema-digitalnata-transformatsiya-v-turizma.html", "text": "Министерство на туризма организира международна кръгла маса на тема „Дигиталната трансформация в туризма“. Събитието ще започне в 10:30 часа в Интер Интер Експо Център – София, зала „Мусала“ (ет. 2). То ще бъде открито от министъра на туризма Николина Ангелкова. Това съобщиха от пресцентъра на Министерството на туризма.\r\nМеждународната кръгла маса за дигитализацията е част от календара на Българското председателство на Съвета на ЕС. \r\nФорумът ще продължи с три дискусионни панела, на които ще бъдат обсъждани дигитализацията и появата на нови дигитални бизнес модели, които оказват безспорно влияние върху туристическата индустрия, и прилагането на новите технологии в опазването на културното наследство.", "date": "2018.02.15", "title": "Министерство на туризма организира международна кръгла маса на тема „Дигиталната трансформация в туризма“"}
{"url": "http://www.focus-news.net/news/2018/02/15/2488754/vidin-ubito-kuche-e-otkrito-v-konteyner-za-smet-na-uldunavska.html", "text": "Вчера видинчанка видяла труп на куче в контейнер за смет на ул.”Дунавска”. Жената се усъмнила в причинена насилствина смърт на животното и сигнализирала на тел.112. Това съобщиха от ОДМВР-Видин. Пристигналите на мястото полицейски служители извършили оглед и установили входна рана в тялото на кучето. Трупът е транспортиран за ветеринарна аутопсия. По случая е образувано е досъдебно производство за извършено престъпление по чл.325б от Наказателния кодекс.", "date": "2018.02.15", "title": "Видин: Убито куче е открито в контейнер за смет на ул.”Дунавска”"}
{"url": "http://www.focus-news.net/news/2018/02/15/2488755/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Държавният глава на България Румен Радев ще пристигне на първо официално посещение в Македония, отбелязва скопското електронно издание МКД. Освен от съпругата си Десислава, в рамките на визитата си в Скопие на 16-17 февруари Радев ще бъде придружаван от двама митрополити от Българската православна църква.\r\nПо време на престоя си Радев ще проведе срещи с македонския си колега Георги Иванов, с премира на югозападната ни съседка Зоран Заев, с председателя на парламента Талат Джафери, както и с лидерите на ДСИ и ВМРО-ДПМНЕ, Али Ахмети и Християн Мицкоски. Според съобщенията, предвидена е и среща с депутата Илия Димовски, председател на парламентарната комисия за сътрудничество с България.\r\nВ рамките на първия ден от посещението на българския президент е планирано полагане на цветя върху гроба на Гоце Делчев в църквата „Св. Спас“ в Скопие, както и официален обяд със Заев. На втория ден от посещението са планирани срещи и разговори за насърчаване на икономическото сътрудничество между двете страни.\r\nИнтересно е, че за първи път в делегацията на президента ще има и двама митрополити от Българската православна църква, Николай и Киприан. Последният е председател на Комисията на БПЦ, която води преговори за признаване на автокефалността на МПЦ-Охридска архиепископия. Той бе избран за поста от Светия синод, след като БПЦ се съгласи да стане Църква-майка и да се бори за автокефалността на МПЦ-ОА, подчертават от редакцията.\r\n*** Напрежението между Гърция и Турция след инцидента край островите Имия/Кардак в източната част на Егейско море от понеделник вечер отслабна, след като двете страни изтеглиха корабите си от района, отбелязва електронното издание Ekathimerini.\r\nДо деескалацията се стигна, след като Атина умело подчерта действията на Турция в Егейско море като заплаха не само за гръцките, но и за европейските граници. \r\nВ тази връзка източници разкриха, че Атина ще се стреми да активира клаузата за взаимна отбрана на ЕС, която призовава за солидарност между държавите-членки при справянето с външни заплахи. Председателят на Европейската комисия Жан-Клод Юнкер заяви в сряда, че е „строго против поведението на Турция\". Първоначалната позиция на ЕС бе добре приета в Атина, според която ескалацията от страна на Турция е умишлена, тъй като според говорителя на правителството Димитрис Цанакопулос , Анкара се намира в трудна позиция както на вътрешния, така и на международния фронт.\r\n„[Турция] отвори много фронтове едновременно и това допринесе за нервност и тенденция да увеличава провокациите си\", подчерта Цанакопулос, добавяйки, че „всяко движение на Турция ще получи отговор не само от гръцката страна, но също от ЕС и международни организации\".\r\nМеждувременно министърът на отбраната Панос Каменнос заяви пред колегите си от НАТО в Брюксел, че няма съмнение, че Турция умишлено подклажда напрежението в региона. Каменос представи аудиовизуален материал, за да подкрепи твърденията си. \r\nМалко по-късно министър-председателят на Турция направи изявление, от което стана ясно, че Анкара ще положи усилия за отслабване на напрежението. Бинали Йълдъръм подчерта, че Егейско море трябва да бъде море на приятелство, като се въздържа от повтаряне на твърдението на турското външно министерство от вторник, съгласно което островната група Имия/Кардак принадлежи на Турция.\r\nНапрежението за Кипър обаче остава, тъй като турските военни кораби продължават своята военноморска блокада на Блок 3 в Изключителната икономическа зона на острова (ИИЗ).\r\n*** В рамките на официалното си посещение в Косово, министърът на външните работи на ФРГ Зигмар Габриел призова управляващите в Прищина да ратифицират споразумението за демаркация на границата с Черна гора, съобщава електронното издание Gazeta Express.\r\nВ Прищина Габриел подчерта, че Германия се гордее с постиженията на Косово и ще продължи да подкрепя най-младата държава на Балканите, като същевременно поздрави гражданите й за десетата годишнина от обявяването на независимостта на страната.\r\nВ рамките на съвместна пресконференция с косовския премиер Рамуш Харадинай, Габриел приветства желанието на Прищина да се заеме с демаркацията на границата с Черна гора. „Трябва да се справите с предизвикателства като върховенството на закона, осъществяването на реформите и независимостта на съдебната система. Щастлив съм обаче да чуя, че има желание да се реши проблемът с границата с Черна гора. Ние го подкрепяме, защото това е в полза на гражданите на Косово, за да бъде изпълнен критерият и да се създаде възможност за либерализиране на визовия режим\", припомни Габриел. Той подчерта също, че Косово трябва да бъде готово и за разрешаването на „неприятни въпроси\", като например Специализирания съд, който ще се занимава с предполагаеми престъпления, извършени по време на войната.\r\nГерманският министър на външните работи, който пристигна в Косово след посещението си в Белград, заяви, че ако Сърбия иска да напредне към ЕС, тя трябва да изпълни определените критерии за правова държава и, разбира се, да приеме независимостта на Косово. „Това е предпоставка за техния път към ЕС\", отбеляза Габриел.\r\nВ Прищина първият дипломат на Берлин припомни, че ФРГ бе една от първите държави, които признаха независимостта на Косово. „Германия иска да остане ваш надежден партньор и в бъдеще. Да се надяваме, че Косово ще постигне икономическа и политическа стабилност, защото гражданите са заслужили това\", заяви Габриел.\r\n*** Общо 73 души са задържани на 14 февруари в рамките на операция, насочена срещу „Работническата партия на Кюрдистан“ (ПКК) в Турция, съобщава вестник Hurriyet, като се позовава на източник от полицията.\r\nСъгласно представената информация, в южната турска провинция Мерсин са задържани 16 служители от местната администрация за предполагаемо разпространяване на пропаганда на ПКК, разкрива източникът на редакцията. По същите подозрения в района на Тарс са задържани още седем души.\r\nДвадесет и четирима други заподозрени са арестувани и в югоизточната провинция Газиантеп в операция, подкрепена от безпилотни летателни апарати, съобщиха местните власти.\r\nЗаподозрените са обвинени в „терористична пропаганда\" в социалните медийни платформи, обиди към президента и подтикване на хората да се присъединят към провокативни демонстрации.\r\nОт приведените по-натам данни става ясно, че в провинция Измир са арестувани 24 души, в Чанаккале – седем, а в Синоп – двама.\r\n***", "date": "2018.02.15", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/02/15/2488756/pregled-na-osnovnite-temi-vav-velikotarnovskiya-pechat.html", "text": "„Камъни в съдовете за смет трошат камиони и машини за милиони“, е заглавие от областния всекидневник „Янтра Днес”. Камъни и контейнери за битова смет трошат камъни и сепариращи машини на регионалното депо в Шереметя, алармираха от отдела по екология в Община Велико Търново. Хитреци изчакват да стане тъмно и когато контейнерите са празни, изхвърлят строителни отпадъци или пръст с камъни. След това съдовете се пълнят с битова смет и камъните не се виждат. После при изсипване на камионите по сметосъбиране те се чупят и блокират. Същото се случва и при сепариращите инсталации, като подобни действия причиняват сериозни щети и изискват допълнителни средства за ремонти.\r\n„Отлагат решението за терена на храма „Възкресение Христово“, е друг акцент в ежедневника. Точката, свързана с предоставянето на допълнителен терен на храма „Възкресение Христово“, няма да бъде разгледана на предстоящото заседание на Великотърновския общински съвет. То е насрочено за 22 февруари. Причината администрацията да оттегли документите от местния парламент е доизясняване на казуса. Това е второ отлагане на въпроса, след като това беше направено и на заседанието на Общински съвет  в края на януари.\r\n„Кметът Даниел Панов заряза ритуално лозите в Килифарево” е заглавие от трета страница на ежедневника. „С 30 000 лв. ремонтират Дома в Церова кория“  четем на страница четири в изданието. На страница пет е поместен материал със заглавие: Реликви от Освободителната война показват в изложба в търновския музей“. На страница осем пък е публикувано заглавието: Стефан Дичев майстори гайдарски чанти по автентична технология“.\r\nНа спортната страница на вестник „Янтра Днес“ четем: “Бала – за себе си, за “Етър“, за футола…“.\r\n„Медицинско чудо в МОБАЛ „Д-р Стефан Черкезов“: Търновски медици спасиха пациент, приел отрова 5 пъти над смъртоносната доза“, е заглавие от първа страница на другия областен ежедневник - “Борба“. Екипът на отделението по реанимация при МОБАЛ „Д-р Стефан Черкезов“ излекува 39-годишен мъж от Златаришко, попаднал в изключително тежко състояние, несъвместимо с живота. Пациентът е прекарал 2 месеца в медицинската структура, като през това време специалистите положили неимоверни усилия за възстановяването му заедно с единствения токсиколог в областта д-р Виолета Пашова. В крайна сметка човекът вече е вкъщи, храни се сам, ходи и няма увреждания и неприятни поражения върху организма.\r\n„57-годишен изгоря като факла в Бяла черква“, е друга тема от ежедневника. 57-годишен несретник изгоря тази сутрин в Бяла черква. Сигналът е бил подаден на тел.112 в 7,30 часа от минувачи. Огнеборците от Павликени пристигнали веднага на мястото на огнения ад, но в стайчето открили тялото на овъглен мъж. От кирпичената постройка не било останало нищо, но е спасен част от покрива за бившата ферма. Любен живеел в бордея без ток и без вода от доста време. Имал психични проблеми и пушел много. Предполага се, причина за пожара е неизгасена цигара, с която мъжът е заспал.\r\n„Старата столица се включва във “Ваканция & СПА Експо“ 2018“, “Фермери от Лесуичери прибраха млекоматите си заради нелоялна конкуренция“, “Шегите на Амур: Търновец отказа поръчан букет, след като се скарал с гаджето“ и  “Изграждат бърза връзка към два големи квартала във В. Търново“ ,са други заглавия от страниците на всекидневника.\r\n“Тинко Банабаков с поредна шампионска титла“, “Красимир Балъков: Необходими са два терена за школата и база за първия отбор“ и “Стартира футболно първенство за момичета до 16 години“, са акцентите от спортната страница на изданието.", "date": "2018.02.15", "title": "Преглед на основните теми във великотърновския печат"}
{"url": "http://www.focus-news.net/news/2018/02/15/2488753/hurriyet-v-turtsiya-sa-zadarzhani-73-dushi-za-razprostranyavane-na-propaganda-na-pkk.html", "text": "Общо 73 души са задържани на 14 февруари в рамките на операция, насочена срещу „Работническата партия на Кюрдистан“ (ПКК) в Турция, съобщава вестник Hurriyet, като се позовава на източник от полицията.\r\nСъгласно представената информация, в южната турска провинция Мерсин са задържани 16 служители от местната администрация за предполагаемо разпространяване на пропаганда на ПКК, разкрива източникът на редакцията. По същите подозрения в района на Тарс са задържани още седем души.\r\nДвадесет и четирима други заподозрени са арестувани и в югоизточната провинция Газиантеп в операция, подкрепена от безпилотни летателни апарати, съобщиха местните власти.\r\nЗаподозрените са обвинени в „терористична пропаганда\" в социалните медийни платформи, обиди към президента и подтикване на хората да се присъединят към провокативни демонстрации.\r\nОт приведените по-натам данни става ясно, че в провинция Измир са арестувани 24 души, в Чанаккале – седем, а в Синоп – двама. Тереза Герова", "date": "2018.02.15", "title": "Hurriyet: В Турция са задържани 73 души за „разпространяване на пропаганда на ПКК“"}
{"url": "http://www.focus-news.net/news/2018/02/15/2488752/evrokomisaryat-mariya-gabriel-poslanieto-koeto-balgarskoto-evropredsedatelstvo-izprashta-e-za-uskorenie-na-ritama-i-priemane-na-klyuchovi-sporazumeniya.html", "text": "Посланието, което Българското европредседателство изпраща, е за ускорение на ритъма и приемане на ключови споразумения. Това каза в сутрешния блок „Добро утро, България“ на Радио „Фокус“ българският еврокомисар по цифрова икономика и общество Мария Габриел. По думите й България е силен регионален лидер в ЕС, уточнявайки че дали в сферата на суперкомпютрите или като брой сертифицирани IT специалисти – страната ни разполага с големи предимства. Габриел отправи послание за ускоряване на ритъма, за да сме още по-конкурентоспособни, тъй като цифровите технологии се развиват със скорост, на която ние трябва да отговорим подобаващо чрез по-бързо приемане на ключови законодателни предложения от ЕК. „Трябва да говорим за кода за електронните съобщения, а също така и за авторските права –днес искаме да дадем на нашите творци инструменти, които да им позволят да разполагат с конкурентоспособност в този толкова цифровизиран свят на дигиталните платформи. Киберсигурността е също толкова важна – искаме силна Европейска агенция по мрежова и информационна сигурност „ЕНИСА“, която да има материален и човешки ресурс и да позволява да има един общ европейски координационен механизъм в случай на широкомащабна атака. Освен това в сферата на свободното движение на данните предложението ни за свободата на неличните данни е също толкова важна. Говорим за икономика на данните и за невероятен потенциал от 739 млрд. евро – а за да се развие свободата на движение на данните, тази икономика трябва да бъде осигурена“, уточни Мария Габриел. Тя подчерта, че посланието на българското европредседателство се крие именно в приоритизирането на тези теми. Еврокомисарят сподели, че нейният личен приоритет номер едно са цифровите умения, като подчерта, че ако не се инвестира в хората, няма да се постигнат желаните резултати, тъй като машините не могат да заместят хората.", "date": "2018.02.15", "title": "Еврокомисарят Мария Габриел: Посланието, което Българското европредседателство изпраща, е за ускорение на ритъма и приемане на ключови споразумения"}
{"url": "http://www.focus-news.net/news/2018/02/15/2488758/pregled-na-osnovnite-tim-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Стресът  убива секса“. Българският  мъж е комплексиран, което го принуждава често да прибягва  до  хвалби  и  фантазии в областта на сексуалния му живот. Всяка аптекарка ще ви каже, че афродизиаците  се  купуват  повече  от  младежи. Защото стресът сваля самолета на българина, коментира сексологът  д-р  Тотко  Найденов.  Медикът  е  категоричен, че един пренапрегнат, свръхнатоварен  и  стресиран човек не може да прави  и  пълноценен  секс.  Но днешната  свръхкомуникативност  обуславя  пренапрежение, стрес  –  както и несигурният  живот: ще имаш ли работа, как ще си плащаш парното, тока, водата.\r\n„Паник-бутони пазят детска градина от агресивни родители“, научаваме от втора страница на изданието. Директорът   на детска  градина „Валентина  Терешкова“  в  Пазарджик  Живка Спасова  се  принуди  да осигури  паник-бутони  за всяка  група  след  случай на  агресия  от  страна  на родител.  С  инцидента  е запозната  полицията,  в момента  тече  разследване, събират се подробности  от  потърпевши  и  свидетели. Агресивният  мъж влязъл в детското заведение с цел да се саморазправя  в  групата.  Той  едва ли  не  обвинил  колегите, че  приемат  болни  деца  и поради тази причина неговото дете се разболявало.\r\n„Гимназиите залагат на професионалното обучение“, ни информира от трета страница вестника. За  учебната 2018/2019  г.  държавен   план-прием   в профилирани и професионални    паралелки  ще  бъде  обявен  в  41 училища  на  територията  на областта. Учениците,  завършващи седми клас в дванадесетте  общини,  са  общо 2493.  Всички  те  ще  имат възможност  да  кандидатстват  за  прием  в  38  профилирани  и  66  професионални паралелки.   Приет бе и проекта за държавен план-прием  по  професии  и специалности    за    новата учебна  година  в  област  Пазарджик.   В   обсъждането участваха  представители  на РУО-Пазарджик, на Бюрото и  Инспекцията  по  труда,  на общински  администрации, работодателски   организации, синдикати.", "date": "2018.02.15", "title": "Преглед на основните тим в пазарджишкия печат"}
{"url": "http://www.focus-news.net/news/2018/02/15/2488760/vratsa-1363-kutii-nelegalni-tsigari-v-otkriha-mitnicheski-sluzhiteli-vav-vkopani-v-zemyata-bidoni-v-sklad-za-gradinski-kamani.html", "text": "363 кутии нелегални цигари задържаха митнически служители от отдел „Митническо разузнаване и разследване\" при Митница-Лом. Това съобщиха от Агенция \"Митници\". Цигарите са открити при проверка на склад за градински камъни, в района на област Враца. Това При огледа митническите служители откриват вкопани напълно в земята два пластмасови бидона. Бидоните, които са използвани за тайници, били замаскирани с каменни плочи. Общото количество на откритите в тях цигари е 27 260 къса или 1363 кутии. Нелегалните тютюневи изделия са от марките „Corset\",\"Karelia\",\"FM\",\"Calypso\",\"Compliment\" и „R.G.D.\", всички без български акцизен бандерол. По случая е образувано досъдебно производство по описа на Митница Лом.\r\nНе за първи път митнически служители откриват подобен тайник. В края на миналата година, при проверка в района на Горна Оряховица митническа мобилна група откри пет вкопани в земята бидона, които вероятно са използвани за съхраняване на нелегални цигари. В близост до бидоните е открит и черен найлонов чувал, съдържащ 119 кутии цигари без български бандерол, от марките „Roseman\" и „Corset\".", "date": "2018.02.15", "title": "Враца: 1363 кутии нелегални цигари в откриха митнически служители във вкопани в земята бидони в склад за градински камъни"}
{"url": "http://www.focus-news.net/news/2018/02/15/2488757/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.15", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/02/15/2488764/kyustendil-kmetovete-na-selata-v-sastava-na-obshtinata-provezhdat-mesechnoto-si-saveshtanie-s-predstaviteli-na-mestnata-administratsiya.html", "text": "Кметовете на селата в състава на община Кюстендил провеждат месечното си съвещание с представители на местната администрация. Това съобщи за Радио „Фокус” – Кюстендил Огнян Янев, кмет на село Стенско. Заседанието се провежда в залата на Община Кюстендил. На заседанието ще бъдат обсъдени теми, касаещи почистването на малките населени места, състоянието на реките и язовирите, възможности за кандидатстване на селата с проекти, както и текущи въпроси.\r\nВенцеслав ИЛЧЕВ", "date": "2018.02.15", "title": "Кюстендил: Кметовете на селата в състава на общината провеждат месечното си съвещание с представители на местната администрация"}
{"url": "http://www.focus-news.net/news/2018/02/15/2488759/kyustendil-obshtinata-biznes-i-kulturni-instituti-se-predstavyat-s-obsht-shtand-na-vakantsiya-i-spa-ekspo.html", "text": "Община Кюстендил, бизнес и културни институти се представят с общ щанд на „Ваканция и СПА експо”. Това каза пред Радио „Фокус” – Кюстендил Ива Брусарска, главен експерт „Маркетинг” в отдел „Туризъм” към Община Кюстендил. По думите й по този начин се обединяват усилията на администрацията, на бизнеса и на културните институти в посока привличане на туристи. „Това е една платформа, която привлича над 350 компании и повече от 20 хил. специалисти и гости от 22 различни страни”, каза Ива Брусарска.  Профилът на участниците включва туроператори и туристически агенции, хотели, балнеологични курорти и спа центрове, общини, национални и регионални туристически сдружения, пътнически агенции и авиокомпании, професионални учебни заведения, софтуерни и други свързани с туристическия бизнес компании.\r\nВенцеслав ИЛЧЕВ", "date": "2018.02.15", "title": "Кюстендил: Общината, бизнес и културни институти се представят с общ щанд на „Ваканция и СПА експо”"}
{"url": "http://www.focus-news.net/news/2018/02/15/2488765/vidin-nivoto-na-dunav-se-e-ponizhilo-s-24-sm-pri-novo-selo-za-poslednoto-denonoshtie.html", "text": "Нивото на Дунав се е понижило  с 24 см при Ново село за последното денонощие и водният стоеж там е 432 см, съобщиха от местната Хидрометеорологична станция. Нивото на реката край Видин е 490 см, регистрирано е понижение от 16 см. Край Лом през последното денонощие  нивото на реката се е понижило с 8 см, водният стоеж е 525 см. Нивото на реката се е понижило край Оряхово със 7 см, водният стоеж е 408 см. \r\nТемпературата на водата край Ново село е 4,7 градуса, а край Оряхово - 5,8 градуса.", "date": "2018.02.15", "title": "Видин: Нивото на Дунав се е понижило  с 24 см при Ново село за последното денонощие"}
{"url": "http://www.focus-news.net/news/2018/02/15/2488761/yordan-apostolov-op-prezidentskoto-veto-razdelya-grazhdanite-na-sobstvenitsi-i-na-psevdozeleni-a-podhilkvashtite-se-v-zala-ne-znayat-za-kakvo-stava-vapros.html", "text": "Трябва да държим на пиедестал президентската институция, но не виждам какво стои отгоре. Разделихме гражданите с това вето на едни, които са собственици и на други псевдозелени и озеленени и всякакви други, които са навредили достатъчно на България със своите действия. Това каза от парламентарната трибуна депутатът от ПГ на „Обединени патриоти“ Йордан Апостолов по време на дебатите по ветото на президента Румен Радев върху Закона за посевния и посадъчния материал, предаде репортер на Агенция „Фокус“. „Усмивките на колегите от БСП биха могли да замръзнат. Мотивите на президента основно казват, че се нарушава чл. 21 от Конституцията. Не се ли нарушава чл. 17 от Конституцията за нарушаване на частната собственост? Бих искал да попитам и как бихме да задължим собствениците на земя, които не искат да я обработват да се обработва, а не да се строи върху нея?“, запита депутатът. По думите му няма законова рамка, която да ги задължи тази земя да бъде обработвана. „Повечето, които се подхилкват в зала, не ви е ясно за какво става въпрос. Хората тук се броят на пръсти, които знаят за каква процедура става въпрос. Използвали сме законовото си право да предложим промени в Преходните и заключителните разпоредби“, подчерта Апостолов и добави: „Ветото на президента не е защита на едно его и не би следвало да бъде подкрепено“. \r\nАлександър Паунов от БСП попита Апостолов дали първо не е трябвало да направи декларация за конфликт на интереси. \r\nРумен Георгиев от БСП заяви в реплика, че във ветото никъде не се говори за конкретен имот. „Там ясно е казано, че начина, по който се направи тази промяна в преходните и заключителни разпоредби, е порочна. На следващо място чл. 21 от Конституцията, в който се казва,че земята е богатство, е нарушен. Обяснявате за някакви зелени, които нямат нищо общо за ветото на президента“, подчерта той. \r\nВ дуплика Апостол посочи, че явно на БСП политическото говорене е присъщо и глупостите, които казват са им присъща необходимост. „Мога да покажа една преписка от 187 замени в една заповед за над 40 000 дка в един ден. Тя е в Министерство на земеделието. Да направим справка колко от тези стоици имоти са със земеделско предназначение, колко са с променено и върху тях има построени голф игрища. Относно моите замени – да, правил съм замени и всичките тези земи се използват само за земеделско предназначение. Всички до последния квадратен сантиметър. \r\nБюрхан Абазов от ДПС в лично обяснение посочи, че на няколко пъти Апостолов е казал, че в залата няма хора, които разбират темата. „Казахте, че след това, което ще кажете ще замръзнат усмивките на някои колеги. Мисля, че не замръзнаха, така че не сме много убедени. Бил съм 3 мандата председател на междуведомствената комисия за промяна на предназначение на земеделските земи“, добави Абазов. Той посочи Десислава Танева и проф. Светла Бъчварова, които според него разбират темата. „На колегите не им замръзнаха усмивките, защото въобще не бяхте убедителен. Ако имате много информация какви промени са направени, да бяхте ги дали по време на дискусията“, каза още той. \r\nИван Ченчев от БСП попита в процедура председателя на парламента Цвета Караянчева как е и дали е спала добре. „Защо не направихте забележка на Апостолов. От къде на къде той ще говори за наши колеги, че говорят глупости. Направете му забележка за това, че атакува наши колеги. Настоявам“, заяви той. \r\nОт своя страна Цвета Караянчева попита какво общо има това с нейното спане. „Благодаря, че се интересувате от това как съм спала. Добре се движи дебатът, правя забележки. Мисля, че не се каза кой знае какво“, коментира тя. \r\nАлександър Паунов от БСП посочи също в процедура, че няма да пита Цвета Караянчева дали добре е спала. „Необходимо е да направите забележка на колегата за това, че каза, че се водят политически разговори. Не се говорят глупости. Опитва се да обижда, а вие си мълчите все едно, че сте недоспала. Направете му забележка, че не може по този начин да се разговаря. Днес сме опозиция, утре ще бъдем управляващи, съобразявайте се с това“, каза още Александър Паунов. \r\nЛюба АЛЕКСИЕВА", "date": "2018.02.15", "title": "Йордан Апостолов, ОП: Президентското вето разделя гражданите на собственици и на псевдозелени, а подхилкващите се в зала не знаят за какво става въпрос"}
{"url": "http://www.focus-news.net/news/2018/02/15/2488762/zam-kmetat-na-sofiya-doncho-barbalov-kapitalovata-programa-na-stolitsata-za-2018-godina-e-po-golyama-ot-tseliya-byudzhet-na-stolichna-obshtina-za-2005-godina.html", "text": "Любопитно е сравнението, че капиталовата програма на София за 2018 г. е по-голяма от целия бюджет на Столична община за 2005 г. Това каза в интервю за Агенция „Фокус“ Дончо Барбалов, зам.-кмет на София по направления „Финанси и стопанска дейност“ и „Столично общинско здравеопазване“. „Капиталовата програма на София за 2018 г. е над половин милиард – 547,5 млн. лв. – това е с над 100 млн. лв. повече, отколкото през 2017 г.“, обясни той. „Големият приоритет, който обединява почти всички по-мащабни проекти в София е екологията и по-чистата околна среда и въздух в града. Иначе и през тази година основни приоритети остават транспортната инфраструктура, образованието и енергийната ефективност“, посочи зам.-кметът. „През тази година източниците на финансиране са различни, но по-голямата част - 330 млн. лв., е от европейски фондове. Метрото остава водещият ни транспортен и екопроект, с който към момента спестяваме 75 000 тона вредни емисии на година. След като бъде пуснат в експлоатация третият лъч, спестените вредни газове на година ще достигнат 90 000 тона“, поясни Дончо Барбалов. „Над 124 млн. лв. инвестираме в основни реконструкции на улици и булеварди, изграждане и ремонт на улици в кварталите, основни ремонти на трамвайни трасета и мостови съоръжения. За кварталните улици ще инвестираме над 37 млн. лв.“, обясни зам.-кметът. „Средствата за отчуждаване на частни терени, необходими за реализиране на инвестиционни намерения на общината  бяха увеличени от 10 млн. на 17 млн. лв. , спрямо първоначалния проект за бюджет“, каза още той.\r\nБиляна ИВАНОВА", "date": "2018.02.15", "title": "Зам.-кметът на София Дончо Барбалов: Капиталовата програма на столицата за 2018 година е по-голяма от целия бюджет на Столична община за 2005 година"}
{"url": "http://www.focus-news.net/news/2018/02/15/2488763/krum-zarkov-bsp-pravitelstvoto-ochevidno-se-strahuva-ot-otvetnata-reaktsiya-po-promenite-v-zakona-za-posevniya-i-posadachniya-material.html", "text": "Имаше силна ответна реакция от хора, които се притесняват, че със закона се отваря път за застрояване. Това каза зам.-председателят на ПГ на БСП Крум Зарков в дебатите по президентското вето върху Закона за посевния и посадъчния материал, предаде репортер на Агенция „Фокус“. „Правителството очевидно се страхува от ответната реакция“, заяви той. „Законът трябваше да премахне административната тежест. Нищо общо няма със застрояване и най-различните тематики, които се обсъждат“, посочи той и допълни, че въпреки това в закона са внесени такива промени и така се е създал хаос.\r\nБиляна ИВАНОВА", "date": "2018.02.15", "title": "Крум Зарков, БСП: Правителството очевидно се страхува от ответната реакция по промените в Закона за посевния и посадъчния материал"}
{"url": "http://www.focus-news.net/news/2018/02/15/2488766/evrodeputatat-emil-radev-uchastva-v-misiya-na-evropeyskiya-parlament-do-balgaro-turskata-granitsa.html", "text": "Българският евродепутат от ГЕРБ/ЕНП Емил Радев взе участие в мисията на Комисията по граждански свободи, правосъдие и вътрешни работи на Европейския парламент в България. Това съобщиха от пресцентъра на ПП ГЕРБ – Варна. Целта на мисията бе да се провери работата на Европейската гранична и брегова охрана (ЕГБО), разположена на българо-турската граница в района на ГКПП Капитан Андреево. Депутатите се срещнаха с вицепрезидента Илияна Йотова, министъра на вътрешните работи Валентин Радев, представители на ГД Гранична полиция, служители на ЕГБО, както и с представители на неправителствени организации.\r\nВ рамките на мисията бе посетен ГКПП Капитан Андреево, където бе демонстрирано използването на уреди за засичане на нелегални имигранти в моторни превозни средства и проверка на документи. Депутатите се запознаха също и с функционирането на Съвместния център за сътрудничество между България, Турция и Гърция, който започна работа от есента на 2016 г. и подпомага обмена на информация между трите държави с цел охрана на границата. Беше посетена и зелената граница, охранявана от български и турски патрули. Организирано бе и посещение в центъра за временно задържане на мигранти Любимец, в който в момента са настанени 60 мъже и 2 жени, основно афганистанци и пакистанци, чакащи да бъдат върнати в държавите им на произход.\r\nСлед посещението си на българо-турската граница членовете на Европейския парламент се срещнаха с ръководството на Министерство на вътрешните работи и на Гранична полиция. По време на тези срещи бе изразена подкрепата на евродепутатите за присъединяването на България към Шенген. Повдигната бе и темата относно сигнали от неправителствения сектор за насилие над мигранти от страна на български гранични служители. Лично министър Радев увери, че се взимат всички необходими мерки официално подадените сигнали да бъдат разследвани. Визитата приключи с кратко посещение при вицепрезидента Илияна Йотова, която преди да встъпи в настоящата си длъжност бе зам.-председател на Комисията по граждански свободи, правосъдие и вътрешни работи.\r\nЕмил Радев изрази удовлетворението си от видяното по време на посещенията и демонстрациите на българо-турската граница, както и от разговорите с ръководствата на МВР и Гранична полиция. Той похвали българските гранични служители за неуморната работа, която още веднъж доказва, че истинското място на България е в Шенген. Не на последно място Емил Радев изказа и задоволство от уверенията на властите, че всички официални сигнали за нередности са щателно проверявани, но засега няма доказани твърдения за насилие над мигранти. Той отбеляза в заключение, че „често самите трафиканти на хора карат мигрантите да твърдят, едва след като са напуснали България, че е извършвано насилие над тях, за да не бъдат връщани обратно в страната и да успеят да стигнат до Западна и Северна Европа”.", "date": "2018.02.15", "title": "Евродепутатът Емил Радев участва в мисия на Европейския парламент до българо-турската граница"}
{"url": "http://www.focus-news.net/news/2018/02/15/2488769/sport-mikaela-shifrin-e-novata-olimpiyska-shampionka-v-gigantskiya-slalom.html", "text": "Микаела Шифрин е новата олимпийска шампионка в гигантския слалом в алпийските ски при жените. Американката с много силно каране във втория манш успя да надделее над конкурентките си. 22-годишната състезателка бе втора след първия манш, като изоставаше на 20 стотни зад лидерката Мануела Мьолг.\r\nГолямата изненада в дисциплината поднесе Рагнхилд Мовинкел, която се окичи със сребърния медал. Норвежката завърши на 39 стотни зад победителката, като също направи много силен втори манш. Бронзът остана за италианката Федерика Бриньоне. Тя изостана на 48 стотни от Шифрин.\r\nВодачката след първия манш Мануела Мьолг не издържа на напрежението и не успя да вземе медал. Тя завърши на секунда и 18 стотни зад победителката.\r\nВенцислав ДРАГОМАНОВ", "date": "2018.02.15", "title": "Спорт: Микаела Шифрин е новата олимпийска шампионка в гигантския слалом"}
{"url": "http://www.focus-news.net/news/2018/02/15/2488770/sofiya-verizhna-katastrofa-e-stanala-na-krastovishteto-mezhdu-bul-sv-kliment-ohridski-i-okolovrastniya-pat.html", "text": "Верижна катастрофа е станала на кръстовището между бул. „Св. Климент Охридски“ и Околовръстния път. Това съобщиха за Агенция \"Фокус\" от МВР. При катастрофата няма пострадали, нанесени са само материални щети. Участъкът е отворен за движение.", "date": "2018.02.15", "title": "София: Верижна катастрофа е станала на кръстовището между бул. „Св. Климент Охридски“ и Околовръстния път"}
{"url": "http://www.focus-news.net/news/2018/02/15/2488768/pleven-vazstanoveno-e-dvizhenieto-v-dvete-lenti-po-pat-i-3-pleven-lukovit-v-rayona-na-s-radomirtsi.html", "text": "Възстановено е движението в двете ленти по път I-3 Плевен – Луковит в района на с. Радомирци. Това съобщиха от пресцентъра на Агенция \"Пътна инфраструктура\".", "date": "2018.02.15", "title": "Плевен: Възстановено е движението в двете ленти по път I-3 Плевен – Луковит в района на с. Радомирци"}
{"url": "http://www.focus-news.net/news/2018/02/15/2488772/varna-administrativniyat-sad-prekrati-delo-protiv-tekstove-ot-naredba-za-razporezhdane-s-obshtinsko-imushtestvo-na-obshtina-vetrino.html", "text": "С протоколно определение, постановено в закрито съдебно заседание на 13 февруари 2018 г., тричленен състав на Административен съд – Варна прекрати производството по адм. дело №3354/2017 г. по описа на съда, поради отмяна на подзаконовия нормативен акт в протестната му част. Това съобщиха от съда.\r\nПо делото са представени доказателства, че със свое Решение №393 от Протокол №33 от 26.01.18 г.  Общински съвет – Ветрино приема изменения на атакуваните от Окръжна прокуратура - Варна текстове и актуализиран Правилник за организацията и дейността на общинския съвет, неговите комисии и взаимодействието му с общинската администрация. Оспорените от ВОП текстове на чл.6 ал.2, чл.7 ал.3, пр.3, чл.8, ал.1, т.3, чл.9, изр. първо, чл.72 ал.2 и ал.3, приет с решение №28, протокол №3/29.12.2015 г. на Общински съвет – Ветрино са отменени и Правилникът е приведен в съответствие с действащото законодателство. Съдът сочи, че към настоящия момент не е налице предмет на съдебното производство, тъй като оспореният акт е престанал да бъде част от действащото право и целта на търсената съдебна защита с протеста на ВОП е постигната, поради което протестът е оставен без разглеждане и производството по делото се прекратява. \r\nОпределението може да се обжалва с частна жалба пред Върховния административен съд в 7-дневен срок от съобщението на страните.", "date": "2018.02.15", "title": "Варна: Административният съд прекрати дело против текстове от наредба за разпореждане с общинско имущество на Община Ветрино"}
{"url": "http://www.focus-news.net/news/2018/02/15/2488774/dimitar-margaritov-kzp-ponyakoga-potrebitelite-nerazumno-se-kooperirat-s-targovtsite-s-nekategorizirani-obekti.html", "text": "Понякога потребителите са склонни да бъдат кооперативни с търговците, които предлагат услуги в некатегоризирани обекти, като се представят за техни роднини, защото си мислят, че така ще получат по-благоприятни условия. Тези потребители обаче нямат абсолютно никаква закрила и при проблем няма да могат да докажат, че имат резервация за почивка и какви услуги са им обещани. Това заяви председателят на Комисията за защита на потребителите (КЗП) Димитър Маргаритов в рубриката на Георги Георгиев „На твоя страна” по Нова ТВ, съобщиха от пресцентъра на КЗП. \r\nТой уточни, че в Комисията има малко на брой сигнали за предоставяне на туристически услуги в некатегоризирани обекти, но подобни случаи са установявани и в хода на контролната дейност по кампании на институцията. Санкцията е до 10 000 лв., като обектът се затваря до отстраняване на нарушението. \r\nПредседателят на КЗП съобщи и за случаи, в които след резервация и авансово плащане, при пристигане на място потребителите установяват, че някои от съществените или допълнителните услуги, заради които са предпочели дадена оферта, не могат да им бъдат предоставени. Той даде пример с хотел без СПА център, който се рекламира като СПА. Или при включен в офертата басейн се налага да се посещава с бусче този на друг хотел в комплекса.  \r\nВ студиото на Нова ТВ Маргаритов обяви, че след извършените над 600 проверки в планинските курорти от началото на сезона, след няколко дни Комисията започва следваща, по-голяма офанзива с повече екипи. Той поясни, че тази цикличност се прави в рамките на целия сезон. До момента статистиката показва, че нарушения се установяват в около 10% от случаите – основно свързани с разминаване между предложените в офертата услуги и предоставените на място.", "date": "2018.02.15", "title": "Димитър Маргаритов, КЗП: Понякога потребителите неразумно се кооперират с търговците с некатегоризирани обекти"}
{"url": "http://www.focus-news.net/news/2018/02/15/2488773/targovishte-78-godishna-zhena-i-91-godishen-mazh-sa-v-bolnitsa-sled-kato-sa-blasnati-ot-avtomobil-na-avtobusna-spirka-v-grada.html", "text": "В 09,02 ч на тел. 112 в оперативната дежурна част на Районно управление на МВР-Търговище е получен сигнал за възникнало пътно-транспортно произшествие на бул. „Ал. Стамболийски“ в кв. „Въбел“ на град Търговище между два леки автомобила, движещи се в посока от Търговище към Попово. По първоначални данни инцидентът е станал в резултат на предприета неправилна маневра „изпреварване“ от единия от автомобилите, вследствие на което двете коли са се ударили. Това съобщиха от ОДМВР-Търговище. В резултат на удара предприелият маневрата „изпреварване“ лек автомобил е излязъл вляво извън пътното платно и се е блъснал в спирка за обществен превоз на пътници, като е ударил и двама чакащи на спирката на граждани – жена на 78 г. и мъж на 91 г. Двамата са откарани в МБАЛ-Търговище, където в момента им се оказва медицинска помощ. Няма опасност за живота им. Движението в района на инцидента се регулира от служители на „Пътна полиция“ и Районно управление на МВР-Търговище, като до приключване огледа на местопроизшествието преминаващите оттам леки автомобили ще  ползват обходен маршрут през друг участък в кв. „Въбел“.  Водачите на двата автомобила са изпробвани по надлежния ред – с техническо средство алкотест „Дрегер“, за евентуално наличие на алкохол в издишания от тях въздух. Пробите им са отрицателни.", "date": "2018.02.15", "title": "Търговище: 78-годишна жена и 91-годишен мъж са в болница, след като са блъснати от автомобил на автобусна спирка в града"}
{"url": "http://www.focus-news.net/news/2018/02/15/2488775/die-welt-vatreshni-dokumenti-razkrivat-che-germaniya-ima-seriozni-problemi-pri-izpalnenie-na-angazhimentite-si-kam-nato.html", "text": "Вътрешни документи разкриват, че Германия има сериозни проблеми при изпълнение на ангажиментите си към НАТО. В началото на 2019 г. тя трябва да поеме ръководството на мултинационалните сили Very High Readiness Joint Task Force в Източна Европа, но се оказва, че Бундесверът не разполага с достатъчно танкове в оперативна готовност, пише националният ежедневник Die Welt.\r\nОт поверителен документ на Министерството на отбраната става ясно, че към настоящия момент само девет от общо планираните 44 танка „Леопард“ са в оперативна готовност. От 14 „Мардер“-а, само три са в оперативна готовност. Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки.\r\nВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо“ и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения. Останалите осем месеца самолетите остават на земята за ремонти и преустройства.\r\n„Ситуацията е еднакво тревожна във всички части на въоръжените сили\", алармира комисарят Ханс-Петер Бартелс. „Зеленият“ експерт по отбраната Тобиас Линднер подчерта, че проблемите в Бундесвера са известни от години: „Въпреки това почти не се правят подобрения“, отбеляза Линднер. \r\nМинистърът на отбраната Урсула фон дер Лайен (ХДС) трябва да си зададе въпроса „какво е всъщност е направила през мандата си. Изглежда по-подходящо от политическа гледна точка непрекъснато да се обявяват нови оръжейни проекти, вместо да се решават проблемите с резервните части и поддръжката\", коментира Лиднер.\r\nВицепредседателят на парламентарната група на свободните демократи Александър Граф Ламбсдорф също отправи критика: „ускореното отслабване на ролята на Германия като сериозен фактор за сигурността продължава с неотслабваща сила\".  .Тереза Герова", "date": "2018.02.15", "title": "Die Welt: Вътрешни документи разкриват, че Германия има сериозни проблеми при изпълнение на ангажиментите си към НАТО"}
{"url": "http://www.focus-news.net/news/2018/02/15/2488779/sport-svindal-specheli-zlato-za-norvegiya-v-spuskaneto.html", "text": "Петкратният световен шампион Аксел Лунд Свиндал финишира първи в спускането при мъжете. Това е втора олимпийска титла за норвежеца след триумфа му в супергигантския слалом във Ванкувър преди осем години, с което той стана първият алпиец с златни медали в скоростните дисциплини на олимпийски игри (Супер-Джи и спускане). \r\n35-годишният Свиндал изпревари с 12 стотни своя сънародник Киетил Янсруд, който взе среброто. Мъжкото спускане бе единствената дисциплина, в която Норвегия нямаше злато на олимпийски игри. Сега норвежците записаха двойна победа за страната си, което не се е случвало за една нация от 40 години, когато Пирмин Цурбриген и Петер Мюлер печелят за Швейцария злато и сребро в Калгари през 1988-а година.\r\nТрети в спускането остана Беат Фойц от Швейцария на 18 стотни след победителя.", "date": "2018.02.15", "title": "Спорт: Свиндал спечели злато за Норвегия в спускането"}
{"url": "http://www.focus-news.net/news/2018/02/15/2488778/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-fevruari.html", "text": "„Софийска вода” временно ще прекъсне водоснабдяването в някои части на столицата на 16 февруари. Това съобщиха от пресцентъра на дружеството. Във връзка с подмяна на уличен водопровод на ул. „Тракия“ , Център, се налага спиране на водоподаването от 9.00 до 19.00 часа на клиентите на „Софийска вода”, живеещи в района на:\r\nпо ул. „Тракия“ от бул. „Княз Александър Дондуков“ до ул. „Силистра“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тракия“ ъгъла с ул. „Силистра “.\r\nВъв връзка с реконструкция на уличен водопровод пред бл. 24 , жк. „Младост“ 1, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\nбл.24, бл.25, бл.26 вх.1 и 2, бл.20, бл.21, бл.19, бл.14, бл.15, бл.16, бл.17, бл.13,  ул. „Д-р Стоян Чомаков“ №2 и №4А\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 19.\r\nВъв връзка с изграждане на сградно водопроводно отклонение на ул. 13 , с. Долни Богров се налага спиране на водоподаването от 10:00  до 17:00 часа на клиентите на „Софийска вода”, живеещи в района на:\r\nпо ул. 4 от ул. 1 до ул.13\r\nпо ул.13 от ул. 4 до ул. 7\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 13 №2.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.02.15", "title": "„Софийска вода” временно ще прекъсне водоснабдяването в някои части на столицата на 16 февруари"}
{"url": "http://www.focus-news.net/news/2018/02/15/2488777/sliven-74-narusheniya-sa-konstatirani-pri-dvuchasova-proverka-na-104-avtomobila-i-126-litsa-ot-patna-politsiya-v-grada.html", "text": "74 нарушения са констатирани при двучасова проверка на 104 автомобила и 126 лица от „Пътна полиция“-Сливен. Това съобщиха от ОДМВР-Сливен. Вчера на булевард „Цар Симеон“ от 10.00 до 12.00 часа е осъществен широкообхватен контрол по безопасност за движението. Операцията е с цел намаляване броя на тежките пътно-транспортни произшествия, установяване употребата на алкохол, наркотични или упойващи вещества от водачите на МПС и неправоспособни водачи. В хода на операцията са констатирани 74 нарушения. Съставени са 12 акта, от които 2 за употреба на алкохол. Издадени са 57 фиша-10 за превишена скорост, 12 за неправилно паркиране, 8 за неизползване на предпазен коран и други.", "date": "2018.02.15", "title": "Сливен: 74 нарушения са констатирани при двучасова проверка на 104 автомобила и 126 лица от „Пътна полиция“ в града"}
{"url": "http://www.focus-news.net/news/2018/02/15/2488776/burgas-v-obshtinata-shte-se-provede-preskonferentsiya-za-srokovete-za-materialno-obezpechavane-na-filial-na-natsionalnata-hudozhestvena-akademiya-koyto-otvarya-vrati-v-grada.html", "text": "От 12.30 часа на 16 февруари, петък, в Заседателната зала на Община Бургас ще се проведе пресконференция за обявяване на сроковете за материално обезпечаване на новия и единствен извън София филиал на Националната художествена академия, който отваря врати в града, условията за изпит и прием, специалностите и всякаква друга актуална информация. Това съобщиха от пресцентъра на Общината. В пресконференцията ще участват кметът Димитър Николов и проф. Николай Драчев - ректор на НХА.", "date": "2018.02.15", "title": "Бургас: В общината ще се проведе пресконференция за сроковете за материално обезпечаване на филиал на Националната художествена академия, който отваря врати в града"}
{"url": "http://www.focus-news.net/news/2018/02/15/2488767/parlamentat-preodolya-prezidentskoto-veto-varhu-zakona-za-posevniya-i-posadachniya-material.html", "text": "Парламентът преодоля ветото на президента Румен Радев върху Закона за посевния и посадъчния материал, предаде репортер на Агенция „Фокус“. „За“ закона гласуваха 124 народни представители, 73 бяха „против“, а 6 се въздържаха. Счита се, че законът е приет повторно, ако за него са гласували поне 121 народни представители. Ветото бе подкрепено от депутатите на БСП и ДПС. „Против“ гласуваха от ГЕРБ, „Обединени патриоти“ и „Воля“. Законът ще бъде изпратен на президента Румен Радев за обнародване в Държавен вестник в 7-дневен срок. \r\nОт БСП обявиха, че правителството очевидно се страхува от ответната реакция по промените в Закона за посевния и посадъчния материал. Според тях промените в закона е трябвало да намалят административната тежест, а не да отварят път за застрояване. От ДПС обявиха, че подкрепят ветото, защото мотивите на президента съвпадат с техните. От „Обединени патриоти“ изтъкнаха, че президентското вето разделя гражданите на собственици и на псевдозелени.\r\nДържавният глава върна закона в парламента на 2 февруари. Той изрази несъгласие с промяната на предназначението на земеделските земи. Според Румен Радев приетите правила не изпълняват конституционното задължение на държавата за особена закрила на земята. Това е шестият закон, който държавният глава, връща за ново обсъждане в парламента. Румен Радев наложи вето върху Закона за концесиите, Закона за опазване на околната среда, Закона за отбраната и въоръжените сили, Закона за бюджета на НЗОК и Антикорупционния закон. Досега парламентът преодоля всяко президентско вето.\r\nБиляна ИВАНОВА", "date": "2018.02.15", "title": "Парламентът преодоля президентското вето върху Закона за посевния и посадъчния материал"}
{"url": "http://www.focus-news.net/news/2018/02/15/2488781/ministar-temenuzhka-petkova-kato-predsedatel-na-saveta-na-es-balgariya-shte-podpomaga-razvitieto-na-yuzhniya-gazov-koridor.html", "text": "Като председател на Съвета на Европейския съюз България ще подпомага активно развитието на Южния газов коридор, като проект, който гарантира енергийната сигурност в Европа. Ключови приоритети за страната ни по време на председателството са диверсификацията на източниците и маршрутите за доставка на природен газ и гарантиране сигурността на енергийните доставки. В унисон със заложените приоритети, реализацията на Южния газов коридор ще укрепи енергийната сигурност в Европа в дългосрочен план, чрез него европейските потребители ще могат да получават газ от Каспийския регион, Източното Средиземноморие и от по-далечни дестинации, чрез терминалите за втечнен природен газ. Това каза министърът на енергетиката Теменужка Петкова по време на четвъртата министерска среща на Консултативния съвет за изграждане на проекта, съобщиха от пресцентъра на министерството. По думите й Азербайджан продължава да е основен източник на енергийни ресурси и двигател за успешната реализация на Южния газов коридор. \r\nЧрез проектите за развитие на газовата инфраструктура с Гърция и Турция, България е неразделна част от Южния газов коридор – интерконекторите Гърция-България и Турция-България чрез българската национална газопреносна система и връзките с Румъния и Сърбия ще осигурят достъпа до Южния газов коридор и на другите страни от региона на Югоизточна и Централна Европа. Пред колегите си от Азербайджан, Албания, България, Грузия, Гърция, Италия, Турция, Хърватия, Черна гора, Великобритания, САЩ и Европейския съюз министър Петкова подчерта, че дейностите по проекта за изграждане на интерконектора Гърция-България са в напреднала фаза. При изпълнение на дейностите, съгласно заложения график, планираме строителството да започне в средата на тази година и да приключи през 2020 г., подчерта тя. \r\n„Признаваме постигнатия напредък по строителството на газовия интерконектор Гърция-България, чийто прогрес днес е видим благодарение на усилията и правителствената подкрепа на нашите партньори от двете страни. Това е проектът  в най-напредналата фаза на развитие, който е неразделна част от  Южния газов коридор, осигуряващ диверсификация на източниците и маршрутите за доставка на газ в Югоизточна Европа“, заяви зам.-председателят на Европейската комисия и комисар по въпросите на Енергийния съюз Марош Шефчович. Той изрази специална благодарност към министъра  на енергетиката Теменужка Петкова  за последователните и фокусирани стъпки, свързани с реализацията му. \r\nУчастниците в четвъртата министерска среща на Консултативния съвет по Южния газов коридор подчертаха значението на проекта за устойчивото развитие на европейския Енергиен съюз с насочена към бъдещето политика в областта на изменението на климата за постигане на преход към нисковъглеродна, сигурна и конкурентоспособна икономика. Приветствана бе инициативата на България и Турция за създаване на възможност за двупосочни доставки на природен газ между двете газопреносни системи. Страните се обединиха около стратегическото значение на продължаването на изграждането на интерконектора между Гърция и България.", "date": "2018.02.15", "title": "Министър Теменужка Петкова: Като председател на Съвета на ЕС България ще подпомага развитието на Южния газов коридор"}
{"url": "http://www.focus-news.net/news/2018/02/15/2488780/kardzhali-arestuvaha-27-godishen-mazh-darzhal-nyakolko-mesetsa-v-plen-39-godishna-zhena.html", "text": "27-годишен мъж е задържан в Районно управление на МВР-Кърджали за противозаконно лишаване от свобода на 39-годишна жена. Потърпевшата успяла да се отскубне вчера сутринта и потърсила помощ в полицията. Това съобщиха от ОДМВР-Кърджали. При незабавни издирвателни действия мъжът е установен и задържан. По първоначални данни принудителният плен продължил няколко месеца. Жертвата била държана в жилище в Кърджали, като върху нея било оказвано физическо насилие. По случая е образувано досъдебно производство по чл.142а, ал.4 за противозаконно лишаване от свобода, което е продължило повече от две денонощия и е било осъществено по начин мъчителен и опасен за здравето на пострадалата. Работата по случая продължава.", "date": "2018.02.15", "title": "Кърджали: Арестуваха 27-годишен мъж, държал няколко месеца в плен 39-годишна жена"}
{"url": "http://www.focus-news.net/news/2018/02/15/2488783/sliven-otkradnat-e-plik-s-neustanoveno-sadarzhanie-ot-poshtenski-klon-v-grada.html", "text": "Откраднат е плик с неустановено съдържание от пощенски клон в Сливен. Това съобщиха от ОДМВР-Сливен. Днес, в  03.47ч. е получен сигнал за кражба от пощенски клон в град Сливен. Неизвестен извършител, след като е влязъл с взлом през външна решетка, е проникнал в офиса и е извършил кражба на пощенска пратка, с неустановено съдържание. По случая се извършват процесуално-следствени действия. Образувано е досъдебно производство.", "date": "2018.02.15", "title": "Сливен: Откраднат е плик с неустановено съдържание от пощенски клон в града"}
{"url": "http://www.focus-news.net/news/2018/02/15/2488784/sofiya-izvarshiteli-na-grabezhi-sa-razkriti-ot-botevgradski-i-samokovski-kriminalisti.html", "text": "Извършители на грабежи са разкрити след бързи действия на ботевградските и самоковските криминалисти. Това съобщиха от ОДМВР-София.\r\nВ рамките на текущата седмица от служители на Районно управление на МВР-Ботевград са разкрити общо три грабежа, извършителите на два от които са задържани по „горещи следи“. Първият случай е от нощта на 4 февруари, когато в полицията постъпил сигнал за ограбен чуждестранен турист, отседнал в хотел в Ботевград. Пред служителите на реда потърпевшият обяснил, че по- рано същата вечер е бил нападнат пред нощно заведение, като от портфейла му е била издърпана със сила банкнота от 50 евро. След активна оперативно- издирвателна работа, два дни по- късно, криминалистите разкрили и задържали автора на грабежа. След приключване на процесуално- следствените действия и събрани достатъчно доказателства за виновността му 28-годишният Ц. С. от Ботевград е привлечен като обвиняем за извършеното от него престъпление. Работата по разкриването на втория грабеж започнала на 11 февруари, когато 55- годишна жена от с. Скравена сигнализирала, че е била нападната от непознат, който със сила издърпал носения от нея найлонов плик с портмоне и сумата от 110 лева, след което побягнал в неизвестна посока. Криминалистите предприели незабавни оперативно- издирвателни действия, в резултат на които два часа по- късно авторът на грабежа вече се намирал  в полицейския арест. След доклад на събраните доказателства в прокуратурата 40- годишният В.Д. от с. Скравена, криминално проявен и осъждан, е привлечен в качеството на обвиняем и му е наложена мярка за неотклонение „задържане под стража“ за срок до 72 часа. На 14 февруари, броени часове след постъпването на сигнала, е задържан и извършителят на трети грабеж- 28- годишен ботевградчанин, който със сила издърпал масивен златен ланец от врата на млада жена. Инкриминираната вещ е намерена и иззета, а пълното документиране на случая продължава под наблюдението на районната прокуратура. \r\nДва грабежа са разкрити от началото на седмицата и от служители на Районно управление на МВР-Самоков. Сигналът за първия бил подаден на 8 февруари от 70- годишна местна жителка, която заявила, че на улицата пред дома й е била застигната в гръб от непознат, който издърпал дамската й чанта с лични документи, мобилен телефон, ключове, дребна сума пари и дамски принадлежности. В хода на предприетите оперативно- издирвателни действия криминалистите установили и задържали извършителя. Част от отнетите вещи също са намерени и иззети. След приключване на действията по разследването, вчера 18- годишният А.И. е привлечен в качеството на обвиняем. В ареста на РУ- Самоков рано тази сутрин са задържани и двама мъже, ограбили вчера техен съгражданин, отнемайки със сила сумата от 350 лева от якето му. Инкриминираната сума е възстановена на потърпевшия, а разследването по случая продължава под наблюдението на районната прокуратура.", "date": "2018.02.15", "title": "София: Извършители на грабежи са разкрити от ботевградски и самоковски криминалисти"}
{"url": "http://www.focus-news.net/news/2018/02/15/2488771/veliko-tarnovo-po-traditsiya-v-svishtov-otpraznuvaha-denya-na-vinarite-i-lozarite-trifon-zarezan.html", "text": "На Трифон Зарезан, в лозовите масиви на село Совата, край Свищов бе отслужен молебен за здраве и плодородие, съобщиха от пресцентъра на Общината. Отец Евгени благослови лозята и грижовните им стопани, като им пожела здраве и богата реколта. Ангел Гецов, като управител на фирмата обработваща плодородните масиви, сложи богато украсената корона от лозови пръчки на главния агроном, с което му предостави честта да зареже първата лоза. Изпълнителният директор на „Винарна Свищов“  Владимир Георгиев поздрави присъстващите гости с празника и благодари на своите служители, и партньори за всеотдайния целогодишен труд. Той спомена, че тази година Винарната отбелязва своя 70 годишен юбилей, а богатата ѝ история, с традиции и опит във винопроизводството, я прави една от най-добрите винарни в България. Традиционният празник беше уважен с присъствието на народния представител Станислава Стоянова, председателя на Общински съвет – Свищов д-р Кристиян Кирилов и зам.-кмета Борислав Замфиров, които заедно с главния агроном зарязаха лозите за здраве и берекет.", "date": "2018.02.15", "title": "Велико Търново: По традиция в Свищов отпразнуваха Деня на винарите и лозарите – Трифон Зарезан"}
{"url": "http://www.focus-news.net/news/2018/02/15/2488787/varna-rayonnata-prokuratura-protestira-opredelenie-na-sada-s-koeto-e-otkazano-zadarzhane-pod-strazha-na-obvinyaem-za-izmama-na-abonati-na-energodostavchik.html", "text": "Районната прокуратура във Варна внесе протест срещу определение на Варненския районен съд, с което е отказано вземането на постоянна мярка за неотклонение „Задържане под стража“ на обвиняемия за измама Петър К. Определението на съда е от вчера, 14 февруари 2018 г. Това съобщиха от Апелативна прокуратура – Варна.\r\n46-годишният Петър К. бил привлечен като обвиняем за това, че с цел да набави за себе си или за другиго имотна облага възбудил или поддържал в заблуждение абонати на енергодоставчика за Североизточна България „Енерго Про продажби“ АД – престъпление по член 209, ал. 1 от НК. С постановление на Районната прокуратура той бил задържан за срок до 72 часа. \r\nОбвиняемият се занимавал с изкупуването на вземания от абонати на енергодружеството. Те произтичали от извършени корекции от страна на „Енерго про продажби“ АД на сметките на абонати, платили суми за непотребена коригирана електроенергия. Обвиняемият издирвал тези абонати, представял се за адвока. \r\nОбещавал им, че ще води дела срещу енергодружеството. За целта искал да бъде упълномощен. След като се снабдявал с пълномощните, Петър К. продавал вземанията на абонатите на свързаните с него търговски дружества, едно от които било собственост на неговия брат. \r\nВеднага след това двете търговски дружества завеждали дела срещу „Енерго Про продажби“ АД. След спечелване на съдебните дела, енергодружеството заплащало доброволно всички дължими суми по банковите сметки на двете търговски дружества. Те обаче не изплащали сумите на абонатите, въпреки клаузите в договорите за прехвърляне на вземанията.", "date": "2018.02.15", "title": "Варна: Районната прокуратура протестира определение на съда, с което е отказано задържане под стража на обвиняем за измама на абонати на енергодоставчик"}
{"url": "http://www.focus-news.net/news/2018/02/15/2488785/ministar-nikolina-angelkova-prez-2017-g-vseki-vtori-turist-e-izbral-svoeto-patuvane-chrez-smartfona-si-zaradi-koeto-tazi-godina-digitalizatsiyata-e-osnoven-aktsent-v-sektora.html", "text": "През 2017 г. един от всеки двама туристи е избрал своето пътуване чрез смартфона си, заради което тази година дигитализацията е основен акцент в сектора. Това каза министърът на туризма Николина Ангелкова по време на откриването на международна кръгла маса на тема „Дигиталната трансформация в туризма“, която е част от календара на Българското председателство на Съвета на ЕС, предаде репортер на Агенция „Фокус“. „Основен фокус на кръглата маса ще бъде дигиталната трансформация на българския туристически сектор, като ще поставим акцент върху възможностите, които предлага процесът на дигитализация. Световните тенденции показват разширяване на използването на интернет, като само през миналата година интернет потребителите са нараснали със 7%, а с 10% е ръстът на активно използващите социални мрежи. Увеличава се и броят на тези, които използват мобилни устройства, като изследванията показват, че през 2017 г. един от всеки двама туристи e избрал своето пътуване чрез смартфон. Покачил се е процентът и на тези, които чрез смартфона си са открили и избрали нови туристически компании. Заради това много важно за Министерството на туризма беше стартирането на проекта „Аз обичам България“, каза още тя и обясни, че платформата вече е надградена с над 250 нови туристически атракции и съдържа над 500 обекта.\r\n„Организирането на тази кръгла маса е стъпка напред в работата на министерството, а поставянето на дигитализацията като основен акцент в годишната програма на сектора е изпълняване на основната ни цел – да внедряваме още повече дигитализацията в туризма и да създадем устойчива концепция за това“, коментира Ангелкова.\r\nЦветилена СИМЕОНОВА", "date": "2018.02.15", "title": "Министър Николина Ангелкова: През 2017 г. всеки втори турист е избрал своето пътуване чрез смартфона си, заради което тази година дигитализацията е основен акцент в сектора"}
{"url": "http://www.focus-news.net/news/2018/02/15/2488789/shumen-blizo-700-lv-sa-otkradnati-ot-retseptsiyata-na-hotel.html", "text": "Близо 700 лв. са откраднати от рецепцията на хотел. Това съобщиха от ОДМВР - Шумен. Неизвестен извършил кражба на сумата от 697 лева от чекмедже на рецепция в хотел на ул. \"Герила\" в Шумен. Кражбата, по данни на управителят на хотела е станала за неопределен период от време. Установена е вчера преди обяд и е подаден сигнал в полицията. На място е извършен оглед. Образувано е досъдебно производство.", "date": "2018.02.15", "title": "Шумен: Близо 700 лв. са откраднати от рецепцията на хотел"}
{"url": "http://www.focus-news.net/news/2018/02/15/2488791/veliko-tarnovo-lek-avtomobil-e-izgoryal-v-s-arbanasi-pozharat-e-zasegnal-i-namirashta-se-v-blizost-sgrada.html", "text": "Лек автомобил е изгорял в с. Арбанаси. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Сигналът за пожар на ул. “Света Богородица“ е получен в 09.49 часа. На място е изпратен екип на Районната служба във Велико Търново с два противопожарни автомобила и шестима пожарникари. Пламъците засегнали и намиращата се в близост сграда, от която са унищожени 15 кв. м. покривна конструкция, 8 дървени прозорци и са опушени 150 кв. м. стени. Причините са инцидента са в процес на установяване.\r\nНадежда КРЪСТЕВА", "date": "2018.02.15", "title": "Велико Търново: Лек автомобил е изгорял в с. Арбанаси, пожарът е засегнал и намираща се в близост сграда"}
{"url": "http://www.focus-news.net/news/2018/02/15/2488782/sayuzat-na-represiranite-ot-komunisticheskiya-rezhim-nastoya-za-publichno-izvinenie-i-ostavkata-na-valeri-zhablyanov.html", "text": "Съюзът на репресираните от комунистическия режим настоя за публично извинение и оставката на Валери Жаблянов. Това стана ясно от думите на председателя на Съюза на репресираните от комунистическия режим Лили Друмева, предаде репортер на Агенция „Фокус“. „Декларацията ни е отправена до Цвета Караянчева. Съюзите на репресираните от комунизма в Р България и всички демократично мислещи хора изразяват възмущението си от недопустимото и арогантно отношение на БСП към фактите от най-новата българска история и тяхното тълкуване. Макар че в публичното пространство отношението към Народния съд да се коригира привидно, авторите на този текст показаха недвусмислено и за пореден път двуличието на тази партия, агресивността в поведението ѝ и гаврата с народната памет. На 1 февруари т.г. ПГ на БСП не само не почете с мълчание една минута невинно избитите жертви на този мракобесен режим, но поведението ѝ беше повече от осъдително“, заяви Друмева. По думите ѝ в основата на подобен тип реакция стои ръководството на БСП. „Такъв е и случаят с обръщението към министър-председателя Бойко Борисов, в което авторството на Валери Жаблянов е доказано и Народният съд през 1945 г. е обявен за справедлив акт, което е върхът на наглостта. Категорично настояваме за оставката на Валери Жаблянов от длъжността зам.-председател на Народното събрание. Личност с такъв морал няма право да заема толкова отговорна длъжност в най-висшия законодателен орган на страната. Да се твърди, че Народният съд е справедлив процес, е гавра с паметта на невинните жертви и техните близки, гавра с българската история. Такъв гаф не може да се прости. БСП показа за сетен път престъпния си генезис. Когато фактите говорят, и боговете мълчат. Настояваме за публично извинение и оставката на Валери Жаблянов“, подчерта тя. \r\nДепутатът от ГЕРБ Спас Гърневски подчерта, че днес сутринта в Народното събрание от името на ПГ на ГЕРБ беше поискана оставката на зам.-председателя на парламента Валери Жаблянов. „Поводът е, че в последните 13 дни на два пъти се опита да засегне честта, достойнството и паметта на хора, избити от комунистическия режим. На 1 февруари той стана и наруши едноминутното мълчание за жертвите, като скандираше, че ще бъде почетена паметта на избити от фашистите. Директор на Института по исторически изследвания на БАН съвсем официално заяви, че в България никога не е имало фашистки режим, понеже никога преди 9 септември няма срастване на партия с държавата. Само преди два дни в декларация на БСП беше отбелязано, че текст на г-н Жаблянов говори за опити за оправдаване на Народния съд като нещо необходимо и неизбежно. Новият Закон за Народния съд е абсолютно незаконен“, обясни той. Според него преди датата 1 февруари и след нея до закриване на комунистическите концлагери България е загубила 30 000 свои достойни синове и дъщери. „Представете си един цял стадион избит за прищевките за комунистическото зло. „Ние от ГЕРБ заявяваме категорично, че като европейска и дясноконсервативна партия винаги ще осъждаме онова голямо зло на миналия век – фашизма, националсоциализма и комунизма. Ще се борим така, че тази оставка да стане факт. Няма да отстъпим нито минута към тези, които поругават жертвите, близките, семействата, децата на няколко поколения страдали българи от този престъпен комунистически режим“, каза още Спас Гърневски. \r\nЛюба АЛЕКСИЕВА", "date": "2018.02.15", "title": "Съюзът на репресираните от комунистическия режим настоя за публично извинение и оставката на Валери Жаблянов"}
{"url": "http://www.focus-news.net/news/2018/02/15/2488790/valeri-zhablyanov-bsp-nyama-prichina-i-motivi-za-ostavkata-mi.html", "text": "Няма причина и мотиви за оставката ми. Това коментира пред журналисти зам.-председателят на парламента и депутат от ПГ на „БСП за България“ Валери Жаблянов във връзка с поисканата му оставка от ГЕРБ и Съюза на репресираните от комунистическия режим в България, предаде репортер на Агенция „Фокус“. „Смятам, че изпълнителното бюро на БСП има официална позиция. Аз имам мое лично мнение, така че не виждам нищо нередно. Няма причина за оставката ми. За какво да подам оставка? Личното ми мнение съм го споделял многократно на партийни форуми. Има най-различни мнения по тези въпроси в България. Много ви моля да си прочета вестника“, обърна се той към медиите. По думите му най-вероятно обръщението е изпратено от пресцентъра на партията. „Не мога да коментирам процеса по разработка на документите на нашата партия. Народният съд е исторически факт. Прочетете, вижте“, добави той.  \r\nПопитан дали, ако колегите му от БСП поискат Жаблянов да се оттегли или извини, той ще го направи, Жаблянов отговори, че това би било голяма изненада за него. „Не виждам причина. За какво? Наистина се интересувам с какви мотиви. Най-вероятно има много жертви на комунизма“, каза още Валери Жаблянов. \r\nЛюба АЛЕКСИЕВА", "date": "2018.02.15", "title": "Валери Жаблянов, БСП: Няма причина и мотиви за оставката ми"}
{"url": "http://www.focus-news.net/news/2018/02/15/2488792/burgas-17-godishen-mladezh-e-tezhko-ranen-pri-katastrofa-v-slanchev-bryag-ima-speshna-nuzhda-ot-krav.html", "text": "17-годишен младеж е тежко ранен при катастрофа в Слънчев бряг, има спешна нужда от кръв. Това съобщиха от ОДМВР-Бургас. На 14 февруари, около 21.20 часа, на главната алея в Слънчев бряг, в района на кръстовището за хотел „Континентал“, поради движение с несъобразена с пътните условия скорост е  катастрофира лека автомобил „Фолксваген Поло“, с бургаска регистрация. Автомобилът е управляван от 18-годишния Г.У. от Несебър. При инцидента е пострадал пътуващият в автомобила А.П ./17г./ от Несебър. Той е настанен за лечение в УМБАЛ - Бургас с мозъчно сътресение и счупване на дясната гривнена става.", "date": "2018.02.15", "title": "Бургас: 17-годишен младеж е тежко ранен при катастрофа в Слънчев бряг, има спешна нужда от кръв"}
{"url": "http://www.focus-news.net/news/2018/02/15/2488794/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с частично нарушено водоподаване заради аварии по водопреносната мрежа. Това съобщиха за Радио „Фокус“ – Пловдив от ВиК-Пловдив. Екипите отстраняват възникнали аварии в селата Марково, Иван Вазово и Старо Железаре, като не е посочен краен срок за възстановяване на нормалното водоподаване.\r\nЕкипите на водоснабдителното дружество отстраняват аварии и на територията на град Пловдив – по улиците „Петър Васков“ и „Владая“, както и в района на Професионалната гимназия по електротехника и електроника и бул. „Пещерско шосе“.\r\nТони МИХАЙЛОВ", "date": "2018.02.15", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2018/02/15/2488788/aleksandar-simov-bsp-koe-e-istinskoto-litse-na-gerb-kogato-obyavyavat-che-predi-1944-godina-sashto-ima-nasilie-ili-kogato-satanizirat-komunizma.html", "text": "Започвам да си мисля кое лице на ГЕРБ е истинското - това, с което вчера ни обявиха, че историята е баланс, че преди 1944 година също има насилие, което трябва да се осъди. Или днешните им изцепки и изявления, в които сатанизираме комунизма. Това каза пред журналисти народният представител от БСП Александър Симов за искането на ГЕРБ Валери Жаблянов да подаде оставка като зам.-председател на парламента, предаде репортер на Агенция „Фокус“. „Валери Жаблянов не трябва да се оттегля. Не би трябвало да му бъде искана оставката“, заяви той. \r\nБиляна ИВАНОВА", "date": "2018.02.15", "title": "Александър Симов, БСП: Кое е истинското лице на ГЕРБ - когато обявяват, че преди 1944 година също има насилие или когато сатанизират комунизма"}
{"url": "http://www.focus-news.net/news/2018/02/15/2488795/shumen-44-godishen-mazh-e-postradal-pri-katastrofa-na-am-hemus-kray-novi-pazar.html", "text": "44-годишен мъж е пострадал при катастрофа на АМ \"Хемус\" край Нови пазар. Това съобщиха от ОДМВР-Шумен. Произшествието станало около 12 часа в сряда край Нови пазар. Водач на лек автомобил Рено „Меган“ със сливенска регистрация се движил по магистралата от Шумен в посока Варна. Загубил управление над автомобила и се ударил в крайпътна мантинела вдясно по посоката си на движение. След удара пътникът на задната дясна седалка Д.Д. /44г./ е откаран в МБАЛ- Шумен. След преглед била установена фрактура на два лумбални прешлена в поясната област. Настанен е за лечение без опасност за живота. Водачът на автомобила Р.В. /38г./ е тестван за алкохол. Наличие не е установено. Започнато е досъдебно производство.", "date": "2018.02.15", "title": "Шумен: 44-годишен мъж е пострадал при катастрофа на АМ \"Хемус\" край Нови пазар"}
{"url": "http://www.focus-news.net/news/2018/02/15/2488793/der-spiegel-poslednite-rabotni-zadachi-na-zigmar-gabriel-poseshtenie-na-kosovo-sarbiya-i-balgariya-i-uchastie-v-myunhenskata-konferentsiya-po-sigurnosttai.html", "text": "В сряда първият дипломат на Берлин Зигмар Габриел отлетя за посещение в Сърбия и Косово, а в четвъртък пристигна в българската столица София за участие в неформална среща на външните министри на страните от Европейския съюз. През уикенда той ще присъства на ежегодната Конференция по сигурността в Мюнхен и с нея приключват работните задачи в графика на Габриел. Причината е свързана с факта, че в момента той се бори за политическото си оцеляване и оставането му на поста министър на външните работи на ФРГ е под сериозен въпрос, коментират в редакцията на водещото издание Der Spiegel.\r\nДруги планирани задгранични пътувания Габриел няма. Още миналата седмица участието му в двудневна конференция в Кувейт, посветена на борбата срещу „Ислямска държава“, бе отменена. Зачеркнати бяха и други негови ангажименти извън страната. \r\nСлед като Мартин Шулц отказа да поеме поста на външен министър, в графика на Габриел бяха върнати някои от планираните му по-рано срещи. Според мнозина чрез външнополитически изяви социалдемократът се надява да заздрави разклатените си позиции. В тази връзка случаят с Дениз Юджел може да се окаже удобен повод за Габриел да блесне. \r\nВ четвъртък министър-председателят на Турция Бинали Йълдъръм пристига на посещение в Германия. Само ден по-рано, в рамките на посещението си в Белград, германският външен министър отново призова за освобождаването на задържания в Турция германски журналист и разкри, че е провел интензивни преговори с турския си колега Мевлют Чавушоглу. Тереза Герова", "date": "2018.02.15", "title": "Der Spiegel: Последните работни задачи на Зигмар Габриел – посещение на Косово, Сърбия и България, и участие в Мюнхенската конференция по сигурността?"}
{"url": "http://www.focus-news.net/news/2018/02/15/2488801/ria-novosti-nyakolko-diplomaticheski-misii-v-rusiya-sa-poluchili-plikove-s-byal-prah.html", "text": "Вече няколко дипломатически представителства в руската столица Москва са получили пликове, съдържащи бях прах, съобщиха за РИА Новости от Главното управление на Министерството на вътрешните работи.\r\nПолицията е иззела съдържанието на пликовете за изследване. След проверката е установено, че прахът не е опасен.\r\nНе се уточнява посолствата на кои страни са получили пратката. Според източник на агенцията една от мисиите, до която е изпратен такъв плик, е тази на Нидерландия. \r\nРИА Новости напомня, че през последните дни подобни инциденти имаше и в други държави. Тереза Герова", "date": "2018.02.15", "title": "РИА Новости: Няколко дипломатически мисии в Русия са получили  пликове с бял прах"}
{"url": "http://www.focus-news.net/news/2018/02/15/2488802/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В четвъртък, 15 февруари, министър-председателят на Турция Бинали Йълдъръм пристига на посещение в Германия, в рамките на което ще проведе преговори с канцлера Ангела Меркел, припомня националният ежедневник Die Frankfurter Allgemeine Zeitung. \r\nВ навечерието на визитата на Йълдъръм „Левица“ и „Зелени“ отново призоваха Берлин за втвърдяване на политическия курс към Анкара. Председателят на „Левица“ Сара Вагенкнехт настоя за незабавно прекратяване на германския оръжеен експорт в страната-партньор от НАТО, а също и за замразяване на преговорите за турското членство в Европейския съюз. „Зеленият“ депутат Джем Йоздемир на свой ред осъди турската военна интервенция в Северна Сирия.\r\nКанцлерът на ФРГ ще се срещне с турския премиер в следобедните часове на деня. След нея двамата лидери ще дадат съвместна пресконференция.\r\n*** В сряда първият дипломат на Берлин Зигмар Габриел отлетя за посещение в Сърбия и Косово, а в четвъртък пристигна в българската столица София за участие в неформална среща на външните министри на страните от Европейския съюз. През уикенда той ще присъства на ежегодната Конференция по сигурността в Мюнхен и с нея приключват работните задачи в графика на Габриел. Причината е свързана с факта, че в момента той се бори за политическото си оцеляване и оставането му на поста министър на външните работи на ФРГ е под сериозен въпрос, коментират в редакцията на водещото издание Der Spiegel.\r\nДруги планирани задгранични пътувания Габриел няма. Още миналата седмица участието му в двудневна конференция в Кувейт, посветена на борбата срещу „Ислямска държава“, бе отменена. Зачеркнати бяха и други негови ангажименти извън страната. \r\nСлед като Мартин Шулц отказа да поеме поста на външен министър, в графика на Габриел бяха върнати някои от планираните му по-рано срещи. Според мнозина чрез външнополитически изяви социалдемократът се надява да заздрави разклатените си позиции. В тази връзка случаят с Дениз Юджел може да се окаже удобен повод за Габриел да блесне. \r\nВ четвъртък министър-председателят на Турция Бинали Йълдъръм пристига на посещение в Германия. Само ден по-рано, в рамките на посещението си в Белград, германският външен министър отново призова за освобождаването на задържания в Турция германски журналист и разкри, че е провел интензивни преговори с турския си колега Мевлют Чавушоглу.\r\n***Вътрешни документи разкриват, че Германия има сериозни проблеми при изпълнение на ангажиментите си към НАТО. В началото на 2019 г. тя трябва да поеме ръководството на мултинационалните сили Very High Readiness Joint Task Force в Източна Европа, но се оказва, че Бундесверът не разполага с достатъчно танкове в оперативна готовност, пише националният ежедневник Die Welt.\r\nОт поверителен документ на Министерството на отбраната става ясно, че към настоящия момент само девет от общо планираните 44 танка „Леопард“ са в оперативна готовност. От 14 „Мардер“-а, само три са в оперативна готовност. Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки.\r\nВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо“ и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения. Останалите осем месеца самолетите остават на земята за ремонти и преустройства.\r\n„Ситуацията е еднакво тревожна във всички части на въоръжените сили\", алармира комисарят Ханс-Петер Бартелс. „Зеленият“ експерт по отбраната Тобиас Линднер подчерта, че проблемите в Бундесвера са известни от години: „Въпреки това почти не се правят подобрения“, отбеляза Линднер. \r\nМинистърът на отбраната Урсула фон дер Лайен (ХДС) трябва да си зададе въпроса „какво е всъщност е направила през мандата си. Изглежда по-подходящо от политическа гледна точка непрекъснато да се обявяват нови оръжейни проекти, вместо да се решават проблемите с резервните части и поддръжката\", коментира Лиднер.\r\nВицепредседателят на парламентарната група на свободните демократи Александър Граф Ламбсдорф също отправи критика: „ускореното отслабване на ролята на Германия като сериозен фактор за сигурността продължава с неотслабваща сила\".  \r\n***", "date": "2018.02.15", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/02/15/2488799/evrokomisar-mariya-gabriel-dnes-internet-e-osnoven-iztochnik-za-informatsiya-za-vsichki-patuvaniya-zatova-tryabva-da-tarsim-raboteshti-resheniya-za-tsifrovi-izmeneniya-v-turizma.html", "text": "Днес интернет е основен източник за информация за всички пътувания, затова трябва да търсим работещи решения за цифрови изменения в туризма. Това каза еврокомисарят по цифрова икономика и общество Мария Габриел във видео обръщение по време на откриването на международна кръгла маса на тема „Дигиталната трансформация в туризма“, която е част от календара на Българското председателство на Съвета на ЕС, предаде репортер на Агенция „Фокус“.\r\n„Най-напред искам да благодаря на министъра на туризма Николина Ангелкова за поканата да участвам в днешния форум и за усилията й за превръщането на България в предпочитана дестинация, предоставяща качествен туристически продукт. Надявам се, че ще продължаваме заедно да търсим работещи решения за цифрово изменение на сектора“, каза още тя и посочи, че днес е много важно да не губим от поглед това, че интернет вече е основен източник за информация на всички пътувания, а онлайн съдържанието е водещо за почти половината от всички туристи в Европа. \r\n„Голяма част от хотелските резервации и наемането на транспортни средства се извършва онлайн. Някои нови цифрови технологии като изкуствения интелект също представляват значителни преимущества в сектора на туризма с цел увеличаване привлекателността на туристическите дестинации. Много малки компании обаче нямат капацитет да въведат тези иновации, заради което ние от Европейската комисия създадохме цифрови хъбове, които да им помогнат за внедряването на тези технологии“, обясни Мария Габриел.\r\nПо думите й едни от най-големите проблеми в туристическия сектор, свързани с дигитализацията, са липсата на кадри с добри дигитални умения и качествена цифрова грамотност. „ Затова през януари в ЕК приехме екшън план, с който да подпомогнем държавите членки да се приспособят към дигитализацията. Над 40% от всички предприятия в Европа, които  търсят да наемат специалисти по информационни технологии, съобщават, че изпитват трудности да намерят подходящи кандидати. Затова и пред декември миналата година стартирахме и нова инициатива за обучение на млади хора. Защото квалифицираните кадри са част от пътя на успеха“, каза още еврокомисарят.\r\nМария Габриел уточни, че много важна е подкрепата за присъствие в интернет и на българското културно наследство. „Цифровизацията на културното наследство не само засилва привлекателността на културата, но има възможността да свърже поколенията с различните култури в Европа. Нека не забравяме, че Европа е водещата туристическа дестинация в света и за да запазим това, трябва да подкрепяме и насърчаваме разгръщането на цифровизацията“, каза още тя.\r\nЦветилена СИМЕОНОВА", "date": "2018.02.15", "title": "Еврокомисар Мария Габриел: Днес интернет е основен източник за информация за всички пътувания, затова трябва да търсим работещи решения за цифрови изменения в туризма"}
{"url": "http://www.focus-news.net/news/2018/02/15/2488804/blagoevgrad-145-ta-godishnina-ot-gibelta-na-vasil-levski-shte-bade-otbelyazana-v-gotse-delchev-na-19-fevruari.html", "text": "145-та годишнина от гибелта на Васил Левски ще бъде отбелязана в Гоце Делчев на 19 февруари. Това съобщиха от пресцентъра на Община Гоце Делчев. Общината и Общински исторически музей – Гоце Делчев организират поклонение и полагане на цветя пред бюст-паметника на Васил Левски. То ще се състои от 17:00 часа на паметника пред музея в Гоце Делчев. В него по традиция ще участва ръководството на община Гоце Делчев, представители на институции, политически партии и учебни заведения. След това, в 17:30 часа, в сградата на Общинския исторически музей, ще бъде представен филмът на режисьора Искрен Красимиров, посветен на Апостола, наречен „Лъвский: Европеец в Българско“.", "date": "2018.02.15", "title": "Благоевград: 145-та годишнина от гибелта на Васил Левски ще бъде отбелязана в Гоце Делчев на 19 февруари"}
{"url": "http://www.focus-news.net/news/2018/02/15/2488805/sliven-obshtinata-izgotvi-sportniya-kalendar-za-2018-godina.html", "text": "Община Сливен публикува спортен календар за всички видове спорт за 2018 година. Предвиждат се спортните прояви на международно, републиканско, държавно и междуобластно ниво. това съобщиха от пресцентъра на Общината.\r\nСъстезатели от различни възрасти ще представят своите умения и ще премерят сили в спортната надпревара – от детски градини, училища и спортни клубове.\r\nВ средата на месец януари се проведе междуобластно първенство по баскетбол за момчета – 10 г., както и вътрешно-училищни и общински състезания по баскетбол, волейбол, хандбал, шахмат, футбол, бадминтон и тенис на маса, в които взеха участие училища и спортни клубове от страната.\r\nВ спортния календар за месец февруари са включени междуобластно първенство и турнир по баскетбол за момчета – 10, 12 и 14 г. и държавно лично първенство по борба за мъже и жени.\r\nЗа месец март се очаква да се проведе държавно лично първенство по борба за кадети, ученическа щафета „3-ти март“, планинско бягане „Рекорд на хайдушката пътека“, Държавно лично отборно първенство по самбо за юноши девойки до 17 г., младежи и девойки до 20 г. и междуобластен турнир по баскетбол за кадетки.\r\nВ края на март ще се проведе Междуобластно първенство по лека атлетика.\r\nНа 13 и 14 април сили ще премерят спортните клубове от страната в Републикански турнир по акробатика за всички възрасти и футболен турнир за деца – Великден.\r\nБогата и разнообразна се очаква да бъде програмата за месец май. Спортните прояви ще стартират с колоездене за Купа „Милко Динев, Илия Кръстев“. На 6 май ще бъде организирано планинско ходене с мях – Юнашки игри „Хайдушка среща“.\r\nНа 12 и 13 май ще се проведе състезание по автомобилизъм – ХIII-то Рали Класик „Златни пясъци“.\r\nДържавен личен отборен шампионат по борба за юноши ще събере в зала „Васил Левски“ всички спортни клубове от страната.\r\nНа карате - турнир „Грифон“ за деца от 4 до 7 години участие ще вземат най-малките представители от детските градини.\r\nВ края на месеца се предвиждат планинско бягане и планинско колоездене, както и баскетболен турнир за кадетки.\r\nПрез юни ще се проведат турнир по спортни танци „Изгряващи звезди“ и Държавен личен отборен шампионат за кадети по борба.\r\nОт 14 до 17 юни Държавното първенство по скокове на батут ще събере участници от всички възрасти на спортните клубове на страната.\r\nПрез месец юни се предвижда и провеждането на турнир по плуване за деца, който ще е в памет на Йордан Дечев /Замбата/.\r\nСпортни клубове от страната и чужбина ще събере ХХХVIII-то традиционно Международно автомобилно рали „Сливен“, което ще се проведе в дните от 27 до 29 юли.\r\nЗа месец август и септември се предвиждат Международно състезание по ориентиране за купа „Сливен“, Състезание по автомобилизъм рали „Дрифт“ – Сливен и състезание по планинско изкачване „Надбягай лифт - Сливен“.\r\nПрез месец октомври ще се проведе 13-то Държавно първенство по тенис на маса за хора с увреждания и Държавно първенство по спортни танци – купа \"България\" , купа \"Сливен\" и турнир за изгряващи звезди.\r\nПрез същия месец е предвидено и провеждането на Международен турнир „Стоте войводи“ по борба и Международен турнир „Димитровден“ по джудо, последвани от Държавното лично първенство по спортни танци, което ще е посветено на празника на Сливен – Димитровден, футболен турнир „Димитровден“, турнир по лека атлетика „Димитровден“.\r\nПоследните два месеца от годината – ноември и декември, се предвижда провеждането на редица състезания – турнир за Деня на будителите, боксов турнир, турнир по акробатика, карате турнир, коледен турнир по джудо за всички възрасти, турнир по шахмат и др.\r\nСпортните прояви за 2018 година ще завършат с церемонията по награждаване на 10-те най-добри спортисти на Сливен за изминалата година.\r\nПодробна информация ще откриете на официалната страница на Община Сливен: http://www.sliven.bg/doc/sport/Sporten_kalendar-2018-site.pdf.", "date": "2018.02.15", "title": "Сливен: Общината изготви спортния календар за 2018 година"}
{"url": "http://www.focus-news.net/news/2018/02/15/2488807/gerb-iznese-danni-za-zloupotreba-s-darzhavni-pari-ot-magdalena-ivanova-kato-kmet-obshtina-zlatitsa-izdignata-ot-bsp.html", "text": "ГЕРБ изнесе данни за злоупотреба с държавни пари от Магдалена Иванова като кмет в община Златица, издигната от БСП. Това стана ясно на брифинг в парламента, предаде репортер на Агенция „Фокус“. Депутатът от ГЕРБ Александър Иванов заяви, че изявлението е във връзка със скандални нарушения, констатирани в доклад на Агенцията за държавна финансова инспекция. „Извършена е и финансова инспекция на кметицата на община Златица Магдалена Иванова“, добави той. По думите му по време на кабинета „Орешарски“ са отпуснати над 2 млн. лв. за довършване на училището в град Златица. „В края на 2014 г. този доклад излиза със своите констатации, които са фрапиращи. Кметицата на БСП не е провела процедура за обществена поръчка. Това е нарушение от Закона за обществените поръчки. Това е меко казано притеснително с такъв голям обществен ресурс да се разпорежда някой еднолично“, подчерта той. \r\nБившият депутат и настоящ експерт на ГЕРБ Антон Тодоров посочи, че БСП управлява в 33 общини от 265 общини в България. „В тях от година-година и половина се носят писъци на угнетеното население. В 33 общини БСП налага брутален режим на управление, който няма нищо общо нито с демокрацията, нито с пазарната икономика, нито с това, което наричаме прозрачно, публично управление. Това не са празните приказки за някакъв гейт, за несъществуващи връзки в Хасково или където се сетите другаде, това не са празни приказки на чичо никой или леля никоя. В този доклад има изключително скандални заключения за оторизирани за това хора“, обясни той. \r\nДепутатът от ГЕРБ Васил Цветков посочи, че разширяването на училището в Златица има трета категория, което автоматично налага той да има и издаден строителен надзор. „Такъв обаче не е избран. Избран е два дни преди да се представи протокол от строителите за извършване на над 77% от обекта и то не с възлагане на обществена поръчка, а с директно договаряне с дадена фирма. Има строеж, но няма надзор“, обясни Цветков. \r\nЛюба АЛЕКСИЕВА", "date": "2018.02.15", "title": "ГЕРБ изнесе данни за злоупотреба с държавни пари от Магдалена Иванова като кмет община Златица, издигната от  БСП"}
{"url": "http://www.focus-news.net/news/2018/02/15/2488806/tass-iztochnik-razkri-za-planirana-sreshta-mezhdu-generalniya-sekretar-na-nato-i-sergey-lavrov.html", "text": "Генералният секретар на НАТО Йенс Столтенберг планира среща с министъра на външните работи на Руската федерация Сергей Лавров в кулоарите на Международната конференция по сигурността, която ще се проведе през уикенда в баварската столица Мюнхен. Това разкри пред журналисти източник от Алианса, предава TACC.\r\n„Генералният секретар на НАТО Йенс Столтенберг ще направи контакт с министъра на външните работи на Русия Сергей Лавров. Последната такава среща (помежду им) бе проведена през септември (2017 г.) в Ню Йорк, следващата е планирана за Международната конференция по сигурността в Мюнхен“, разкри източникът.\r\n„В диалога с Русия НАТО се ангажира с формата Съвета Русия-НАТО, запазването на контактите в този формат, а също и на по-високо ниво, включително директни контакти между военни ръководители, за да бъде гарантирана прозрачността и да бъдат избегнати неверни интерпретации на военната активност“, допълни източникът. .Тереза Герова", "date": "2018.02.15", "title": "ТАСС: Източник разкри за планирана среща между генералния секретар на НАТО и Сергей Лавров"}
{"url": "http://www.focus-news.net/news/2018/02/15/2488808/burgas-initsiativata-burgas-haresva-mladite-i-druzhestvo-za-mladezhka-i-sotsialna-politika-shte-predstavyat-patriotichniya-spektakal-vreme-e-svoboda.html", "text": "Инициативата „Бургас харесва младите“ и Дружество за младежка и социална политика ще представят патриотичния спектакъл „Време е … СВОБОДА!“ в кварталите на Бургас. Това е начинът, с който младите хора в града ще отбележат Националния празник 3 март – Освобождението на България от османско иго, съобщиха от пресцентъра на Община Бургас.\r\nВъздействащият спектакъл „Време е…СВОБОДА!“ е на режисьора Христо Симеонов и е създаден специално за своеобразното турне на младежите.\r\n„Свободата! Нашата! Българската! Тя лети на крилете на младостта! Защото именно те – младите луди глави носят пробуда, палят пожари… И живот дават за свободна България! Те имат много имена.. Гледат ни с много очи… Затова! Нека ги почитаме! Нека ги споменуваме! Нека ги знаем и помним! Защото и днес ни казват,,Време е…Свобода!“ Това е посланието на младите бургаски таланти Теодор Каракачанов, Мартин Йорданов, Николай Стойчев, Петър Дичков, Богомила Цекова и Христо Хр. Симеонов, които ще ни подарят своя спектакъл-откровение! Спектакъл-ПОКЛОН!\r\nСпектакълът ще се играе при вход свободен и ще бъде с начален час – 18.00 ч. на следните дати:\r\n- 28 февруари 2018 г. – кв. Долно Езерово, ОУ „Христо Ботев“;\r\n- 1 март 2018 г. – кв. Рудник, НЧ „Възраждане 1927“;\r\n- 2 март 2018 г. – кв. Ветрен, НЧ „Обнова 1923“.\r\nСъбитието е част от кампанията „Събуди се!“ на „Бургас харесва младите“ и Дружество за младежка и социална политика, и цели да провокира младите хора в града да бъдат по-активни, по-задружни, да не забравят корените си и да уважават българската история, традиции и фолклор.", "date": "2018.02.15", "title": "Бургас: Инициативата „Бургас харесва младите“ и Дружество за младежка и социална политика ще представят патриотичния спектакъл „Време е … СВОБОДА!“"}
{"url": "http://www.focus-news.net/news/2018/02/15/2488800/v-pg-na-obedineni-patrioti-ne-e-obsazhdano-iskaneto-na-gerb-za-ostavka-na-valeri-zhablyanov-kato-zam-predsedatel-na-parlamenta.html", "text": "Не сме обсъждали в парламентарната група искането на оставка на Валери Жаблянов. Това каза пред журналисти в Народното събрание депутатът от „Обединени патриоти“ Станислав Станилов по повод вчерашните изказвания на премиера Бойко Борисов за Истанбулската конвенция, предаде репортер на Агенция „Фокус“. „Самата процедура по оставка не е валидна по смисъла на парламентарния правилник“, посочи той. „Ако е призован да си даде оставката, не е задължително да я даде. Ако неговата партия реши да го изтегли от това място, това е друг въпрос“, коментира Станислав Станилов. „Това е чисто политически акт. ГЕРБ не са доволни от изказването и поведението на Валери Жаблянов“, каза още той.\r\nБиляна ИВАНОВА", "date": "2018.02.15", "title": "В ПГ на „Обединени патриоти“ не е обсъждано искането на ГЕРБ за оставка на Валери Жаблянов като зам.-председател на парламента"}
{"url": "http://www.focus-news.net/news/2018/02/15/2488672/daily-sabah-turskiyat-premier-shte-se-sreshtne-s-angela-merkel.html", "text": "Турският премиер Бинали Йълдъръм ще се срещне с канцлера на ФРГ Ангела Меркел в четвъртък, 15 февруари, пише вестник Daily Sabah. Искането за срещата бе отправено от Анкара и потвърдено от Берлин два дни преди началното на официалното посещение на премиера в Германия, чиято главна цел е участие в годишната Мюнхенска конференция по сигурността. Йълдъръм и Меркел ще обсъдят последните международни събития, както и двустранните отношения. : Цанко Цолов", "date": "2018.02.15", "title": "Daily Sabah: Турският премиер ще се срещне с Ангела Меркел"}
{"url": "http://www.focus-news.net/news/2018/02/15/2488810/gabrovo-sluzhiteli-na-odmvr-razkriha-laboratoriya-za-proizvodstvo-na-sintetichni-narkotitsi.html", "text": "Служители на ОДМВР – Габрово разкриха лаборатория за производство на синтетични наркотици. Иззети са метамфетамин, марихуана, прекурсори за производството на синтетични наркотични вещества и др. Това съобщиха от пресцентъра на МВР.\r\nПолицейските действия стартирали на 12 февруари от служители на сектор „Противодействие на криминалната престъпност“ при областната дирекция и колегите им от РУ-Габрово. В частен имот, в землището на с. Чукили, криминалистите задържали трима 30-годишни мъже от Габрово, непосредствено след осъществен процес по производство на синтетични наркотични вещества. Мъжете са заловени, докато напускали имота с лек автомобил „Хонда“. У тримата са намерени и иззети общо 189 грама метамфетамин. Водачът на автомобила бил тестван за употреба на наркотични вещества – техническото средство отчело положителен резултат за метамфетамин. \r\nВ хода на процесуално – следствените действия в имота полицаите иззели туби с химически вещества, необходими за производството на синтетични наркотични вещества, колби, нивомери, помпи, термометри, защитни маски и облекла и др. Допълнително било установено, че единият от мъжете и 25-годишна жена от Габрово държат наркотици в жилището й. Намерени и иззети са 3,905 грама метамфетамин и 187 грама марихуана. \r\nЗа случая е уведомена Окръжната прокуратура - Габрово. По случая е образувано  досъдебно производство. Двама от мъжете и жената са задържани с полицейска мярка за 24 часа, а на третия – ползвател на частния имот, с прокурорско постановление е задържан за 72 часа. \r\nРаботата по цялостното изясняване и документиране на случая продължава.", "date": "2018.02.15", "title": "Габрово: Служители на ОДМВР разкриха лаборатория за производство на синтетични наркотици"}
{"url": "http://www.focus-news.net/news/2018/02/15/2488811/yeni-safak-turtsiya-sazdava-nov-nablyudatelen-post-v-siriyskata-provintsiya-idlib.html", "text": "Турските военни сили създават нов наблюдателен пункт в сирийската провинция Идлиб, съобщава вестник Yeni Safak.\r\nСъгласно разпространената информация, той ще бъде изграден на около 70 км от турско-сирийската граница. Уточнява се, че проправителствените сили и подкрепяните от Иран групировки са разположени само на 10 км от мястото, на което ще бъде издигнат наблюдателният пункт. \r\nТова е четвъртото подобно съоръжение, което турските военни изграждат в региона. Процесът бе стартиран на 12 октомври 2017 г. По силата на споразумение, постигнато в Астана, Турция ще създаде 12 наблюдателни поста в сирийската провинция Идлиб..Тереза Герова", "date": "2018.02.15", "title": "Yeni Safak: Турция създава нов наблюдателен пост в сирийската провинция Идлиб"}
{"url": "http://www.focus-news.net/news/2018/02/15/2488812/sport-grigor-dimitrov-otnovo-na-tsentralniya-kort-v-roterdam-programa.html", "text": "Григор Димитров започна участието си на турнира в Ротердам с победа, а във втори кръг му предстои среща с Филип Крайнович. Мачът в четвъртък е трети на централния корт, където програмата стартира в 12:00 ч. българско време.\r\nПървата ни ракета и сърбинът имат 3 мача помежду си, като и в трите Димитров напуска корта с победа. Двамата играха за последно в Монте Карло през 2016, когато българинът постигна категоричен успех 6-3 6-2. На хард на закрито, какъвто е профилът на ABN Amro World Tennis Tournament, Григор също е надигравал Крайнович – в Стокхолм през 2015 г.Ето и пълната програма за четвъртък:\r\nЦентрален корт (започват в 12:00 ч.)\r\n1. Андрей Рубльов – Дамир Джумхур\r\n2. Даниил Медведев – Пиер-Юг Ербер\r\n3. Григор Димитров – Филип Крайнович\r\n4. Роджър Федерер – Филип Колшрайбер (не преди 20:30)\r\n6. Робин Хаасе – Талон Грикспоор\r\nКорт №1 (започват в 15:00 ч.)\r\n1. Кубот/Мело – Додиг/Рам\r\n2. Ербер/Маю – Хачанов/Пуй (не преди 17:00 ч.)", "date": "2018.02.15", "title": "Спорт: Григор Димитров отново на централния корт в Ротердам (програма)"}
{"url": "http://www.focus-news.net/news/2018/02/15/2488796/reks-tilerson-turtsiya-e-vazhen-sayuznik-na-sasht-v-nato-i-vse-oshte-vazhen-nash-partnyor-v-rayona.html", "text": "Последната и третата спирка на обиколката в района на държавния секретар на САЩ Рекс Тилерсон е Анкара, пише вестник „Джумхуриет”. Утре започва двудневното му посещение в Турция. Най-напред ще бъде приет от президента Реджеп Тайип Ердоган, а след това ще разговаря с неговия колега - външния министър на Турция Мевлют Чавушоглу. Най-интригуващият въпрос е дали сред срещите със съветника по въпросите на националната сигурност на САЩ Хърбърт Макмастър и с министъра на отбраната Джеймс Матис, Тилерсон идва в Турция с някакво ново предложение за „ремонт” на двустранните връзки. Очакванията на Анкара са за „конкретни стъпки”.\r\n„Турция е важен съюзник на Америка в НАТО. В района за нас все още е и важен партньор. Нужно е да намерим път да продължаваме да работим в същата посока. Свързани сме със същите резултати и по въпроса за Сирия. Много добре знаем ,че подобно на нейното обкръжение, Турция е изправена пред заплахи, произтичащи от Ирак и от Сирия. Надяваме се да проведем разговори какво сътрудничество можем да осъществим, така че да намалим тези заплахи срещу Турция. Според мен, това, което ще осигури най-голяма полза за Турция, е мирният процес на преговорите в Женева. Именно в неговите рамки може да се постигне стабилност в Сирия.”, посочва още Рекс Тилерсон, цитиран от „Джумхуриет”.. Георги Димов", "date": "2018.02.15", "title": "Рекс Тилерсон: Турция е важен съюзник на САЩ в НАТО и все още важен наш партньор в района"}
{"url": "http://www.focus-news.net/news/2018/02/15/2488813/regionalna-zdravna-inspektsiya-pazardzhik-namalyava-broyat-na-zabolelite-ot-ostri-respiratorni-zabolyavaniya.html", "text": "Намалява броят на заболелите от остри респираторни заболявания в Пазарджик, съобщиха за „Радио „Фокус“ – Пазарджик от Регионална здравна инспекция-Пазарджик. През изминалата седмица е отчетена заболеваемост от 137.5 на 10 000 души - под 85 персентила. Според здравните експерти това е обичайна за сезона заболеваемост. Броят на развилите пневмонии в резултат на вирусни заболявания е 16. Най-засегната от този тип болести е възрастовата група от 15 до 29 години.\r\nВаня НИКОЛОВА", "date": "2018.02.15", "title": "Регионална здравна инспекция-Пазарджик: Намалява броят на заболелите от остри респираторни заболявания"}
{"url": "http://www.focus-news.net/news/2018/02/15/2488814/kyustendil-kmetovete-na-selata-v-obshtinata-obsadiha-vazmozhnostite-za-kandidatstvane-s-proekti-po-programata-chista-okolna-sreda.html", "text": "Кметовете на селата в състава на Община Кюстендил обсъдиха възможностите за кандидатстване с проекти по програмата „Чиста околна среда”, предаде репортер на Радио „Фокус” – Кюстендил. В рамките на месечното съвещание, провелото се в залата на Община Кюстендил, на кметовете беше представена подробна информация относно възможностите за кандидатстване с проекти. Разработените проектни предложения трябва да бъдат представени до 2 март. Целта на кампанията „За чиста околна среда”  е да изгради обществено отношение по въпросите, свързани с опазването на околната среда, да повиши екологичната култура и загрижеността към мястото, в което живеем. С реализацията на дейностите се цели реновиране или създаване на нови паркови пространства, залесяване и засаждане на почистени площи, създаване и възстановяване на зони за отдих, ремонтиране на детски и спортни съоръжения и други.  Размерът на проектните предложения трябва да бъде до 10 000 лева.\r\nНа заседанието стана ясно също, че кметовете на селата в състава на община Кюстендил ще провеждат информационна кампания срещу пожарите в горските територии. Кампанията включва и поставяне на информационни материали, свързани с опазването на горите. Те трябва да информират населението, че е забранено изгарянето на стърнища и други растителни отпадъци в земеделските земи. Глобата за нарушителите е от 50 до 500 лева, а при повторно нарушение санкцията е 1 000 лева. Ще бъдат поставяни и листовки с призив да не се пали огън в гората, както и препоръки за действие при пожар. Кметовете бяха задължени да предприемат мерки относно ограждане на траурните паркове, както и периодичното им почистване. Те получиха и заповед, с която са определени горските територии с висока степен на пожароопасност.", "date": "2018.02.15", "title": "Кюстендил: Кметовете на селата в общината обсъдиха възможностите за кандидатстване с проекти по програмата „Чиста околна среда”"}
{"url": "http://www.focus-news.net/news/2018/02/15/2488803/iskren-veselinov-obedineni-patrioti-valeri-zhablyanov-se-prevarna-v-govoritel-na-srabskata-teza-po-dogovora-za-dobrosasedstvo-s-makedoniya.html", "text": "Това не е първият гаф на Валери Жаблянов, той се превърна в говорител на сръбската теза по Договора за добросъседство с Македония. Това каза пред журналисти в Народното събрание зам.-председателят на ПГ на „Обединени патриоти“ Искрен Веселинов за искането на ГЕРБ Валери Жаблянов да подаде оставка като зам.-председател, предаде репортер на Агенция „Фокус“. „Той привеждаше същите доводи против Договора, които привеждаха в Скопие просръбските партии“, заяви той. „Имаше изказвания, които приравняваха участието на България в Първата световна война с участието в някаква империалистическа война“, коментира Искрен Веселинов. „Това са много тези от ранните години на БКП, които не са адекватни на съвременното развитие на страната и на историческата истина“, изтъкна депутатът. „Не мога да приема, че в малка България е трябвало да бъдат избити 200 пъти повече хора, отколкото в Хитлеристка Германия. Тезата за „Народния съд“ като нещо много рутинно не е правилна“, заяви Искрен Веселинов.\r\nБиляна ИВАНОВА", "date": "2018.02.15", "title": "Искрен Веселинов, „Обединени патриоти“: Валери Жаблянов се превърна в говорител на сръбската теза по Договора за добросъседство с Македония"}
{"url": "http://www.focus-news.net/news/2018/02/15/2488819/granichni-politsai-zadarzhaha-na-letishte-sofiya-27-godishen-mazh-opital-da-napusne-stranata-sled-izvarshen-grabezh.html", "text": "Гранични полицаи от ГКПП Аерогара София задържаха вчера 27-годишния Г.П. от Ботевград, който се опитал да напусне страната. това съобщиха от ГД \"Гранична полиция\". Той ограбил на 13 февруари своя съгражданка, издърпвайки златното ѝ колие. След доброто взаимодействие на служителите от Националния координационен център на ГДГП и криминалистите от ОДМВР София, извършителят на престъплението е локализиран и задържан на ГКПП Аерогара София при опит да напусне страната с полет за Лондон. Г. П. е предаден на РУП Ботевград. Откраднатата вещ е намерена и иззета, а пълното документиране на случая продължава под наблюдението на районната прокуратура.", "date": "2018.02.15", "title": "Гранични полицаи задържаха на Летище \"София\" 27-годишен мъж, опитал да напусне страната след извършен грабеж"}
{"url": "http://www.focus-news.net/news/2018/02/15/2488816/evrodeputatat-andrey-novakov-balgariya-e-oblagodetelstvana-i-v-trite-stsenariya-na-ek-za-badeshteto-na-byudzheta.html", "text": "България е облагодетелствана и в трите сценария на Европейската комисия (ЕК) за бъдещето на европейския бюджет. Публикуваното предложение на Европейската комисия (ЕК) означава, че сме крачка по-близо до запазване на досегашното финансиране в по-бедните региони, коментира Андрей Новаков, евродепутат от ГЕРБ/ЕНП по време на среща с кметове и представители на общини от Югозападна България, провела се в Благоевград. Това съобщиха от пресцентъра на ПП ГЕРБ. Реакцията е по повод на публикуваната вчера визия на ЕК за многогодишния бюджет на Европейския съюз за периода 2021-2027 г.\r\nПо думите на Новаков, всеки сценарий предвижда различен размер на инвестициите чрез кохезионната политика, както и различен брой държави, които ще се възползват след 2020 г. Така например, при съкращение на сегашните инвестиции от 370 млрд. евро на 246 млрд. евро, държави като Германия, Франция, Италия и Испания няма да могат да се възползват от кохезията. В същото време, финансирането за България по линия на Европейския фонд за регионално развитие, Европейския социален фонд и Кохезионния фонд ще бъде запазено.\r\nСпоред евродепутата, визията на ЕК идва в резултат на подготовката на Българското председателство през 2017 г. и свършената работа от старта му досега. \r\nЕК ще публикува финалното предложение най-късно в началото на май 2018 г. и очаква година по-късно европейските лидери да постигнат съгласие по многогодишния бюджет.", "date": "2018.02.15", "title": "Евродепутатът Андрей Новаков: България е облагодетелствана и в трите сценария на ЕК за бъдещето на бюджета"}
{"url": "http://www.focus-news.net/news/2018/02/15/2488820/kyustendil-ot-mart-shte-zapochnat-rabota-iznesenite-danachni-kasi-v-malkite-naseleni-mesta-na-teritoriyata-na-obshtinata.html", "text": "От месец март ще започнат работа изнесените данъчни каси в малките населени места на територията на община Кюстендил. Това каза пред Радио „Фокус” – Кюстендил Огнян Янев, кмет на село Стенско. По думите му всички кметове и кметски наместници са получили график, чрез който мобилни групи на отдел „Местни приходи” ще посещават малките населени места. „Тази кампания вече е традиция при нас. Тя се прави с цел улесняване на хората в селата. По този начин не е необходимо те да пътуват до града и да плащат дължимите данъци и такси. Важно е, защото много от хората са възрастни и трудно се придвижват, а в някои от случаите пътуването излиза по-скъпо от сумата на самия данък”, каза Огнян Янев. Според него хората в селата приемат добре кампанията и се възползват от предоставяната им възможност за плащане на годишните налози на място.\r\nВенцеслав ИЛЧЕВ", "date": "2018.02.15", "title": "Кюстендил: От март ще започнат работа изнесените данъчни каси в малките населени места на територията на общината"}
{"url": "http://www.focus-news.net/news/2018/02/15/2488818/ministar-neno-dimov-podpisa-dogovor-sas-sedem-obshtini-za-izgrazhdane-na-instalatsii-za-prerabotka-na-otpadatsi.html", "text": "Министърът на околната среда и водите Нено Димов подписа договор за проектиране и изграждане на четири инсталации за преработка на отпадъците за общините Пазарджик, Батак, Белово, Брацигово, Лесичово, Пещера и Септември. Проектът включва три инсталации за компостиране на разделно събрани зелени и/или биоразградими отпадъци и една инсталация за предварително третиране на смесено събрани битови отпадъци. Съоръженията ще обслужват над 170 000 жители. Това съобщиха от пресцентъра на Министерството на околната среда и водите.\r\nТрите компостиращи инсталации за разделно събрани зелени и биоразградими отпадъци са с общ капацитет 12 598 тона годишно. Към площадката на съоръжението в Белово ще бъде изградена довеждаща инфраструктура. По проекта се планира изграждането на инсталация за предварително третиране на смесено събрани битови отпадъци, генерирани на територията на седемте общини. Инсталацията е с капацитет до 43 000 тона годишно и ще бъде разположена в с. Алеко Константиново, община Пазарджик. \r\nОбщият размер на инвестицията е 19,7 млн. лв. Оперативна програма „Околна среда 2014-2020“ осигурява безвъзмездна финансова помощ в размер на 14 млн. лв. Срокът за изпълнение на проекта е 30 месеца.", "date": "2018.02.15", "title": "Министър Нено Димов подписа договор със седем общини за изграждане на инсталации за преработка на отпадъци"}
{"url": "http://www.focus-news.net/news/2018/02/15/2488817/dmitriy-peskov-govoritel-na-kremal-vladimir-putin-ne-e-priemal-reshenie-za-zasekretyavane-na-informatsiyata-za-zaginalite-v-siriya.html", "text": "Държавният глава на Руската федерация Владимир Путин не е приемал решение за засекретяване на информацията за загиналите руски граждани в Сирия. Това увери говорителят на Кремъл Дмитрий Песков, предава TACC.\r\n„Не, президентът не е взимал решение. Всичко, което можем да кажем по тази тема, вече е казано, няма какво да добавим“, категоричен бе Песков.\r\nПо-рано тази седмица във връзка със съобщения за множество убийства на руски войници в Сирия Песков призова средствата за масова информация да не попадат „в плен на изкривените данни“. \r\n„Призоваваме да не се ръководите от грешна информация – преднамерено или не, и все така сериозно да подхождате към предаване на потенциално важни събития, за да не попадате в плен на изкривените данни“, бяха думите, с които Песков се обърна в сряда към журналистите..Тереза Герова", "date": "2018.02.15", "title": "Дмитрий Песков, говорител на Кремъл: Владимир Путин не е приемал решение за засекретяване на информацията за загиналите в Сирия"}
{"url": "http://www.focus-news.net/news/2018/02/15/2488823/gabrovo-patishtata-na-teritoriyata-na-obshtinata-sa-pochisteni-i-normalno-prohodimi.html", "text": "Пътищата на територията на община Габрово са почистени и нормално проходими. Това съобщиха за Радио „Фокус“ – Велико Търново от Общината. Обработва се както градската пътна мрежа, така и пътните участъци към селата. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия.\r\nВремето в Габрово е ясно и слънчево. Температурата на въздуха е 5 градуса, а влажността – 90%.\r\nПроходът Шипка е проходим при зимни условия, пътното платно е почистено и опесъчено. Височината на снежната покривка е 30 см, температурата – минус 7. Остава в сила забраната за движение на МПС с обща маса над 12 тона. Пътищата за градовете Севлиево, Трявна, Дряново са  почистени, проходими при зимни условия.\r\nВремето в курортен комплекс Узана е ясно, слънчево и тихо. Температурата е минус 10, снежната покривка е 30 см. Пътят е почистен и опесъчен. Малките писти работят.\r\nНадежда КРЪСТЕВА", "date": "2018.02.15", "title": "Габрово: Пътищата на територията на общината са почистени и нормално проходими"}
{"url": "http://www.focus-news.net/news/2018/02/15/2488821/temata-balgariya-v-chuzhdestrannite-medii-koruptsiyata-v-stranata-izpravya-bryuksel-pred-dilema-parvo-ofitsialno-poseshtenie-na-rumen-radev-makedoniya-i-sofiya-kato-edna-ot-poslednite-patuvaniya-na-zigmar-gabriel-agentsiya-fokus.html", "text": "Българският премиер Бойко Борисов заяви, че управляващата партия ГЕРБ оттегля Конвенцията за борба срещу насилието срещу жени от ратификация в парламента заради силната опозиция на религиозни и политически групи, предава Reuters.\r\nМиналия месец правителството, водено от Борисов, внесе за ратификация в парламента Истанбулската конвенция, но обсъждането й раздели обществото в най-бедната страна от Европейския съюз, която от началото на януари пое ротационното председателство на ЕС.\r\nСпорът засенчва усилията на Борисов да представи бившата комунистическа държава, която се присъедини към Европейския съюз през 2007 г., като прогресивна и открита страна по време на първото си председателство на ЕС. \r\nТой също така подчертава широко разпространената съпротива сред по-социално консервативните страни от бившия Източен блок спрямо либералните ценности на по-богатата западна Европа, подчертава агенцията.\r\n*** През последните единадесет години България е обект на специален мониторинг за прилагането на принципите на правотата държава. Корупцията в страната все още не е изкоренена, но Брюксел вече разглежда алтернативи на специалния надзор, отбелязват от редакцията на швейцарския вестник Die Neue Zuercher Zeitung.\r\n„Магистратите работят по съветския модел. Главният прокурор ръководи всички прокурори в страната и може да обясни всяко тяхно решение за нищожно\", обяснява Велислав Величков, председател на инициативата „Правосъдие за всеки“. Съгласно думите му, тази концентрация на властта има сериозни последици: обвинителните актове по делата за корупция срещу политици и бизнес фигури умишлено се съставят „със скоростта на охлюв“, за да бъде забавено съдебното производство. През последните години заради корупция са осъдени само двама кметове и един депутат, подчертава адвокатът. \r\nВеличков не е сам в критиките си. В индекса на организацията „Прозрачност без граници“ за корупионните възприятия България е поставена на 75-то място, след всички останали страни от Европейския съюз. Проучване, поръчано от „Зелените“ в Европейския парламент, отбеляза също значителни дефицити в законите за борба с корупцията и особено при тяхното приолагане. \r\nПрез януари председателят на Европейската комисия Жан-Клод Юнкер, при откриването на българското председателство на Съвета на ЕС в София, призова за присъединяване на страната към еврозоната и към Шенгенското пространство, от които тя остава изолирана именно заради нерешените проблеми с корупцията. \r\n„Учтивостта“ на Юнкер отразява дилемата на ЕС. Преди Единадесет години, България и Румъния са приети в ЕС от геополитически съображения, въпреки че не отговаряха на критериите за членство по отношение на демокрацията и върховенството на закона. Ето защо ЕС постави България и Румъния под специален надзор - така нареченият Механизъм за сътрудничество и проверка (МСП). Бяха създадени конкретни и технически цели и за двете страни - от борбата с организираната престъпност до реформата на съдебната система. Служителите на ЕС се надяваха, че двете страни скоро ще бъдат освободени от специалния режим.\r\nЕдинадесет години по-късно разочарованието се усеща в разговорите с вътрешни лица в Брюксел. Въпреки че МСП със сигурност е довело до подобрения. Но процесът на реформи в Румъния е като разходка с влакче в увеселителен парк: след постижения, като например засилване на органа за борба с корупцията, следват неуспехи като последните закони, които ограничават независимостта на съдебната власт. България се смята за по-нестабилна. Тя е успешна в борбата с мафиотските структури. В Брюксел обаче се говори за организационни дефицити в органите за борба с корупцията и за „култура на политическо влияние\" в прокуратурата. Все още има голяма нужда от реформа, но ЕС не желае да държи две от своите държави-членки под специален надзор.\r\n*** Държавният глава на България Румен Радев ще пристигне на първо официално посещение в Македония, отбелязва скопското електронно издание МКД. Освен от съпругата си Десислава, в рамките на визитата си в Скопие на 16-17 февруари Радев ще бъде придружаван от двама митрополити от Българската православна църква.\r\nПо време на престоя си Радев ще проведе срещи с македонския си колега Георги Иванов, с премира на югозападната ни съседка Зоран Заев, с председателя на парламента Талат Джафери, както и с лидерите на ДСИ и ВМРО-ДПМНЕ, Али Ахмети и Християн Мицкоски. Според съобщенията, предвидена е и среща с депутата Илия Димовски, председател на парламентарната комисия за сътрудничество с България.\r\nВ рамките на първия ден от посещението на българския президент е планирано полагане на цветя върху гроба на Гоце Делчев в църквата „Св. Спас“ в Скопие, както и официален обяд със Заев. На втория ден от посещението са планирани срещи и разговори за насърчаване на икономическото сътрудничество между двете страни.\r\nИнтересно е, че за първи път в делегацията на президента ще има и двама митрополити от Българската православна църква, Николай и Киприан. Последният е председател на Комисията на БПЦ, която води преговори за признаване на автокефалността на МПЦ-Охридска архиепископия. Той бе избран за поста от Светия синод, след като БПЦ се съгласи да стане Църква-майка и да се бори за автокефалността на МПЦ-ОА, подчертават от редакцията.\r\n*** В сряда първият дипломат на Берлин Зигмар Габриел отлетя за посещение в Сърбия и Косово, а в четвъртък пристигна в българската столица София за участие в неформална среща на външните министри на страните от Европейския съюз. През уикенда той ще присъства на ежегодната Конференция по сигурността в Мюнхен и с нея приключват работните задачи в графика на Габриел. Причината е свързана с факта, че в момента той се бори за политическото си оцеляване и оставането му на поста министър на външните работи на ФРГ е под сериозен въпрос, коментират в редакцията на водещото издание Der Spiegel.\r\nДруги планирани задгранични пътувания Габриел няма. Още миналата седмица участието му в двудневна конференция в Кувейт, посветена на борбата срещу „Ислямска държава“, бе отменена. Зачеркнати бяха и други негови ангажименти извън страната. \r\nСлед като Мартин Шулц отказа да поеме поста на външен министър, в графика на Габриел бяха върнати някои от планираните му по-рано срещи. Според мнозина чрез външнополитически изяви социалдемократът се надява да заздрави разклатените си позиции. В тази връзка случаят с Дениз Юджел може да се окаже удобен повод за Габриел да блесне. \r\nВ четвъртък министър-председателят на Турция Бинали Йълдъръм пристига на посещение в Германия. Само ден по-рано, в рамките на посещението си в Белград, германският външен министър отново призова за освобождаването на задържания в Турция германски журналист и разкри, че е провел интензивни преговори с турския си колега Мевлют Чавушоглу.\r\n***", "date": "2018.02.15", "title": "Темата България в чуждестранните медии – корупцията в страната изправя Брюксел пред дилема, първо официално посещение на Румен Радев Македония и София като една от последните пътувания на Зигмар Габриел (Агенция\t„Фокус“)"}
{"url": "http://www.focus-news.net/news/2018/02/15/2488825/burgas-opovesteni-sa-pobeditelite-spechelili-parichna-stipendiya-ot-kampaniyata-az-i-ti-zaedno.html", "text": "При голям интерес премина първият етап на Кампанията „Аз и Ти ЗаЕдно“. Това съобщиха от Община Бургас. На концерт, посветен на талантливите деца на Бургас, станаха ясни тримата победители в категорията „Изкуство“, които ще получат стипендии в размер на 900 лв. Христиана Въжарова, Радослав Свирецов и Полина Иванова бяха късметлиите, изтеглени от ръката на зам.-кмета по „Култура и образование“  Йорданка Ананиева.\r\n„Изключително щастлива съм от факта, че има организации, които подкрепят  талантливите  бургаски деца. Нашата Община неведнъж се е гордяла с големите постижения на млади таланти в сферата на изкуството, които ни прославят по цял свят. Кампанията „Аз и Ти ЗаЕдно“ доказва, че институциите и бизнесът могат заедно да постигнат много в интерес на обществеността“, каза тя.\r\nДо финалния кръг на кампанията бяха допуснати  16 деца на възраст от 7 до 17 години. Всички те са с многобройни награди от международни конкурси и фестивали в различните сфери на изкуството – музика, изобразително изкуство, фотография и танцово изкуство.\r\nПървият изтеглен бе Христиана Въжарова. За крехката си 17-годишна възраст, тя вече е печелила две първи и едно второ място на престижния международен фестивал Bucharest Dance Festival 2017, първо място в раздел класически танц, сола над 16 години на IDO EUROPEAN BALLET, JAZZ, MODERN AND CONTEMPORARY CHAMPIONSHIPS 2017.\r\nСлед нея късмет имаше и 17-годишният Радослав Свирецов. Негова снимка е сред победителите в руския фотоконкурс 35AWARDS, където се избират 100-те най-добри снимки на годината 2016-2017. Снимката на Радослав е победител в категория Пейзаж-ден. В конкурса са участвали повече  от 190 000 снимки на над 70 000 автори от 136 страни.\r\nКъсметът се усмихна и на Полина Иванова, която е лауреат 1 степен за дуетен съвременен танц, лауреат  1 степен за класически танц – трио, лауреат  1 степен за класически  танц – соло, както и Гран при за съвременен танц – соло на Международен фестивал-конкурс „Рози на Казахстан“, гр. Астана, Казахстан. Освен това Полина има и множество призови места на редица международни фестивали, сред които и 1 място в категория „Съвременни танци“  за професионалисти , възраст 12-15 г. на XV национален фестивал на камерния танц , организиран от ОП „Младежки център“ към Община Хасково.\r\nТримата победители имат избор дали да получат стипендиите си в пълен размер или поетапно всеки месец.\r\nС финалния етап на категорията „Изкуство“ всъщност бе даден и старт по набирането на кандидатурите за следващата от трите категории – „Наука“.\r\nКритериите, на които трябва да отговарят кандидатите, са:  да учат и живеят на територията на Бургаска област; Да са ученици от 1 до 12 клас; Да имат отличия от международни форуми, конкурси и олимпиади.\r\nЗа да кандидатстват, са им нужни следните документи: копие от удостоверението за раждане или лична карта на детето; документ, удостоверяващ класиране или спечелена награда; служебна бележка, издадена от училището, удостоверяваща, че детето е ученик;\r\nВсеки желаещ може да изпрати своята кандидатура на адрес – azitizaedno@tria.bg. Кампанията „Аз и Ти ЗаЕдно“ е съвместна инициатива на Триа Сити Център и Община Бургас в подкрепа на талантливите деца на Бургас.", "date": "2018.02.15", "title": "Бургас: Оповестени са победителите, спечелили парична стипендия от кампанията „Аз и Ти ЗаЕдно“"}
{"url": "http://www.focus-news.net/news/2018/02/15/2488826/plovdiv-210-kg-naryazan-tyutyun-i-okolo-6100-kasa-tsigari-bez-banderol-sa-otkriti-pri-spetsoperatsiya-v-oblastta.html", "text": "210 кг нарязан тютюн и около 6100 къса цигари без бандерол са открити при специализирана операция в област Пловдив. Това съобщиха от ОДМВР-Пловдив. Специализирана операция за противодействие на нелегалното разпространение на акцизни стоки без бандерол е проведена от служители на пловдивската полиция. Проверките са извършени в рамките на вчерашния ден на територията на Асеновград, Карлово и Първомай. 210 килограма нарязан тютюн и три чувала с необработена листна маса били иззети от частен имот в с. Първенец. Около 6100 къса цигари са конфискувани от магазин в гр. Карлово и кафене в с. Розино. Други 620 къса били открити на адреси в селата Боянци и Дълбок извор. В павилион на ул. „Дилянка“ в Пловдив пък било установено, че се съхранява туба с наливен алкохол. По случаите са образувани три бързи производства и три предварителни проверки за престъпления по чл. 234, ал.1 от НК.", "date": "2018.02.15", "title": "Пловдив: 210 кг нарязан тютюн и около 6100 къса цигари без бандерол са открити при спецоперация в областта"}
{"url": "http://www.focus-news.net/news/2018/02/15/2488824/inzh-mihail-kirov-agentsiya-po-geodeziya-kartografiya-i-kadastar-do-dve-godini-kadastralnata-karta-shte-obhvane-90-ot-teritoriyata-na-stranata.html", "text": "До две години кадастралната карта ще обхване 90% от територията на страната. Това каза изпълнителният директор на Агенцията по геодезия, картография и кадастър инж. Михаил Киров в интервю за програма „Хоризонт“ на БНР, съобщиха от пресцентъра на Министерството на регионалното развитие и благоустройството. \r\n„От 2001-ва година до сега кадастрална карта е изработена за близо 4 млн. хектара земи, което е около 36% от общата територия на страната и обхваща около 9 млн. имота“, обясни Киров. Той подчерта, че кадастралната карта е обхванала вече всички областни градове и 111 общински центрове в страната, както и териториите по Черноморието, планинските ни курорти, местата със силно развит пазар на имоти и с голям инвестиционен интерес. Изразходваните средства за изработката на кадастралната карта до момента възлизат на около 96,7 млн. лв., а приходите от услугите, свързани с нея, възлизат на 180 млн. лв.\r\n„Очакваме за финализиране на целия процес да бъдат необходими приблизително 70 млн. лв.“, коментира още изпълнителният директор на Агенцията по геодезия, картография и кадастър. Той беше категоричен, че до 2023 г. се очаква да приключи цялата цифровизация на урбанизираната територия на страната.\r\n„Само в столицата агенцията вече има 8 изнесени офиса, обслужващи гражданите, което чувствително е намалило опашките от чакащи,“ съобщи Михаил Киров и припомни, че документи могат да се подават в един офис, а да  се получат в друг – посочен от заявителя. \r\nКиров подчерта, че електронните услуги, предоставяни от АГКК, са с 30% по-евтини от тези подавани на гише и пестят не само средства, но и време на гражданите. \r\n„Към момента едва 10% от предоставяните услуги от АГКК се заявяват електронно“, съобщи изпълнителният директор на агенцията и призова общините и гражданите да се възползват от улеснението, което им се предоставя.  Киров припомни, че нотариусите също имат електронен достъп до кадастралните данни.", "date": "2018.02.15", "title": "Инж. Михаил Киров, Агенция по геодезия, картография и кадастър: До две години кадастралната карта ще обхване 90% от територията на страната"}
{"url": "http://www.focus-news.net/news/2018/02/15/2488822/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще ви представим акцентите в програмата на месеца „Подвиг и слава”, който се провежда в Пловдив по повод трите големи годишнини – 140 години от освобождението на България от турско робство, 145 години от обесването на Васил Левски и 170 години от рождението на поета-революционер Христо Ботев. Ще чуем доц. д-р Кирчо Атанасов, председател на Общински комитет „Васил Левски” в Пловдив. Предвижда се месецът да е наситен със срещи, дискусии, обсъждания и представяния на книги, рецитали, литературни вечери и др. \r\nЩе ви разкажем и малко повече за живота-легенда на Райчо Николов, който извършва първият си подвиг на 14 години. По-късно участва в подготовката на Априлското въстание - 1876 г., в Сръбско-турската война, в Руско-турската Освободителна война 1877-1878 г. С ротата си Райчо Николов е сред участниците в свалянето на главния управител на Източна Румелия Гаврил Кръстевич на съдбоносния 6 септември 1885 г.. За геройските му подвизи ще ни разкаже доц. д-р Петър Ненков.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.02.15", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/02/15/2488815/valentin-kasabov-obedineni-patrioti-bsp-se-opitvat-da-prevarnat-balgariya-v-porednoto-tkzs-s-predsedatel-prezidenta-rumen-radev.html", "text": "БСП се опитват да превърнат България в поредното ТКЗС с председател президента Румен Радев и партийни секретари от ПГ на БСП. Това каза на брифинг в Народното събрание депутатът от ПГ на „Обединени патриоти“ Валентин Касабов за преодоляното президентско вето върху Закона за посевния и посадъчния материал, предаде репортер на Агенция „Фокус“. „Днес е поредният патриотичен ден за България. Защитихме обикновените българи и отхвърлихме ветото на президента“, заяви той. Депутатът от „Обединени патриоти“ Йордан Апостолов посочи: „Това е успешен ден, защото до нас са представители на всички хора, за които се борихме от май досега“. „Преодоляхме една безумна теза, предложена във ветото, че нарушаваме Конституцията, но без да имаме обоснованост на твърденията с конкретни факти. Това е обща облачна теза, пусната в Народното събрание, отнемайки времето за вършене на ползотворни неща“, коментира той. Депутатът Павел Шопов изтъкна: „Днес сме постигнали успех, който касае хиляди български собственици, предприемачи, хора, които могат да разполагат със своите имоти“. На брифинга присъстваха и дребни собственици на земеделска земя.\r\nБиляна ИВАНОВА", "date": "2018.02.15", "title": "Валентин Касабов, „Обединени патриоти“: БСП се опитват да превърнат България в поредното ТКЗС с председател президента Румен Радев"}
{"url": "http://www.focus-news.net/news/2018/02/15/2488827/rts-sarbiya-posolstvoto-na-sarbiya-v-saraevo-zasilva-merkite-za-sigurnost-sled-intsident-s-provokativen-plakat-v-navecherieto-na-natsionalniya-praznik-na-stranata.html", "text": "Сръбското посолство в столицата на Босна и Херцеговина – Сараево, ще засили мерките за сигурност, след като във вечерните часове на сряда неизвестни лица залепиха провокативен плакат с череп, предава  Радио-телевизија Србије (РТС).\r\nПосланикът на Сърбия в страната Станимир Вукичевич заяви, че инцидентът се е случил между 17.30 часа и 18 часа (местно време). Дипломатът е информирал незабавно полицията, която е започнала разследване на вандалския акт. Съгласно думите му, произшествието вероятно има връзка с честването на националния Ден на държавността на Сърбия, който западната ни съседка отбелязва на 15 и 16 февруари. Тереза Герова", "date": "2018.02.15", "title": "РТС (Сърбия): Посолството на Сърбия в Сараево засилва мерките за сигурност след инцидент с провокативен плакат в навечерието на националния празник на страната"}
{"url": "http://www.focus-news.net/news/2018/02/15/2488828/dha-liderat-na-turskata-opozitsiya-speshno-e-otkaran-v-bolnitsa.html", "text": "Генералният председател на основната опозиционна Народнорепубликанска партия (НРП) Кемал Кълъчдароглу изненадващо е постъпил на лечение в болницата „Аджъбадем” в Анкара, предаде информационната агенция Догу хабер ажансъ (ДХА). От централата на НРП съобщават, че причина са проблеми на уринарния тракт. Очаква се в рамките на деня Кемал Кълъчдароглу да напусне болничното заведение, посочва още ДХА. Георги Димов", "date": "2018.02.15", "title": "ДХА: Лидерът на турската опозиция спешно е откаран в болница"}
{"url": "http://www.focus-news.net/news/2018/02/15/2488829/kyustendil-normalno-se-osashtestvyava-preminavaneto-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.15", "title": "Кюстендил: Нормално се осъществява преминаването през ГКПП „Гюешево”"}
{"url": "http://www.focus-news.net/news/2018/02/15/2488834/dha-binali-yaldaram-podpisa-v-belarus-sedem-mezhdupravitelstveni-spogodbi-vklyuchitelno-i-za-savmestna-detska-gradina.html", "text": "През първия ден от официалната визита в Беларус на турския премиер Бинали Йълдъръм са подписани шест междуправителствени спогодби, предаде информационната агенция Догу хабер ажансъ (ДХА). Те касаят защита на инвестициите; предотвратяване на двойното данъчно облагане; стандартизацията; комбинираните превози; засилване на сътрудничеството в научната и в техническата област. Към тях днес е прибавена и друга спогодба – за образователно и културно сътрудничество. Тя предвижда създаване на обща турско-беларуска детска градина в Минск. Там ще бъдат изпращани турски преподаватели от фондацията „Маариф”. Инвестицията е за 500 хил. $, които са били спестени при строителството на сградата в Минск на турския телекомуникационен оператор „Тюрксел”. Идеята е, чрез тази обща детска градина „подрастващите в Беларус и Турция да изучават и да бъдат обучавани в духа на общата култура”, посочва още ДХА. Георги Димов", "date": "2018.02.15", "title": "ДХА: Бинали Йълдъръм подписа в Беларус седем междуправителствени спогодби, включително и за съвместна детска градина"}
{"url": "http://www.focus-news.net/news/2018/02/15/2488833/stefan-radev-kmet-na-sliven-s-probiva-na-ul-g-s-rakovski-shte-povishim-bezopasnostta-na-dvizhenieto.html", "text": "Започваха дейностите по „пробива“ на ул. „Г. С. Раковски“ в Сливен. Стартът на строителните работи бе даден от кмета на Сливен Стефан Радев, предаде репортер на Радио „Фокус“ – Сливен.\r\nОчаква се изпълнението на проекта ще реши един от важните проблеми за града. Целта е да се осигури еднопосочно движение в двете направления чрез изграждането на втори „ръкав“ на улицата, което ще има положително въздействие върху проводимостта и безопасността на движението в района. „След реализирането на проекта ще решим един дългогодишен проблем. От началото на мандата преодоляваме препятствията едно по едно и успешно вървим към набелязаните цели. В случая става въпрос за повишаване на безопасността на движението и облекчаване на трафика, което намалява предпоставките за пътнотранспортни произшествия“, каза Стефан Радев.\r\nПо негово настояване правителството отпусна средствата за „пробива“ на ул. „Г. С. Раковски“, заедно със сумата за кръстовището на пътен възел .„Розова градина“ и за инвестиции в населените места. В края на 2017 година кабинетът гласува средства и за реконструкция на бул. „Хаджи Димитър“, за който след актуализация на инвестиционния проект ще се проведе процедура за избор на изпълнител съгласно разпоредбите на Закона за обществените поръчки.\r\nДоговорът за строително-монтажните работи  беше подписан на 31 януари, съобщи кметът Стефан Радев. Фирмата-изпълнител е СД „Берко90-Берковски и сие“. За изпълнението на проекта има проведени отчуждителни мероприятия.", "date": "2018.02.15", "title": "Стефан Радев, кмет на Сливен: С пробива на ул. „Г. С. Раковски“ ще повишим безопасността на движението"}
{"url": "http://www.focus-news.net/news/2018/02/15/2488831/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "През последните единадесет години България е обект на специален мониторинг за прилагането на принципите на правотата държава. Корупцията в страната все още не е изкоренена, но Брюксел вече разглежда алтернативи на специалния надзор, отбелязват от редакцията на швейцарския вестник Die Neue Zuercher Zeitung.\r\n„Магистратите работят по съветския модел. Главният прокурор ръководи всички прокурори в страната и може да обясни всяко тяхно решение за нищожно\", обяснява Велислав Величков, председател на инициативата „Правосъдие за всеки“. Съгласно думите му, тази концентрация на властта има сериозни последици: обвинителните актове по делата за корупция срещу политици и бизнес фигури умишлено се съставят „със скоростта на охлюв“, за да бъде забавено съдебното производство. През последните години заради корупция са осъдени само двама кметове и един депутат, подчертава адвокатът. \r\nВеличков не е сам в критиките си. В индекса на организацията „Прозрачност без граници“ за корупионните възприятия България е поставена на 75-то място, след всички останали страни от Европейския съюз. Проучване, поръчано от „Зелените“ в Европейския парламент, отбеляза също значителни дефицити в законите за борба с корупцията и особено при тяхното приолагане. \r\nПрез януари председателят на Европейската комисия Жан-Клод Юнкер, при откриването на българското председателство на Съвета на ЕС в София, призова за присъединяване на страната към еврозоната и към Шенгенското пространство, от които тя остава изолирана именно заради нерешените проблеми с корупцията. \r\n„Учтивостта“ на Юнкер отразява дилемата на ЕС. Преди Единадесет години, България и Румъния са приети в ЕС от геополитически съображения, въпреки че не отговаряха на критериите за членство по отношение на демокрацията и върховенството на закона. Ето защо ЕС постави България и Румъния под специален надзор - така нареченият Механизъм за сътрудничество и проверка (МСП). Бяха създадени конкретни и технически цели и за двете страни - от борбата с организираната престъпност до реформата на съдебната система. Служителите на ЕС се надяваха, че двете страни скоро ще бъдат освободени от специалния режим.\r\nЕдинадесет години по-късно разочарованието се усеща в разговорите с вътрешни лица в Брюксел. Въпреки че МСП със сигурност е довело до подобрения. Но процесът на реформи в Румъния е като разходка с влакче в увеселителен парк: след постижения, като например засилване на органа за борба с корупцията, следват неуспехи като последните закони, които ограничават независимостта на съдебната власт. България се смята за по-нестабилна. Тя е успешна в борбата с мафиотските структури. В Брюксел обаче се говори за организационни дефицити в органите за борба с корупцията и за „култура на политическо влияние\" в прокуратурата. Все още има голяма нужда от реформа, но ЕС не желае да държи две от своите държави-членки под специален надзор.\r\n*** Държавният глава на Руската федерация Владимир Путин не е приемал решение за засекретяване на информацията за загиналите руски граждани в Сирия. Това увери говорителят на Кремъл Дмитрий Песков.\r\n„Не, президентът не е взимал решение. Всичко, което можем да кажем по тази тема, вече е казано, няма какво да добавим“, категоричен бе Песков.\r\nПо-рано тази седмица във връзка със съобщения за множество убийства на руски войници в Сирия Песков призова средствата за масова информация да не попадат „в плен на изкривените данни“. \r\n„Призоваваме да се ръководите от грешна информация – преднамерено или не, и все така сериозно да подхождате към предаване на потенциално важни събития, за да не попадате в плен на изкривените данни“, бяха думите, с които Песков се обърна в сряда към журналистите.\r\n*** Вече няколко дипломатически представителства в руската столица Москва са получили пликове, съдържащи бях прах, съобщиха от Главното управление на Министерството на вътрешните работи.\r\nПолицията е иззела съдържанието на пликовете за изследване. След проверката е установено, че прахът не е опасен.\r\nНе се уточнява посолствата на кои страни са получили пратката. Според източник на агенцията една от мисиите, до която е изпратен такъв плик, е тази на Нидерландия. \r\nРИА Новости напомня, че през последните дни подобни инциденти имаше и в други държа\r\n*** В четвъртък, 15 февруари, министър-председателят на Турция Бинали Йълдъръм пристига на посещение в Германия, в рамките на което ще проведе преговори с канцлера Ангела Меркел.\r\nВ навечерието на визитата на Йълдъръм „Левица“ и „Зелени“ отново призоваха Берлин за втвърдяване на политическия курс към Анкара. Председателят на „Левица“ Сара Вагенкнехт настоя за незабавно прекратяване на германския оръжеен експорт в страната-партньор от НАТО, а също и за замразяване на преговорите за турското членство в Европейския съюз. „Зеленият“ депутат Джем Йоздемир на свой ред осъди турската военна интервенция в Северна Сирия.\r\nКанцлерът на ФРГ ще се срещне с турския премиер в следобедните часове на деня. След нея двамата лидери ще дадат съвместна пресконференция.\r\n*** В сряда първият дипломат на Берлин Зигмар Габриел отлетя за посещение в Сърбия и Косово, а в четвъртък пристигна в българската столица София за участие в неформална среща на външните министри на страните от Европейския съюз. През уикенда той ще присъства на ежегодната Конференция по сигурността в Мюнхен и с нея приключват работните задачи в графика на Габриел. Причината е свързана с факта, че в момента той се бори за политическото си оцеляване и оставането му на поста министър на външните работи на ФРГ е под сериозен въпрос.\r\nДруги планирани задгранични пътувания Габриел няма. Още миналата седмица участието му в двудневна конференция в Кувейт, посветена на борбата срещу „Ислямска държава“, бе отменена. Зачеркнати бяха и други негови ангажименти извън страната. \r\nСлед като Мартин Шулц отказа да поеме поста на външен министър, в графика на Габриел бяха върнати някои от планираните му по-рано срещи. Според мнозина чрез външнополитически изяви социалдемократът се надява да заздрави разклатените си позиции. В тази връзка случаят с Дениз Юджел може да се окаже удобен повод за Габриел да блесне. \r\nВ четвъртък министър-председателят на Турция Бинали Йълдъръм пристига на посещение в Германия. Само ден по-рано, в рамките на посещението си в Белград, германският външен министър отново призова за освобождаването на задържания в Турция германски журналист и разкри, че е провел интензивни преговори с турския си колега Мевлют Чавушоглу.\r\n*** Все повече и повече деца растат в условията на конфликти. Това показва изследване на организацията „Спасете децата“, представено в четвъртък.\r\nОт разпространения доклад става ясно, че най-малко 357 милиона деца, или всяко шесто в света, живеят в кризисни или военни зони. В сравнение с началото на 90-те години на миналия век, данните показват ръст от внушителните 75%. \r\nДецата са изправени пред смърт, насилие, сексуална експлоатация и депортиране, обясни Хеле Торнинг-Шмит, бивш премиер на Дания и настоящ председател на организацията. „Почти половината от тези деца живеят в региони с особено тежки конфликти – в Сирия, в Афганистан и в Сомалия. Там те са заплашени от тежки нарушения на човешките права като осакатяване или наемането им като войници“, алармира Хеле Торнинг-Шмит.\r\nБроят на децата, убити или ранени при конфликти, се е увеличил с 300% от 2010 г. насам. Освен това все повече деца нямат достъп до хуманитарна помощ. Според доклада за драматичното влошаване на ситуацията има различни причини – атаките срещу гъсто населени региони и градове са се увеличи, като цяло е нараснала е продължителността на въоръжените конфликти.\r\n***", "date": "2018.02.15", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/02/15/2488835/plovdiv-dvama-dushi-sa-v-bolnitsa-sled-kato-sa-blasnati-na-peshehodna-pateka.html", "text": "Двама души са в болница, след като са блъснати на пешеходна пътека в сряда. Това съобщиха от ОДМВР - Пловдив. Сигналът за инцидента е подаден към 19 часа на тел. 112. По предварителни данни, на бул. „Източен“ лек автомобил „Пежо“ блъснал пресичащи на пешеходната пътека 77-годишен мъж и 64-годишна жена. Пострадалите са оставени под лекарско наблюдение с различни фрактури. 71-годишният шофьор на колата е тестван с дрегер, резултатът е отрицателен. По случая е образувано досъдебно производство в сектор „Пътна полиция“.", "date": "2018.02.15", "title": "Пловдив: Двама души са в болница, след като са блъснати на пешеходна пътека"}
{"url": "http://www.focus-news.net/news/2018/02/15/2488836/kmetat-na-plovdiv-ivan-totev-obshtinata-nyama-da-plati-1-000-000-leva-na-sobstvenitsite-koito-postaviha-ograda-na-ploshtad-tsentralen.html", "text": "ООбщина Пловдив няма да плати 1 000 000 лева на собствениците, които поставиха ограда на площад „Централен“. Това каза пред журналисти инж. Иван Тотев, кмет на Пловдив, предаде репортер Радио „Фокус“ – Пловдив. „Оградата за момента не ни пречи, тъй като площад Централен е една от темите, които се обжалват“, посочи кметът Иван Тотев. По думите му Общината има намерения за конкретната зона.\r\n“Това е част от площадното пространство, още повече, че част от заградения имот попада в конструкцията на самото техническо съоръжение, което е безспорна собственост на община Пловдив. Ясно е, че там ще предприемем действия, но те не би трябвало да се коментират по медиите“, заяви Иван Тотев. Той коментира, че е възможно изпълнението на всеки от проектите на Община Пловдив да се забави с по няколко месеца, като Общината е предприела изчакване по отношение на спънките от страна на фирмата от Антоново, със собственик „Анка овчарката“, която спира мащабни проекти в града. „В момента мълчим, чакаме и изпълняваме решенията на КЗК, съответно после и тези от ВАС. Колегите следят всеки конкретен случай. Мисля, че съвсем скоро ще имаме финално решение за галерията на „Гладстон“, така че да започнем работа“, каза също Иван Тотев.\r\nВесела КРЪСТЕВА", "date": "2018.02.15", "title": "Кметът на Пловдив Иван Тотев: Общината няма да плати 1 000 000 лева на собствениците, които поставиха ограда на площад „Централен“"}
{"url": "http://www.focus-news.net/news/2018/02/15/2488837/darzhavniyat-glava-rumen-radev-za-120-godini-bta-uspeshno-sledva-prizvanieto-si-da-sluzhi-ne-na-upravlyavashtite-a-na-upravlyavanite.html", "text": "Медиите трябва да служат не на управляващите, а на управляваните. Това призвание Българската телеграфна агенция изпълнява успешно през 120-годишната си история. С тези думи президентът Румен Радев се обърна към журналистите на БТА по време на редакционния съвет на медията, съобщиха от прессекретариата на държавния глава. Румен Радев беше гост на агенцията по повод 120-годишнината от създаването й, когато е написан първият бюлетин на БТА. \r\nПрезидентът пожела на журналистите от агенцията и занапред професионална страст и упоритост. Бъдете еталон за качествена журналистика във времената на фалшиви новини, гръмки заглавия и измислени герои, заяви Румен Радев. \r\nДостоверността и обективността са стълбовете на качествената журналистика, които все повече се подкопават от политически и икономически натиск, посочи Румен Радев и припомни думите на един от първите ръководители на БТА – Иван Попов, според когото е „пакостно“ медиите да бъдат подчинени на властта. \r\nПрезидентът заяви, че дългата и славна история на медията затвърждава принципа, че когато технологиите се развият и стигнат до определен праг, тогава се налага смяна на тактиката. „Вие сте свидетели именно на такива бурни процеси“, посочи президентът и изтъкна, че при отразяването на новините скоростта е все по-важен фактор, а „битката“ не е за часове и минути, а за секунди. „Това вече е огромното предизвикателство за вас професионалистите – доколко в тази битка ще се спазят принципите на обективност  и достоверност на информацията“, заяви Румен Радев и допълни, че именно заради преценката на журналистите и етичните стандарти технологиите никога няма да заменят човека. \r\n„Наскоро констатирах, че парламентът атрофира и се превръща в нотариат на правителството – имаше остри реакции от депутати, от политици, но мисля, че хората ме разбраха, макар да има превратно тълкуване на моите думи“, заяви Румен Радев. Президентът цитира един от „славните“ ръководители на БТА – Йосиф Хербст: „Истинският, постоянно действащ парламент на една държава, това е неговата журналистика и публицистика“ и допълни, че българската журналистика изживява своите трудни и често безславни дни. Като държавен глава се радвам, че БТА е тук със своята история, традиции, професионализъм, опит и високи стандарти, заяви Румен Радев. \r\nГенералният директор Максим Минчев подари на държавния глава копие от първия бюлетин на БТА, както и първото интервю на Румен Радев като командир на Военновъздушните сили, дадено за агенцията.", "date": "2018.02.15", "title": "Държавният глава Румен Радев: За 120 години БТА успешно следва призванието си да служи не на управляващите, а на управляваните"}
{"url": "http://www.focus-news.net/news/2018/02/15/2488838/ria-novosti-stranite-ot-nato-sa-postignali-saglasie-za-sazdavaneto-na-voenen-shengen.html", "text": "Министрите на отбраната на страните от НАТО са постигнали съгласие за създаването на своеобразен „военен Шенген“ в европейските граници на Алианса, съобщи за руската информационна агенция РИА Новости дипломатически източник от Брюксел.\r\nПредложението е съгласувано в рамките на втория ден от министерската среща в Брюксел. Военните министри на Алианса са одобрили създаването на команден щаб за прехвърляне на сили в Европа.\r\nПърви идеята предложи бившият командващ Сухопътните войски на САЩ в Европа генерал-лейтенант Бен Ходжис. Той заяви, че съюзническите войски и военната техника в Европа трябва да може да придвижват „толкова бързо, колкото и мигрантите“. \r\nСъгласно думите на Ходжис, към настоящия момент получаването на разрешение за придвижване на войски и въоръжения е „удивително сложен процес в редица страни“. Американският генерал даде пример с преместването на военнослужещи от Полша в Германия, за което се изисква предварително уведомление в срок от пет дни преди началото на движението на войските.\r\nИзточникът разкрива, че предложението за „военен Шенген“ е подкрепено от редица страни, сред които Литва, Естония и Нидерландия..Тереза Герова", "date": "2018.02.15", "title": "РИА Новости: Страните от НАТО са постигнали съгласие за създаването на „военен Шенген“"}
{"url": "http://www.focus-news.net/news/2018/02/15/2488841/api-po-oprr-shte-se-rehabilitirat-blizo-10-km-ot-pat-iii-306-cherven-bryag-chomakovtsi.html", "text": "Подписани са договорите за изпълнение на строително-монтажните работи и за надзор при рехабилитацията на близо 10 км от път III-306 Червен бряг – Чомаковци. Проектът е включен в лот 17 на ОП „Региони в растеж“ (ОПРР) 2014-2020 г. Инвестицията е за близо 7,5 млн. лв. През 2013 г. по ОП „Регионално развитие“ Агенция „Пътна инфраструктура“ (АПИ) основно ремонтира 26 км от третокласния път. Това съобщиха от пресцентъра на АПИ. С рехабилитацията на 10-километровия участък ще бъдат обновени общо 36 км от път III-306 Луковит - Червен бряг - Чомаковци - Кнежа, който е основна комуникационна връзка между областите Плевен и Ловеч и осигурява бърз достъп до автомагистрала „Хемус“.\r\nПредвижда се цялостна подмяна на пътната настилка, подобряване на отводняването, нова хоризонтална маркировка, пътни знаци и ограничителни системи. Основно ще бъдат ремонтирани две мостови съоръжения - над р. Златна Панега в Червен бряг и над р. Бриша в Чомаковци. Предвидено е на входа на Чомаковци при 17-ти км на път III-306 да бъде изграден нов мост на мястото на съществуващото стоманено съоръжение. 700 метра от паважната настилка на ул. „14-ти септември“ в гр. Червен бряг, която съвпада с третокласния път, ще бъде подменена с асфалтова.\r\nИзпълнител на строително-монтажните работи на лот 17 е „ВИАГРУП“ ЕООД. Стойността на договора е 7 492 978,45 лв. с ДДС. Строителният надзор ще съществява „ПЪТИНВЕСТ-ИНЖЕНЕРИНГ“ АД. Техният договор е за 142 636,80 лв. с ДДС. \r\nСрокът за изпълнение на рехабилитацията на път III-306 Червен бряг – Чомаковци от км 9+715 до км 19+207 е 15 месеца. Ремонтните дейности ще започнат при подобряване на метеорологичните условия.", "date": "2018.02.15", "title": "АПИ: По ОПРР ще се рехабилитират близо 10 км от път III-306 Червен бряг - Чомаковци"}
{"url": "http://www.focus-news.net/news/2018/02/15/2488839/ministar-ekaterina-zaharieva-balgariya-schita-che-badeshteto-na-stranite-ot-zapadnite-balkani-e-v-es-no-edva-togava-kogato-te-sa-gotovi-za-tova.html", "text": "България счита, че бъдещето на страните от Западните Балкани е в ЕС, но едва тогава, когато те са готови за това. Това каза министърът на външните работи Екатерина Захариева преди началото на неформалната среща на министрите на външните работи „Гимних“, която е част от календара на Българското председателство на Съвета на ЕС, предаде репортер на Агенция „Фокус“.\r\n„Много съм радостна, че днес ще посрещна моите колеги в София – в този красив град. Имаме много важен дневен ред, който ще започне със Западните Балкани – един от най-важните приоритети на Българското председателство и тяхната перспектива. В контекста на стратегията  на ЕК, която излезе на 6 февруари, ще имаме възможност да я обсъдим и да начертаем бъдещето пред нашите приятели от страните от Западните Балкани. България счита, че тази стратегия е много своевременна, всеобхватна и обективна и дава големи възможности за 6-те сфери на действие, които се начертават в нея. Ние сме директен съсед на тези страни и като такъв, споделяйки добрите и лошите моменти в миналото, считаме, че нашето бъдеще е заедно в Европейския съюз, но тогава, когато те са готови. Демократичните, проспериращи и сигурни Западни Балкани са важни не само за страните тук, но и за ЕС.Също така ще обсъдим и ситуацията в Сирия в контекста на последните развития там и в контекста на конференцията, която ще се организира през април в Брюксел. Ще завършим днешния дневен ред със Северна Корея – забелязваме позитивни сигнали в диалога между Северна и Южна Корея и се надяваме те да продължат и след Олимпийските игри“, каза още министърът.\r\nЗахариева коментира и казуса с името на Македония. “Днес ще се видя с министъра на външните работи на Гърция, но позицията на България е ясна – това е двустранен въпрос между Скопие и Атина. Решението за името е важно за целия ЕС и се надяваме то да не създаде нови проблеми. Убедена съм, че моите колеги ще вземат най-доброто решение“, обясни тя.\r\nЦветилена СИМЕОНОВА", "date": "2018.02.15", "title": "Министър Екатерина Захариева: България счита, че бъдещето на страните от Западните Балкани е в ЕС, но едва тогава, когато те са готови за това"}
{"url": "http://www.focus-news.net/news/2018/02/15/2488842/prezidentat-rumen-radev-ne-moyat-ekip-e-prichinata-za-naprezhenieto-mezhdu-institutsiite.html", "text": "Изключително съм поласкан, че премиерът следи с такова огромно внимание хората от моята администрация. Не само тяхното настояще, но проявява и творчество по отношение на тяхното минало. Горд съм, че имам интелигентни съветници, секретари и началник на кабинет, но в никакъв случай те не са причината за напрежението между нас. Това заяви днес президентът Румен Радев пред журналисти в отговор на въпрос, съобщиха от прессекретариата на държавния глава. Държавният глава подчерта, че истинската причина за възникналото напрежение са редица теми и изтъкна „пренебрежителното отношение към проблемите на националния суверенитет, скалъпената целенасочена парламентарна комисия за новия изтребител и грубите лъжи покрай нея, прекратената модернизация и разсипията във Въоръжените сили, в идеите за безкрайни концесии, липсата на прозрачност в собствеността, в управленски решения, в харченето на финансови средства, както и в „бетонирането“ на корупцията с новия закон. Във внасянето на генерални промени в законите между първо и второ четене, без обществено обсъждане и без съпътстващите становища от ресорните институции, катастрофата в чуждестранните инвестиции, липсата на ефективна политика за развитие на човешкия материал, мизерните пенсии и заплати, след дълги години шумно прокламиране на икономически растеж и на финансова стабилност“. \r\n„Това са все неща, които всяват напрежение, дори и моето отхвърлено вето върху иновативните лекарства. В същото време бяха разпределени огромни суми и то в сфери, където има най-малкото проблеми, каквото е санирането“, посочи президентът. \r\nДържавният глава подчерта също така, че възприема като груба манипулация споменаването в едно изречение на хора от неговата администрация с името на депутата делян Пеевски. „Г-н Борисов получи коледен подарък с пълната подкрепа безрезервно от г-н Доган. Партията на г-н Борисов гласува единодушно внесения от г-н Пеевски Закон за КТБ. И ако някой наистина смесва в едно изречение хора от моята администрация с името на г-н Пеевски, той дължи отговори на въпроси: Имал ли е срещи и продължава ли да има срещи с г-н Пеевски?; Имал ли е и продължава ли да има общи бизнес интереси с г-н Пеевски?; Разпределял ли е и продължава ли да разпределя обществени поръчки в интерес на г-н Пеевски?“, попита президентът. \r\nВ отговор на въпрос за отхвърленото днес от парламента негово вето върху Закона за посевния и посадъчния материал, държавният глава подчерта, че аргументите му, с които върна този закон за ново обсъждане, са били ясни и разбрани от българското общество. „Не внасям моите вета по преценка дали парламентът ще ги отхвърли или не. Аз съм длъжен да го направя там, където виждам, че има несъответствие най-малкото с Конституцията“, добави Румен Радев. \r\nПопитан дали приема като победа отлагането на ратификацията на Истанбулската конвенция, президентът поздрави министър-председателя за прогреса в неговата позиция по тази тема. „Вече имаше достатъчно голям дебат по темата. Изказаха се всякакви становища. Но важното е следното: както аз приемам съвети от премиера Борисов и се вслушвам в тях, аз също мога да му дам съвет – да слуша по-малко своите съветници, министри и гласовете извън България, а да прочете конвенцията на английски или френски. Защото това са двата езика, на които тази конвенция има достоверен правен смисъл. Тогава стават ясни много неща. Българският народ не отхвърли тази конвенция, защото е недорасъл или недоразбрал, а защото има ценности и не приема да бъде лъган“, категоричен беше държавният глава. \r\nПо отношение на диалога между институциите по въпросите на външната политика, президентът припомни, че винаги е отстоявал позицията, че  България трябва да има една външна политика и именно затова решенията трябва да се вземат преди дадени събития. „Изключвам всякакви мои претенции към премиера Борисов с това, което казах, че съм научил от медиите за обявената вече среща с президента на Република Турция  Реджеп Тайип Ердоган с ръководителите на Европейския съюз. Но аз никога не се натрапвам там, където не съм канен“, посочи Румен Радев. Президентът добави също така, че е изключително важно ролята на България в тази среща „да не се свежда до домакина, който разнася шербет“. По думите на държавния глава за България е важно и очаква от премиера да постави на срещата на 26 март към президента Ердоган тези въпроси, на които страната ни отдавна очаква отговор – за гаранция за ненамеса на Република Турция във вътрешните работи на България, в нашия изборен процес; за ненамеса в духовния живот на нашите български мюсюлмани; за компенсациите на тракийските бежанци. \r\nЗапитан дали е съгласувал с премиера и дали има единомислие за  назначението на нов началник на Националната служба за охрана и за посланическите назначения, държавният глава заяви, че „в това отношение с премиера имаме много коректен и принципен диалог както за предложенията, които той прави, така и за предложения, които аз правя. Но не искам да коментирам никакви имена, докато не видя съгласувателен подпис“.", "date": "2018.02.15", "title": "Президентът Румен Радев: Не моят екип е причината за напрежението между институциите"}
{"url": "http://www.focus-news.net/news/2018/02/15/2488840/gd-granichna-politsiya-na-gkpp-dunav-most-ruse-trafikat-e-intenziven-na-izhod-za-tovarni-avtomobili.html", "text": "На ГКПП \"Дунав мост-Русе\" на българо-румънската граница трафикът е интензивен на изход за товарни автомобили. Това съобщиха за Агенция \"Фокус\" от ГД \"Гранична полиция\". \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2018.02.15", "title": "ГД \"Гранична полиция\": На ГКПП \"Дунав мост-Русе\" трафикът е интензивен на изход за товарни автомобили"}
{"url": "http://www.focus-news.net/news/2018/02/15/2488843/gd-granichna-politsiya-normalno-se-osashtestvyava-preminavaneto-prez-granichnite-punktove-zlatograd-kapitan-petko-voyvoda-i-makaza.html", "text": "Нормално се осъществява преминаването през граничните пунктове с Гърция „Златоград“, „Капитан Петко войвода“ и „Маказа“, по данни към 13.30 ч. Това съобщиха за Радио „Фокус“ – Смолян от пресцентъра на ГД „Гранична полиция“. Без проблеми и забавяния се извършва преминаването на автомобили и през останалите пунктове на българо-гръцката граница.\r\nНели ГЕРГЬОВСКА", "date": "2018.02.15", "title": "ГД „Гранична полиция“: Нормално се осъществява преминаването през граничните пунктове „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/02/15/2488830/parlamentat-reshi-na-parvo-chetene-izpalnitelnata-agentsiya-po-lekarstva-da-izgotvya-spisak-s-lekarstveni-produkti-s-ogranichen-iznos.html", "text": "Народните представители приеха единодушно с 96 гласа „за“ на първо четене промени в Закона за лекарствените продукти в хуманната медицина, предаде репортер на Агенция „Фокус“. Депутатите решиха Експертен съвет към Изпълнителната агенция по лекарствата (ИАЛ) да изготвя списък с лекарствени продукти, за които може да се ограничава износът. Предвиждат се по-високи санкции при извършване на нерегламентирана търговия с лекарства, включени в ограничителния списък, като за търговците на дребно глобата е в размер от 10 до 20 хил. лева при първо нарушение и от 25 до 35 хил. лева при повторно нарушение. При търговците на едро имуществената санкция е в размер от 10  до 25 хил. лева, а при повторно нарушение разрешението за търговия на едро ще се отнема със заповед на ИАЛ. За всеки, който извърши износ на лекарствени продукти в нарушение на разпоредбите, е предвидена глоба в размер от 50 до 100 хил. лева. С промените се намалява административната тежест за желаещите да извършват производство и търговия на едро с лекарствени продукти. Срокът за издаване на разрешения се намалява на 60 дни, вместо 90, както е досега. \r\nБиляна ИВАНОВА", "date": "2018.02.15", "title": "Парламентът реши на първо четене Изпълнителната агенция по лекарства да изготвя списък с лекарствени продукти с ограничен износ"}
{"url": "http://www.focus-news.net/news/2018/02/15/2488846/dzheyms-matis-es-e-saglasen-che-obshtata-otbrana-e-misiya-samo-na-nato.html", "text": "Налице е единодушие в разбирането на Вашингтон и Брюксел, че „общата отбрана е мисия на НАТО и само на НАТО“. Това заяви американският министър на отбраната Джеймс Матис в четвъртък след разговорите за новия пакт за отбрана, предава AFP.\r\n„Има ясно разбиране, че в писмените документи на ЕС трябва да се посочи, че общата отбрана е мисия на НАТО и само на НАТО\", заяви Матис на пресконференция в Брюксел..Тереза Герова", "date": "2018.02.15", "title": "Джеймс Матис: ЕС е съгласен, че общата отбрана е мисия само на НАТО"}
{"url": "http://www.focus-news.net/news/2018/02/15/2488845/blagoevgrad-normalen-e-trafikat-na-balgaro-gratskata-granitsa.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщиха за Радио „Фокус“ – Пирин от ГКПП „Кулата“.\r\nЛора КАЛЧЕВА", "date": "2018.02.15", "title": "Благоевград: Нормален е трафикът на българо-гръцката граница"}
{"url": "http://www.focus-news.net/news/2018/02/15/2488847/sport-balgarskite-biatlonistki-finishiraha-izvan-top-50.html", "text": "Българските биатлонистки отново стреляха лошо на олимпийските игри в Пьончан и финишираха извън „Топ 50“ в индивидуалната надпревара на 15 км. Олимпийската титла взе 22-годишната шведка Хана Йоберг, която повали всички мишени. Тя е едва втората шведка с олимпийска титла в биатлона след Ана Карин Зидек, която спечели масовия старт в Торино 2006.\r\nНа второ място финишира Анастасия Кузмина (Словакия), която направи две грешки при стрелбата и завърши на 24 секунди и 7 десети зад победителката. Бронза взе Лаура Далмайер от Германия, която остана на 41 секунди и 2 десети, след като пропусна една мишена. За германката това е трети медал от Пьогчан, след като взе златните отличия в спринта на 7,5 км и преследването на 10 км.\r\nВенцислав ДРАГОМАНОВ", "date": "2018.02.15", "title": "Спорт: Българските биатлонистки финишираха извън \"Топ 50“"}
{"url": "http://www.focus-news.net/news/2018/02/15/2488850/zam-ministar-evgeni-stoyanov-predstavi-pred-studenti-noviya-zakon-za-protivodeystvie-na-koruptsiyata-i-otnemane-na-nezakonno-pridobitoto-imushtestvo.html", "text": "Заместник-министърът на правосъдието Евгени Стоянов очерта основните принципи и очакван ефект от прилагането на новия Закон за противодействие на корупцията и отнемане на незаконно придобитото имущество пред студенти от юридическия факултет на Университета за национално и световно стопанство (УНСС). Това съобщиха от пресцентъра на Министерството на правосъдието.  В дискусията, посветена на новия антикорупционен закон, вчера участие взеха още проф. Димитър Радев и деканът на юридическия факултет на УНСС доц. Живко Драганов.\r\n„Заложен е водещият принцип да се следват парите, имуществото, а не лицата, осъществили престъпление. В закона е поставен акцент върху декларирането на определени факти и обстоятелства от страна на лицата, заемащи висши публични длъжности. Декларираните факти и обстоятелства стават публично достояние. А при несъответствие между декларираното и действителното положение ще се развиват производства, които могат да доведат и до отнемане на имущество“, заяви заместник-министър Стоянов пред студентите. По думите му една от основните цели е превенция срещу корупционните практики. \r\nНа въпрос на студент Стоянов заяви, че новият орган няма да има разследващи функции, тъй като това е в сферата на наказателното право и се осъществява от органите, които по Конституция са овластени да разкриват и разследват престъпления.\r\nСтудентите поставиха редица конкретни въпроси за функциите на различните звена, за органите, които се закриват с новия закон, както и за процедурата по избор на ръководител на независимата Комисия, като специализиран постоянно действащ държавен орган.  \r\n„Изборът на ръководител от Народното събрание, който вече тече, подробно е разписана в закона. Процедурата е изключително прозрачна. Въпроси към кандидатите могат да се задават от широк кръг организации, като изрично е предвидено, че и представители на висшите учебни заведения могат да отправят питания“, уточни заместник-министърът на правосъдието. \r\nПо време на дискусията бе засегната и темата за необходимостта от последните промени в Наказателния кодекс, с които се уеднаквява режимът на т.нар. „корупционни престъпления“ в публичния и частния сектор. Законопроектът, който бе приет от правителството, предстои да бъде обсъден от Народното събрание.\r\n„В момента се преследват длъжностни лица от частния сектор за непредпазливата безстопанственост. Защо да не се преследват умишлените престъпления на длъжностните лица в частния сектор, довели до значителни вредни последици?“, отговори с въпрос Стоянов на питане, дали новите текстове няма да засегнат принципите на свободната стопанска инициатива. \r\nТой изтъкна още, че настоящите промени в НК са следствие и от препоръка  в доклад на Европейската комисия за изготвяне на Пътна карта и изпълнение на препоръката на Службата за подкрепа на структурната реформа за прилагане на корупционните престъпления за длъжностните лица в частния сектор по същия начин, както за длъжностните лица в публичния сектор и държавните институции.", "date": "2018.02.15", "title": "Зам.-министър Евгени Стоянов представи пред студенти новия Закон за  противодействие на корупцията и отнемане на незаконно придобитото имущество"}
{"url": "http://www.focus-news.net/news/2018/02/15/2488849/deputatat-ot-gerb-burgas-dimitar-boychev-shte-provede-priemen-den-za-zhitelite-na-obshtina-nesebar-na-19-fevruari.html", "text": "Народният представител и областен координатор на ГЕРБ - Бургас Димитър Бойчев ще проведе приемен ден за жителите на община Несебър на 19 февруари 2018 г. (понеделник). Това съобщиха от пресцентъра на партията. Приемната ще започне в 10:30 часа в офиса на партията в град Несебър, намиращ се в ж. к \"Младост\", бл. 30, вх. Б, партер.\r\nДимитър Бойчев е член на парламентарната Комисия по икономическата политика и туризъм и на тази по енергетика. Председател е на парламентарната Група за приятелство между България и Китай.\r\nЗаписвания за приемната се правят на място в офиса на партията или на телефон 0884800159.", "date": "2018.02.15", "title": "Депутатът от ГЕРБ-Бургас Димитър Бойчев ще проведе приемен ден за жителите на община Несебър на 19 февруари"}
{"url": "http://www.focus-news.net/news/2018/02/15/2488848/bsp-ne-podkrepya-iskanata-ot-gerb-ostavka-na-valeri-zhablyanov-no-se-izvinyava-na-represiranite-prez-komunisticheskiya-rezhim.html", "text": "БСП не подкрепя исканата от ГЕРБ оставка на Валери Жаблянов, но се извинява на репресираните през комунистическия режим. Това каза пред журналисти зам.-председателят на БСП Кирил Добрев, предаде репортер на Агенция „Фокус“.  „Беше проведено съвместно заседание на ИБ на БСП и на ръководството на ПГ на „БСП за България“. Повод на днешното заседание беше исканата оставка на зам.-председателя на НС Валери Жаблянов. Искам да припомня, че БСП има позиция от 1991 г.“, заяви Добрев. „Като приема политическата отговорност на своята предшественичка за допуснатите от нея грешки и деформации БСП се извинява на всички граждани на страната, включително и на партийните членове, които през този период бяха незаконно, необосновано или несправедливо репресирани, тероризирани или унижавани. Досега не е имало партиен орган, който да преразгледа или да направи друга позиция. По този повод ИБ на БСП не подкрепя исканата от ГЕРБ оставка, няма основание за нея нито в правилника на НС. Смятаме, че дневният ред в обществото е съвсем друг и различен“, каза още Кирил Добрев.\r\nЛюба АЛЕКСИЕВА", "date": "2018.02.15", "title": "БСП не подкрепя исканата от ГЕРБ оставка на Валери Жаблянов, но се извинява на репресираните през комунистическия режим"}
{"url": "http://www.focus-news.net/news/2018/02/15/2488851/deutsche-welle-desetki-postradali-v-siriya-rusnatsi-se-lekuvat-v-bolnitsi-na-ministerstvoto-na-otbranata.html", "text": "Десетки руснаци, пострадали във военните действия в Сирия, са настанени за лечение в болници на Министерството на отбраната на Руската федерация, предава Deutsche Welle в местната си редакция, като публикува материал, базиран на медийни доклади. \r\nИзточници разкриват, че ранените са лекувани във военни болници в Москва и Санкт Петербург. Координаторът на нерегистрираната партия „Другата Русия“ Александър Аверин също потвърди, че ранените при удари на водената от САЩ международна коалиция срещу „Ислямска държава“ руснаци са настанени в споменатите  болнични заведения. „Има такава информация. Колко са постъпили в болници нямам идея, такава информация не ми е достъпна. Но знам, че има настанени в Москва“, разкри Аверин в интервю за местна медия. \r\nНа 7 февруари международната коалиция нанесе удар по проправителствени сили в Сирия в отговор на нападение по позиции на „Сирийските демократични сили“, подкрепяни от Вашингтон. .Тереза Герова", "date": "2018.02.15", "title": "Deutsche Welle: Десетки пострадали в Сирия руснаци се лекуват в болници на Министерството на отбраната"}
{"url": "http://www.focus-news.net/news/2018/02/15/2488853/targovishte-42-godishen-mazh-ot-popovo-be-osaden-na-10-godini-zatvor-za-ubiystvoto-na-svoy-sagrazhdanin.html", "text": "42-годишен мъж от Попово бе осъден на 10 години затвор за убийството на свой съгражданин. Това съобщиха от пресцентъра на Апелативна прокуратура - Варна. Предаденият на съд с обвинителен акт на Окръжната прокуратура в Търговище Никола Хр. от Попово бе признат за виновен за убийството на свой съгражданин от състав на Търговищкия окръжен съд. 42-годишният мъж ще изтърпява наказание 10 години лишаване от свобода при строг режим. До присъдата се стигна, след като подсъдимият пожела делото срещу него да се гледа при условията на съкратено съдебно следствие, за да получи наказание за извършеното умишлено убийство, намалено с една трета. Съдът уважи частично и гражданските искове на децата на убития. \r\nУбийството било извършено на 12 януари 2017 г. в дома на подсъдимия. Никола живеел заедно с майка си. Жертвата – 69-годишният А.А. от Попово, имал връзка с нея и често гостувал в дома им. Вечерта тримата изпили значително количество алкохол. Между Никола и приятеля на майка му започнал конфликт, прераснал във физическа разправа. \r\n42-годишният мъж нанесъл побой над госта. Съборил го на леглото и започнал да го души. Възрастният мъж починал. Никола решил да заличи следите от побоя. Положил тялото на възрастния мъж на леглото, оправил дрехите му така, че да не се виждат следите от душенето. Едва след това – около 3 часа след полунощ, майката му се обадила на спешния телефон и съобщила, че гостуващият им А.А. не се чувствал добре. Пред медиците тя обяснила, че е починал от естествена смърт. \r\nИзвършената аутопсията показала, че жертвата е със счупена челюст, кръвонасядания и травми по тялото. Никола Хр. бил уличен като автор на тежкото криминално престъпление и Окръжната прокуратура го обвинила в умишлено убийство – престъпление по член 115 от НК.\r\nПрисъдата на Търговищкия окръжен съд подлежи на обжалване пред Апелативния съд във Варна.", "date": "2018.02.15", "title": "Търговище: 42-годишен мъж от Попово бе осъден на 10 години затвор за убийството на свой съгражданин"}
{"url": "http://www.focus-news.net/news/2018/02/15/2488852/premierat-boyko-borisov-shte-uchastva-v-myunhenskata-konferentsiya-po-sigurnostta.html", "text": "Министър-председателят Бойко Борисов ще бъде в Мюнхен на 15 и 16 февруари за участие в традиционната Конференция по сигурността. Това съобщиха от правителствената информационна служба.\r\nЗа последните пет десетилетия Мюнхенската конференция по сигурността, която ежегодно събира над 450 лидери от цял свят, се превърна в основен глобален форум за обсъждане на политиката за сигурност. Фокус тази година е поставен върху въпроси като ролята на Европейския съюз като глобален участник в отношенията за сигурност, заплахите пред международния ред, контрола върху въоръжението, включително напрежението, породено от ядрената програма на Северна Корея.\r\nПремиерът Борисов ще участва   в официалната вечеря за откриването на Конференцията на тема “Нови идеи за Европа”, както и в различни дискусии, посветени на трансатлантическите отношения и сътрудничеството в отбраната между ЕС и НАТО, отбранителния съюз на ЕС.\r\nВ българската делегация за Мюнхенската конференция по сигурността е и заместник министър-председателят по обществения ред и сигурността и министър на отбраната Красимир Каракачанов.", "date": "2018.02.15", "title": "Премиерът Бойко Борисов ще участва в Мюнхенската конференция по сигурността"}
{"url": "http://www.focus-news.net/news/2018/02/15/2488854/mihail-veshim-e-razkazvach-na-fevruari-v-stolichna-biblioteka.html", "text": "Новата поредица на Столична библиотека „Разказвач на месеца” продължава през февруари с един от любимците на читателите, който е сред най-популярните български автори. На 21 февруари 2018 г. (сряда) от 18:30 ч. в Литературния клуб на библиотеката Вешим ще разговаря със себе си, защото иска да има интелигентен събеседник. По тази причина в разговора ще се включи и публиката. Това съобшиха от пресцентъра на Столична община. Входът е свободен, а книгите на Михаил Вешим ще бъдат изложени във витрина на втория етаж в Направление „Обслужване на читатели” през целия месец февруари. \r\nМихаил Вешим /иначе Михаил Мишев/ е роден на 17.09.1960 г. в София. Завършил е журналистика в Софийския университет, втори по успех в курса, но отзад-напред. От 1983 г. до днес работи в хумористичния вестник „Стършел”. На това работно място е сменил много професии – бил е момче за всичко, доставчик на алкохол, организатор на банкети, шофьор на главния редактор. От 2003 г. е главен редактор и шофьор на самия себе си. \r\nВ свободното си време е написал хиляди фейлетони, стотици разкази и повече от две десетки книги. Автор е също на сценарии, радиопиеси, комедии за театър и хумористични спектакли, както и на някои автобиографични бележки като тази… \r\nПо романа му “Английският съсед” е заснет едноименен сериал от БНТ с режисьор Дочо Боджаков и с участието на английския актьор Лесли Грантъм. А комедията “Агнес”, написана по романа му “Нашингтон”, е играна няколко сезона в театър “София”, режисьор Съни Сънински. \r\nНосител е много национални награди, сред които: “Чудомир” – Национална награда за хумористичен разказ, 1996; “Златен ланец” – Награда за разказ на вестник “Труд”, 2008; “Райко Алексиев” – Награда за цялостно сатирично творчество, 2008; “Цветето на Хеликон” – Награда на читателите за най-продавана книга, за романа “Нашингтон” – 2011. \r\nРоманът му “Английският съсед” е една от десетте книги, номинирани за Литературната награда на Европейския парламент – 2008 г. \r\nНаскоро дружеството на сръбските писатели „Радое Доманович” - Белград го отличи с приза „Ексцеленц на сатирата”. \r\nНегови разкази и фейлетони са превеждани на руски, сръбски, полски, немски, английски, монголски, виетнамски и други езици, за да разсмиват други страни и народи.", "date": "2018.02.15", "title": "Михаил Вешим е разказвач на февруари в Столична библиотека"}
{"url": "http://www.focus-news.net/news/2018/02/15/2488809/api-otpadat-vsichki-ogranicheniyata-po-pat--37-batak-dospat.html", "text": "Отпадат всички ограниченията по път ІІ-37 Батак – Доспат. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.15", "title": "АПИ: Отпадат всички ограниченията по път ІІ-37 Батак – Доспат"}
{"url": "http://www.focus-news.net/news/2018/02/15/2488855/dobrich-spored-statistikata-v-oblastta-prez-poslednite-godini-preobladavat-mikropredpriyatiyata.html", "text": "Според статистиката в областта през последните години преобладават микропредприятията. Това съобщи Илга Иванова, главен експерт в отдел „Статистически изследвания“ в Териториалното статистическо бюро в Добрич, предаде кореспондентът на Радио „Фокус” – Варна. За отчетния период годишен отчет за дейността си през 2016 г. са представили общо 9 572 нефинансови предприятия от област Добрич, в които са заети 37 778 лица. Най-голяма е групата на микропредприятията – 8 956 предприятия. Броят на малките предприятия е 539, а на средните е 70. Големите предприятия са едва 7. Произведената продукция в област Добрич възлиза на 2 196 млн. лв., като е отчетен спад от 1.3% спрямо 2015 година. Водещ в икономиката на областта е сектор „Селско, горско и рибно стопанство“, където е създадена 31.0% от произведената продукция. През 2016 година активните предприятия в област Добрич са реализирали приходи от дейността си в размер на 3 936 млн. лева. Разходите за дейността възлизат на 3 683 млн. лева. Нетните приходи от продажби достигат 3 452 млн. лв., като е отчетено повишение от 0.4% в сравнение с предходната година. Предприятия от сектор „Търговия, ремонт на автомобили и мотоциклети“ са реализирали най-голям дял от нетните приходи - 40.9%, следвани от предприятията от секторите „Селско, горско и рибно стопанство“ и „Преработваща промишленост“ - съответно 20.6 и 16.9%. \r\nЖулиета НИКОЛОВА", "date": "2018.02.15", "title": "Добрич: Според статистиката в областта през последните години преобладават микропредприятията"}
{"url": "http://www.focus-news.net/news/2018/02/15/2488832/reuters-aleksey-navalni-saobshti-za-blokirane-na-dostapa-do-negoviya-uebsayt.html", "text": "Руският опозиционен лидер Алексей Навални съобщи в четвъртък, че интернет доставчиците в страната са започнали да блокират достъпа до неговия уебсайт, предава Reuters.\r\nНавални сподели в социалните медии, че миналата седмица регулаторният орган Роскомнадзор е предупредил, че ще блокира достъпа до сайта му въз основа на съдебна заповед, получена от милиардера Олег Дерипаска, освен ако от страницата не бъдат премахнати определени материали.\r\nПо-рано Дерипаска обвини критика на Кремъл в разпространяване на лъжи за него.Тереза Герова", "date": "2018.02.15", "title": "Reuters: Алексей Навални съобщи за блокиране на достъпа до неговия уебсайт"}
{"url": "http://www.focus-news.net/news/2018/02/15/2488857/veliko-tarnovo-registriran-e-parviyat-sluchay-na-spin-za-godinata-v-oblastta.html", "text": "Регистриран е първия случай на СПИН за годината в област Велико Търново. Това съобщи за Радио „Фокус“ – Велико Търново д-р Анастасия Анастасова, завеждащ Кабинета за анонимно и безплатно консултиране и изследване за СПИН (КАБКИС) в Регионалната здравна инспекция. Тя посочи, че болестта е установена по време на специализирано изследване през месец януари. Лицето не е изследвано в лабораториите на РЗИ. Пациентът е във възрастовата група от 40 до 45 години и е от мъжки пол.\r\nД-р Анастасова посочи, че дейността на КАБКИС е ежедневна. Работното време на кабинета е всеки делничен ден, от 08.30 до 16.00 часа, с обедна почивка от 12.30 до 13.00 часа. Мобилният медицински кабинет на РЗИ – Велико Търново също продължава своята дейност, обикаляйки всички населени места от областта. Експертите ще проведат редица кампании до края на календарната година. Ще бъде отбелязан Международният ден за съпричастност с болните от СПИН – 21 май. Отново ще бъде организирана лятна кампания анти СПИН кампания, както и инициативи по повод 1-ви декември – Световният ден за борба със СПИН.\r\nНадежда КРЪСТЕВА", "date": "2018.02.15", "title": "Велико Търново: Регистриран е първият случай на СПИН за годината в областта"}
{"url": "http://www.focus-news.net/news/2018/02/15/2488844/vitseprezidentat-iliyana-yotova-i-poslanikat-na-indiya-n-pr-pudzha-kapur-obsadiha-dvustrannoto-satrudnichestvo.html", "text": "Вицепрезидентът Илияна Йотова и посланикът на Индия Нейно Превъзходителство Пуджа Капур обсъдиха сферите на сътрудничество между България и Индия и неизползвания потенциал в двустранните контакти на среща на „Дондуков“ 2. Това съобщиха от прессекретариата на държавния глава.\r\n„През годините са създадени много механизми за двустранно сътрудничество, но те не са изпълнени докрай със съдържание“, отбеляза вицепрезидентът и добави, че за България са много важни икономическите връзки с една от най-бързо развиващите се икономики в света. По думите на Илияна Йотова много по-интензивни могат да бъдат контактите на двете страни в сферата на образованието, здравеопазването, енергетиката и туризма. \r\n„България е мястото, където се срещат Азия и Европа“, заяви Н. Пр. Пуджа Капур и сподели прекрасните си впечатления от страната и народа ни. „България може да бъде добър лобист на Индия сред европейските партньори“, посочи вицепрезидентът.  \r\nПосланикът на Индия отправи покана към вицепрезидента да бъде почетен гост на отбелязването на Международния ден на йогата на 21 юни в София. „Честването на тази дата е чудесен повод да покажем Вашата страна в България“ – с тези думи Илияна Йотова прие поканата.", "date": "2018.02.15", "title": "Вицепрезидентът Илияна Йотова и посланикът на Индия Н. Пр. Пуджа Капур обсъдиха двустранното сътрудничество"}
{"url": "http://www.focus-news.net/news/2018/02/15/2488860/ek-sotsialnite-medii-da-polozhat-poveche-usiliya-za-zashtita-na-potrebitelite.html", "text": "Дружествата в областта на социалните медии трябва да положат повече усилия, за да изпълнят исканията, отправени през март миналата година от Европейската комисия и органите за защита на потребителите на държавите членки, за спазване на правилата на ЕС за защита на потребителите. Промените, които са направили Facebook, Twitter и Google +, за да приведат своите условия за ползване в съответствие с правилата на ЕС за защита на потребителите, са публикувани днес. Това съобщиха от представителството на Европейската комисия (ЕК) в България. \r\nОт тези промени ще се възползват вече повече от четвърт милиард потребители в ЕС, които използват социални медии. Гражданите няма повече да бъдат принуждавани да се отказват от задължителни права, като например правото да върнат покупка, направена онлайн; те ще могат да подават жалбите си в Европа, а не в Калифорния; и платформите, подобно на доставчиците на офлайн услуги, ще поемат своя справедлив дял от отговорност към потребителите в ЕС. Промените обаче само частично отговарят на изискванията съгласно правото на ЕС за защита на потребителите. \r\nДокато последните предложения на Google изглеждат в съответствие с исканията, отправени от органите за защита на потребителите, Facebook и в по-голяма степен Twitter само частично са разрешили важни въпроси във връзка с отговорността им и начина на уведомяване на потребителите относно евентуално премахване на съдържание или прекратяване на договор. \r\nЩо се отнася до процедурата за „уведомяване и действие“, която органите за защита на потребителите използват, за да съобщят за наличието на незаконно съдържание и да поискат премахването му, промените, въведени от някои дружества, са недостатъчни.", "date": "2018.02.15", "title": "ЕК: Социалните медии да положат повече усилия за защита на потребителите"}
{"url": "http://www.focus-news.net/news/2018/02/15/2488859/haskovo-vazmozhni-sa-vremenni-prekasvaniya-v-programata-na-radio-fokus-v-haskovo-na-chestota-1004-mhz-po-tehnicheski-prichini.html", "text": "Възможни са временни прекъсвания в програмата на Радио „Фокус“ в Хасково на честота 100.4 MHz, поради технически причини. До средата на утрешния ден излъчването ще бъде възстановено. \r\nИзвиняваме се за причиненото неудобство. Може да слушате Радио „Фокус“ и онлайн на адрес: focus-radio.net.", "date": "2018.02.15", "title": "Хасково: Възможни са временни прекъсвания в програмата на Радио „Фокус“ в Хасково на честота 100.4 MHz по технически причини"}
{"url": "http://www.focus-news.net/news/2018/02/15/2488863/varna-10-previsheniya-na-srednodnevnata-norma-za-fini-prahovi-chastitsi-sa-registrirani-v-grada-prez-yanuari.html", "text": "10 превишения на среднодневната норма за фини прахови частици от 50 мкг/м3 са регистрирани от Регионалната инспекция по околната среда и водите (РИОСВ) във Варна през януари. Това съобщиха за Радио „Фокус“ – Варна от пресцентъра на инспекцията. Регистрираните стойности са в границите от 52,48 мкг/м3 до 80,38 мкг/м3. Всички превишения са регистрирани през месец януари. Най-високата отчетена стойност е на 26 януари -80,38 мкг/м3 , а най-ниската – на 6 януари – 52,48 мкг/м3, допълниха от екоинспекцията.\r\nПри изисквания на Световната здравна организация (СЗО) от 35 денонощия за една година, превишението на количеството на фините прахови частици във Варна през 2017 година е само 26 дни.\r\nПо данни на РИОСВ фините прахови частици са основен замърсител на въздуха във Варна. Контрол на качеството на атмосферния въздух във Варна се извършва чрез постоянни пунктове за мониторинг, които са част от Националната автоматична система за екологичен мониторинг. В момента функционира един пункт, разположен в СОУ „Ангел Кънчев“ в Цветния квартал. Станцията регистрира данни в реално време на основните показатели, характеризиращи качеството на атмосферния въздух, а именно озон, въглероден оксид, азотен диоксид, серен диоксид и фини прахови частици.\r\n„В момента в районите на многобройните ремонти на улиците във въздуха има съдържание на прах, но това е локално замърсяване и той се утаява в близост до участъците. Безспорно в периода на реализацията на този грандиозен за Варна проект ще бъде причинено неудобство и дискомфорт както за пешеходците, така и за шофьорите, но облекчаването на транспортния трафик значително ще допринесе за по-чист въздух на варненци“, допълниха от Регионалната инспекция по околната среда и водите във Варна.\r\nОт РИОСВ посочиха също, че за намаляване нивата на замърсителите в атмосферния въздух, съгласно нормативните изисквания, Община Варна реализира програма, в която са предвидени редица мерки, които трябва да бъдат взети по отношение на основните сектори – битово отопление и транспорт, източници на замърсяване с фини прахови частици. Целта е да бъде постигнато необходимото качество на атмосферния въздух, а именно увеличаване на потреблението на природна газ, повишаване на енергийната ефективност и саниране на сграден фонд, подобряване на организацията на движението, изграждане на нови паркинги, велосипедни алеи, почистване и реконструкция на пътна и улична мрежа, увеличаване чистотата на машинно и ръчно мокро миене на улична мрежа и др.\r\nРИОСВ извършва контрол на качеството на атмосферния въздух чрез постоянни и временни пунктове за мониторинг и контролира изпълнението за мерките, заложени в програмата. В случай на неизпълнение на мерките в програмите, с изменението на Закона за чистотата на атмосферния въздух от 22 декември 2015 г., кметовете на общини или длъжностните лица, които не са изпълнили задълженията си по организиране на изпълнението им, подлежат на санкциониране, уточниха от инспекцията.\r\nМарияна ВАЛЕНТИНОВА", "date": "2018.02.15", "title": "Варна: 10 превишения на среднодневната норма за фини прахови частици са регистрирани в града през януари"}
{"url": "http://www.focus-news.net/news/2018/02/15/2488798/stanislav-stanilov-obedineni-patrioti-reaktsiyata-na-boyko-borisov-za-istanbulskata-konventsiya-pokazva-che-ima-zdrav-politicheski-instinkt.html", "text": "Реакцията на Бойко Борисов за Истанбулската конвенция показва, че той има здрав политически инстинкт. Че се вслушва в съветите на своите коалиционни партньори и реагира по-най добрия начин. Това каза пред журналисти в Народното събрание депутатът от „Обединени патриоти“ Станислав Станилов по повод вчерашните изказвания на премиера Бойко Борисов за Истанбулската конвенция, предаде репортер на Агенция „Фокус“. „Българското общество не е подготвено да гласува за Истанбулската конвенция. То има такива нагласи, че едва ли някога Конвенцията ще бъде прекарана пред Народното събрание и едва ли ще бъде приета“, заяви той. „Ние сме такива, каквито ни е създала историята и не можем да бъдем други“, коментира Станислав Станилов. „Не ме изненадва реакцията на премиера. Той много пъти реагира по този начин - тръгва с идея и като види, че обществото е против, дава обратен ход и е прав“, каза още той. „Трус в коалицията ГЕРБ- „Обединени патриоти“ няма. Има определени противоречия вътре в коалицията“, заяви депутатът. „Ако сте следили политиката от 25 години насам, във всички коалиции има противоречия, които се изглаждат вътре, а отвън политиката остава една и съща“, коментира той. \r\nБиляна ИВАНОВА", "date": "2018.02.15", "title": "Станислав Станилов, „Обединени патриоти“: Реакцията на Бойко Борисов за Истанбулската конвенция показва, че има здрав политически инстинкт"}
{"url": "http://www.focus-news.net/news/2018/02/15/2488858/petar-kichashki-komisiya-za-zashtita-ot-diskriminatsiya-shte-izvarshim-predvaritelno-prouchvane-otnosno-proyavi-na-nasilie-nad-detsata-v-tsentara-za-nastanyavane-ot-semeen-tip-v-s-borovan.html", "text": "Комисията за защита от дискриминация (КЗД) ще извърши предварително проучване относно прояви на насилие над децата в Центъра за настаняване от семеен тип в с. Борован, каза за Радио „Фокус“ – Видин Петър Кичашки, член на комисията. Кичашки посочи, че вчера, 14 февруари, той е внесъл доклад за нарушенията в Борован и всички членове на КЗД са го приели единодушно и още в същия ден е започнала процедурата по образуване на преписка. \r\n„Предстои председателят на КЗД да назначи състав, който ще започне предварително проучване съгласно закона, след което ще насрочи и публично заседание. Комисията ще излезе с решение за това има ли наличие на дискриминация. „Ако се установи, че има дискриминация, ще бъдат наложени санкции и принудителни административни мерки“, каза Петър Кичашки. Той посочи и аргументите за внасянето на доклад в КЗД. „В излъчения в национален ефир запис на тормоз над деца, лишени от родителски грижи, в Центъра за настаняване от семеен тип в Борован видяхме насилие над деца, за които няма кой да се застъпи. Тези, които са призвани да се застъпват за тях, да ги подкрепят, се държат по недопустим начин. Освен физическото насилие, за което се е самосезирала и прокуратурата, има и вербални нападки, които се чуват в клипа, има обиди, които сочат за проява на дискриминационно отношение към деца, които са лишени от родителска грижа“, заяви Петър Кичашки. \r\nТой допълни, че по закон срокът за извършване на за предварителното проучване е около месец, след което се насрочва публично заседание и трябва да бъде постановено решение.\r\nАнна ЛОЗАНОВА", "date": "2018.02.15", "title": "Петър Кичашки, Комисия за защита от дискриминация: Ще извършим предварително проучване относно прояви на насилие над децата в Центъра за настаняване от семеен тип в с. Борован"}
{"url": "http://www.focus-news.net/news/2018/02/15/2488864/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Предаването „Асеновград – Богоизбран пред портите на Родопите“ по Радио „Фокус“ – Пловдив тази седмица посвещаваме на 145-та годишнина от гибелта на Апостола на свободата Васил Левски – идеал и идол на българския народ, изписал с незаличими букви името си в многовековната ни история. За пореден път Община Асеновград организира поредица от събития, посветени на годишнина от обесването на героя, но за първи път програмата ще бъде уникална по своя мащаб. Организатори на поклонението пред паметта на Апостола на свободата са Община Асеновград, Архиерейското наместничество, Военно формирование 24490, Градската библиотека и читалището, носещи името на Паисий Хилендарски. Програмата ще ни представи в детайли Даниела Костова, главен експерт в отдел „Култура“ на Общината.\r\nРазлиствайки страниците на предвидените мероприятия, ще ви срещнем с режисьора на филма „Лъвский: европеец в българско” Искрен Красимиров, който ще запитаме колко трудно е да се направи филм за Апостола, имайки предвид неразрушимия ореол около образа на националния герой. От Ваня Кушева, председател на НЧ „Св. преп. Паисий Хилендарски”, ще научим как представителите на литературен клуб „Орфей” при културната институция ще станат част от събитията по повод 145 години от обесването на Васил Левски. С нея ще коментираме също колко силна е връзката на младите с историята, как те я възприемат и дали проявяват желание да се включват в културни мероприятия.\r\nВ последните минути на предаването днес ще се насочим и към една социална институция в Асеновград, носеща името на Васил Левски, а именно Центъра за подкрепа и личностно развитие. Колко голяма отговорност е да се грижиш за развитието на децата под зоркия поглед на Апостола? Как младите пренасят и превеждат наследството на Левски през годините и как възприемат личността му? Наш събеседник по темата ще е Георги Анастасов, директор на Центъра за подкрепа и личностно развитие „Васил Левски“ в Асеновград.\r\nРазбира се, днес ще си припомним и някои от заветите на Левски, повече от актуални и към днешна дата.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.02.15", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/02/15/2488865/1-ton-prekursor-za-proizvodstvoto-na-sintetichni-narkotitsi-zadarzhaha-mitnicheski-sluzhiteli-na-aerogara-sofiya.html", "text": "1000 кг прекурсор за производството на синтетични наркотици (амфетамин/метаамфетамин) задържаха митнически служители от Митница Аерогара София - отдел „Борба с наркотрафика\". Това съобщиха от Агенция \"Митници\".\r\nНа 1 февруари 2017 г., при извършване на проверка на карго пратка, пристигнала на Летище София от Виетнам през Москва, митническите служители от Митница Аерогара София - отдел „Борба с наркотрафика\" установяват, че четиридесетте колета на пратката, съдържащи бяло прахообразно вещество, са декларирани като химическа субстанция (potassium salicylate), която има легално приложение във фармацията като противовъзпалително средство. С оглед риска от трафик на прекурсори от този регион  към страните от ЕС, съгласно правомощията на митническите служители по Закона за митниците, е извършен  физически контрол и е взета представителна проба от веществото, която е изпратена за анализ в  Централна митническа лаборатория. При извършената лабораторна експертиза е установено, че веществото представлява прекурсор за производство на амфетамин/метамфетамин - вещества, присъстващи в Приложение 1 на Закона за контрол върху наркотичните вещества и прекурсорите. Под надзора и ръководството на Софийска градска прокуратура по случая се провежда досъдебно производство за престъпление по чл. 242 ал.3 от НК.", "date": "2018.02.15", "title": "1 тон прекурсор за производството на синтетични наркотици задържаха митнически служители на Аерогара София"}
{"url": "http://www.focus-news.net/news/2018/02/15/2488862/hyuriet-ministrite-na-otbranata-na-turtsiya-i-sasht-pak-ne-se-razbraha-za-siriyskite-kyurdi.html", "text": "Министърът на националната отбрана на Турция Нуреттин Джаникли разговаря с министъра на отбраната на САЩ Джеймс Матис, след това направи зашеметяващи и многозначителни изявления, пише вестник „Хюриет”. По време на срещата Джеймс Матис е дал уверения, че САЩ могат да накарат Отрядите за народна самозащита (ОНС) на сирийските кюрди да се сражават срещу Кюрдската работническа партия (ПКК). „Ние пък му казахме, че това въобще няма как да стане и че никога няма да бъде възможно ОНС да се отделят от структурите на ПКК. Особено пък, че е съвсем нереалистично да бъдат накарани сирийските кюрди да се сражават срещу ПКК. Защото и двете организации се управляват от едно и също място. Американците обаче приемат по друг начин нещата. Те смятат, че ще може да разделят и разграничат ОНС от ПКК. А по този начин приемат, че ще могат да отдалечат голямата опасност - от наша гледна точка. … Освен това им казахме, че единствено Турция води директно борба с ДАЕШ. Всички други държави, включително и САЩ , водят борбата с ДАЕШ чрез посредници.”, обяснява още турският министър на националната отбрана, цитиран от „Хюриет”.. Георги Димов", "date": "2018.02.15", "title": "\"Хюриет\": Министрите на отбраната на Турция и САЩ пак не се разбраха за сирийските кюрди"}
{"url": "http://www.focus-news.net/news/2018/02/15/2488856/gratskite-protestite-sreshtu-ponyatieto-makedoniya-v-spora-sas-skopie-ako-e-neobhodimo-shte-bade-organiziran-i-treti-miting-koyto-shte-bade-tsunami.html", "text": "Организаторите на двата митинга (в Солун и Атина) срещу включването на името „Македония“ в уреждането на спора за името на северния гръцки съсед предупредиха, че ако се наложи ще бъде организиран и трети протест, който няма да бъде „спокойно море от хора, а цунами“, предава скопската електронна медия МЕТА.\r\nВ изявление в социалната мрежа „Фейсбук\" организаторите заявяват, че на митингите от 21 януари и 4 февруари „гръцкият народ си каза своето\", а именно, че никой не може от негово име да даде „правото на Скопие да се нарича Горна Македония или Нова Македония\".\r\n„Двата митинга се проведоха един след друг, набързо и внезапно, но народът дойде и каза „НЕ“ на онези, които изкривяват историята\", се казва в изявлението. В текста се допълва, че „при необходимост ще се организира и трети митинг, ако правителството и политиците продължават да настояват за съставно име, което ще съдържа термина „Македония\" или производен на него, но този митинг няма да бъде спокойно море от хора, а цунами“. Тереза Герова", "date": "2018.02.15", "title": "Гръцките протестите срещу понятието „Македония“ в спора със Скопие: Ако е необходимо, ще бъде организиран и трети митинг, който ще бъде „цунами“"}
{"url": "http://www.focus-news.net/news/2018/02/15/2488866/pazardzhik-oblastniyat-upravitel-stefan-mirev-varna-za-novo-razglezhdane-4-resheniya-na-obshtinski-savet-septemvri.html", "text": "Областният управител на Пазарджик Стефан Мирев върна за ново обсъждане решенията на Общински съвет-Септември от проведената сесия на 7 февруари 2018 година, съобщи за Радио „Фокус“ – Пазарджик Мария Ловчинова от Областната администрация. Тя уточни, че със заповед на областния управител Стефан Мирев се връщат за ново обсъждане четири  решения на Общински съвет Септември. „Така приетите решения са незаконосъобразни поради нарушение на правилата, установени с Правилника за организацията на дейността на Общински съвет Септември и взаимодействието му с общинска администрация“, обясни Ловчинова. Тя допълни, че върнатите за ново обсъждане решения не влизат в сила и следва да бъдат разгледани от Общински съвет-Септември в 14-дневен срок от получаване на заповедта на областния управител.„Фокус“ припомня, че сред върнатите решения е и това за изтегляне на 1,5 милиона лева заем за погасяване на просрочени от Общината задъжения към доставчици, а за обезпечаване на кредита се ипотекират сгради, които са публична, а не частна общинска собственост.\r\nВаня НИКОЛОВА", "date": "2018.02.15", "title": "Пазарджик: Областният управител Стефан Мирев върна за ново разглеждане 4 решения на Общински съвет-Септември"}
{"url": "http://www.focus-news.net/news/2018/02/15/2488869/kyustendil-40-paralelki-byaha-utvardeni-za-darzhaven-plan-priem-za-novata-uchebna-godina-v-oblastta.html", "text": "40 паралелки бяха утвърдени за държавен план-прием за новата учебна година в областта. Това стана на заседание на действащата областна комисия по заетост, предаде репортер на Радио „Фокус” – Кюстендил. Паралелките се отнасят за учениците, завършили основно образование. 23 са паралелките за професионално образование, а останалите са профилирани паралелки. 19 са паралелките за Община Кюстендил, а 16 за Община Дупница. В Бобов дол и Кочериново ще има две паралелки, а в Сапарева баня – 1 паралелка. Включени са 5 паралелки за професионално образование в дуална система на обучение. Две от паралелките са в Кюстендил, а останалите в Дупница. В Кюстендил ще се обучават по професиите моделиер технолог на облекло, строителен техник и машинен техник. В Дупница обучението е по професия лаборант, машинен техник и моделиер на облекло. Предложени са няколко нови професии за обучение в гимназиите. Сред тях са за агро еколог и техник растениевъд, машинен и строителен техник, оперативен счетоводител, лаборант, готвач, производство на кулинарни изделия и напитки.\r\nВенцеслав ИЛЧЕВ", "date": "2018.02.15", "title": "Кюстендил: 40 паралелки бяха утвърдени за държавен план-прием за новата учебна година в областта"}
{"url": "http://www.focus-news.net/news/2018/02/15/2488873/blagoevgrad-s-interesna-programa-obshtinata-otbelyazva-26-godini-ot-obyavyavaneto-na-natsionalen-park-rila-za-zashtitena-teritoriya.html", "text": "Национален парк „Рила“ отбелязва 26-годишнината си от обявяването на защитена територия с множество инициативи и богата програма, съобщиха от пресцентъра на Община Благоевград.  Мероприятията ще се проведат от 20 до 26 февруари в Благоевград под надслов Дни на Национален парк „Рила“. Честванията се организират съвместно с дирекция „Национален парк Рила“, Община Благоевград, Регионален исторически музей-Благоевград, Регионален телевизионен център-Благоевград, Регионално управление на образованието- Благоевград, Център за личностно и творческо развитие на децата на Благоевград. \r\nДни на Национален парк „Рила“ започват с Екологични образователни програми за НП „Рила“, които ще се проведат от 20 февруари до 22 февруари в РИМ-Благоевград от 10.00 часа. На 22 февруари от 10.00 часа в Градска художествена галерия ще се проведе Еко-работилница и изложба с рисунки от IV Национален ученически конкурс „Национален парк „Рила“ - познат и непознат“. Отбелязването на 26-годишнината на НП „Рила“ продължава на 23 февруари в Регионален исторически музей - Благоевград с постановката „Приключенията на прилепа Дарки“, която ще започне в 14.00 часа. Участие в представлението ще вземат деца от ДЮТ „Щурчо“ към ЦЛТРДБ. Дни на отворени врати в Посетителски център за Национален парк „Рила“ в Паничище и Посетителски-информационен център – гр. Самоков ще приемат всеки желаещ на 24 и 25 февруари от 09.30 часа. В зала „22 септември“ - Благоевград на тържествена церемония по повод 26 години Национален парк „Рила“ ще бъде представен юбилеен филм „Национален парк Рила и зоната на вечните снегове“. Ще бъде подредена юбилейна експозиция под надслов „Национален парк Рила - ретроспекция“. За официалната церемония има и подготвена музикална програма. \r\nНационален парк „Рила“ е най-големият от трите национални парка на територията на България. Обявен е на 24 февруари 1992 г. Паркът обхваща територия с площ над 81 046 хектара в централните и най-високи части на планина Рила. Той е създаден с цел запазване на комплекси от саморегулиращи се екосистеми и присъщото им биоразнообразие, природни местообитания на редки и застрашени видове и съобщества, характерни и забележителни пейзажи и обекти на неживата природа, които имат световно значение за науката и културата. От територията на парка извират едни от най-дългите и пълноводни реки на Балканския полуостров – Марица, Искър и Места. Паркът се простира между 800 и 2925 м надморска височина и на неговата територия са разположени над 120 естествени езера, повечето с ледников произход. \r\nНа територията на парка се намират четири български резервата – „Парангалица”, „Централен Рилски резерват“, „Ибър“ и „Скакавица“. Национален парк Рила е една от най-големите защитени територии в Европа. Резерват „Парангалица“ е част от световната мрежа на биосферни резервати по програмата на ЮНЕСКО „Човек и биосфера“.", "date": "2018.02.15", "title": "Благоевград: С интересна програма общината отбелязва 26 години от обявяването на Национален парк „Рила“ за защитена територия"}
{"url": "http://www.focus-news.net/news/2018/02/15/2488872/kyustendil-v-oblastta-masovo-se-tarsyat-rabotnitsi-za-shivashkata-promishlenost-v-sferata-na-uslugite-i-na-targoviyata.html", "text": "Масово се търсят работници за шивашката промишленост, в сферата на услугите и на търговията. Това каза пред журналисти Светослава Поповска, директор на Регионална дирекция по заетостта – Благоевград, предаде репортер на Радио „Фокус” – Кюстендил. По думите й за областта са обявени много свободни работни места в сферата на дървопреработването. По данни на дирекцията нивото на безработица в областта е 9%, а броят на регистрираните безработни лица е 5 090. Само за Община Кюстендил равнището на безработица е 10,8 %. „Има тенденция за намаляване на общия брой на регистрираните безработни лица. Тази тенденция е за цялата 2017 година”, каза Поповска. По думите й към момента се провежда анкетно проучване сред бизнеса, касаещо необходимостта от кадри. Резултатите от това проучване ще бъдат обобщени през месец март, когато ще може да се каже от какви точно работници се нуждаят фирмите в региона. Тези резултати ще може да се ползват и при планирането на специалностите за изучаване в професионалните и профилирани училища.\r\nВенцеслав ИЛЧЕВ", "date": "2018.02.15", "title": "Кюстендил: В областта масово се търсят работници за шивашката промишленост, в сферата на услугите и на търговията"}
{"url": "http://www.focus-news.net/news/2018/02/15/2488870/ministar-nikolay-nankov-na-26-mart-startirame-s-diskusiite-za-rayoniraneto-na-stranata-prez-2018-godina-tryabva-da-vzemem-ekspertnoto-i-politicheskoto-reshenie.html", "text": "На 26 март стартираме с дискусиите за районирането на страната. През 2018 година трябва да вземем експертното, а в края на годината и политическото решение. Това каза министърът на регионалното развитие и благоустройство Николай Нанков на заседание на парламентарната регионална комисия, предаде репортер на Агенция „Фокус“. „Пред България предстои ново райониране, то не трябва да притеснява гражданите от гледна точка на промяна на граници“, посочи той. „Почти няма страна в ЕС, в която районите за планиране и развитие, да са със имена, свързани с посоките“, коментира Николай Нанков. „През март и април на няколко форума ще бъдат поканени академичната общност, колегите от президентството и неправителствения сектор и ще подложим на дискусия основните варианти за районирането“, обясни регионалният министър. „Районирането не променя по никакъв начин подкрепата на т.нар. „изостанали райони“, каза още той.\r\nБиляна ИВАНОВА", "date": "2018.02.15", "title": "Министър Николай Нанков: На 26 март стартираме с дискусиите за районирането на страната, през 2018 година трябва да вземем експертното и политическото решение"}
{"url": "http://www.focus-news.net/news/2018/02/15/2488874/vezhdi-rashidov-se-sreshtna-s-rakovoditelite-na-evropeyski-organizatsii-za-zashtita-na-avtorskite-prava.html", "text": "Председателят на Комисията по културата и медиите Вежди Рашидов се срещна днес в Народното събрание с ръководителите на европейски организации за защита на авторските права в областта на музиката и аудиовизията. Това съобщиха от пресцентъра на ПП ГЕРБ. На срещата присъстваха още депутатите от ПГ на ГЕРБ Данаил Кирилов, Диана Саватева, Тома Биков, Евгени Будинов и Лъчезар Иванов, както и представители на СЕМ и на български организации за защита на авторското право.\r\nГостите представиха новата законодателна рамка на Европейския парламент, която защитава труда на творците. Предвижда се разширяване на ангажиментите към плащане на авторски права и от цифровите платформи. Генералният директор на Международната конфедерация на дружествата на авторите и композиторите Гади Орон и генералната директорка на  Европейската група на дружествата на композитори и автори Вероник Деброс  изразиха увереност, че българската държава ще подкрепи творческия сектор. Деброс изрази възхищението си  изложбата на тракийските съкровища  в Лувъра и надеждата, че страната ни по същия начин ще защитава съвременните творчески индустрии.\r\nДанаил Кирилов и Вежди Рашидов увериха гостите, че България има амбицията да приложи в законодателството си всички изисквания на ЕС за защита на авторски права.", "date": "2018.02.15", "title": "Вежди Рашидов се срещна с ръководителите на европейски организации за защита на авторските права"}
{"url": "http://www.focus-news.net/news/2018/02/15/2488861/usa-today-streletsat-ot-florida-e-zadarzhan-po-obvinenie-za-umishleno-ubiystvo-na-17-dushi.html", "text": "Деветнадесетгодишният Никълъс Круз, който откри стрелба в училище в американския щат Флорида, е задържан по обвинение в умишлено убийство, след като отне живота на 17 души, съобщава вестник USA Today.\r\nМладежът, който миналата година е бил изключен от учебното заведение заради сбиване, се завърна в гимназията в градчето Паркленд, за да търси отмъщение. Крус е задържан недалеч от дома си, разположен близо до училището, където откри безразборна стрелба. Източник от правоохранителните органи, пожелал анонимност, потвърди, че нападателят е бил разпознат по време на атаката. \r\nПолицията съобщи, че първоначално Крус е бил отведен в болница заради затруднения с дишането, след което е подложен на разпит в управлението на шерифа на окръг Броуърд,\r\nМеждувременно бе потвърдено, че при стрелбата са убити 17 души, включително училищен треньор, който се е опитал да предпази учениците си. Общо 14 души са настанени в болница за лечение.Тереза Герова", "date": "2018.02.15", "title": "USA Today: Стрелецът от Флорида е задържан по обвинение за умишлено убийство на 17 души"}
{"url": "http://www.focus-news.net/news/2018/02/15/2488871/gazeta-express-kosovo-i-cherna-gora-sa-postignali-saglasie-za-prerazglezhdane-na-sporazumenieto-za-demarkatsiya-na-granitsatai.html", "text": "По данни на електронното издание Gazeta Express Косово и Черна гора са постигнали съгласие за запечатване на сделката за демаркация на границата. Посещението на министър-председателя на Черна гора Душко Маркович в Прищина се очаква да завърши с подписването на споразумение, което ще даде възможност на Косово да ратифицира договора от 2015 г. \r\nЧерна гора вече е ратифицирала споразумението и отхвърля предоговарянето му. Но визитата на Маркович в Прищина се очаква най-накрая да реши въпроса за демаркацията. Парламентът в Косово не е ратифицирал споразумението поради съпротивата на опозиционните партии, които твърдят, че в настоящия си вид той води до загубата над 8000 хектари косовска земя. Нерешният граничен спор възпрепятства либерализирането на визовия режим с държавите от Шенгенското пространство, припомнят от редакцията. \r\nДоверен източник съобщи за изданието, че Прищина и Подгорица са съгласни въпросът за уреждането на спора да бъде разгледан отново през следващите дни, за да се постигне приемливо решение. „Двете страни се споразумяха за интензивна комуникация през следващите дни на всички нива, за да видят възможните грешки, допуснати по време на очертаването на границата между двете страни. Това ще даде възможност на Косово да ратифицира демаркацията в парламента. Целият този процес най-вероятно ще приключи през февруари\", разкри високопоставен служител. \r\nПремиерът Маркович по време на съвместна пресконференция с косовския си колега Рамуш Харадинай заяви в сряда, че за Черна гора споразумението е уредено, но иска да покаже „добра воля за намиране на изход“ от спора.Тереза Герова", "date": "2018.02.15", "title": "Gazeta Express: Косово и Черна гора са постигнали съгласие за преразглеждане на споразумението за демаркация на границата?"}
{"url": "http://www.focus-news.net/news/2018/02/15/2488877/varna-sadat-nalozhi-uslovna-prisada-po-barzo-proizvodstvo-sreshtu-mazh-dal-podkup-na-granichni-sluzhiteli.html", "text": "Съдът във Варна наложи условна присъда за подсъдим, предаден на съд за подкуп на гранични служители по бързо производство. Само седмица след внасяне на обвинителния акт срещу 38-годишния Васил Д. от Белослав, днес състав на Варненския окръжен съд му наложи наказание лишаване от свобода за срок от 1 година и 6 месеца, чието изтърпяване е било отложено с 3-годишен изпитателен срок. Това саъобщиха от пресцентъра на Апелативна прокуратура-Варна. Подсъдимият се признал за виновен и поискал делото срещу него да се гледа при условията на съкратено съдебно следствие с цел наказание, намалено с една трета. Така след редуциране на наказанието му съдът му наложил общо 1 година лишаване от свобода с 3-годишен изпитателен срок и глоба от 100 лева. \r\nНа 1 февруари 2018 г. служители на Граничното полицейско управление при Регионалната дирекция „Гранична полиция“ в Бургас извършили проверка на автомобил, след като установили, че колата е със стикер на задължителната застраховка „Гражданска отговорност“ с изтекъл срок. Поискали от водача на автомобила да представи свидетелство за управление на МПС. Подсъдимият Васил В. заявил, че никога не е притежавал  шофьорска книжка, което се потвърдило и от направената справка. \r\nГраничните полицаи повикали екип на Четвърто РУ на МВР, за да бъдат съставени актове за административни нарушения на Васил В. \r\nПодсъдимият поискал да почерпи, да плати, но да избегне съставянето на актове. След като молбите му не помогнали, той хвърлил банкнота от 50 лева в служебния автомобил. Така срещу него било образувано бързо производство за извършено престъпление по член 304 а от НК – за даден подкуп на полицейски орган.", "date": "2018.02.15", "title": "Варна: Съдът наложи условна присъда по бързо производство срещу мъж, дал подкуп на гранични служители"}
{"url": "http://www.focus-news.net/news/2018/02/15/2488876/darzhavniyat-glava-rumen-radev-shte-bade-na-ofitsialno-poseshtenie-v-republika-makedoniya.html", "text": "На 16 и 17 февруари държавният глава Румен Радев ще бъде на официално посещение в Република Македония, по покана на президента Георге Иванов. Това съобщиха от прессекретариата на президента. По време на визитата си българският президент ще проведе срещи с държавния глава на Република Македония Георге Иванов, с министър-председателя Зоран Заев и с председателя на Събранието на Република Македония Талат Джафери.  Ключови теми на посещението ще бъдат изпълнението на Договора за приятелство, добросъседство и сътрудничество, ратифициран от Република България и Република Македония, както и подкрепата на България за европейската и евроатлантическата интеграция на Република Македония. Ще бъдат обсъдени и мерките за засилване на търговско-икономическия, културния и образователния обмен между двете държави, както и съвместните проекти за транспортна и инфраструктурна свързаност. \r\nПрез първия ден на визитата си Румен Радев ще поднесе цветя на гроба на Гоце Делчев в православната църква „Свети Спас“ в Скопие. На 17 февруари президентът ще участва във форум с участието на ръководствата на стопанските камари на двете държави. В програмата на президента са предвидени и разговори с лидери на парламентарно представени политически партии в Македония.\r\nВ ръководената от държавния глава делегация участват представители на изпълнителната, законодателната и местната власти, на българското православно духовенство, както и на българските стопански камари.", "date": "2018.02.15", "title": "Държавният глава Румен Радев ще бъде на официално посещение в Република Македония"}
{"url": "http://www.focus-news.net/news/2018/02/15/2488875/ria-novosti-vanshnoto-ministerstvo-v-moskva-dopusna-vazmozhnostta-za-petima-zaginali-ruski-grazhdani-pri-udarite-na-sasht-v-siriya.html", "text": "В резултат на ударите на водената от САЩ международна коалиция срещу „Ислямска държава“ в провинция Дейр ез-Зор от 7 февруари може да са загинали петима руски граждани. Това съобщиха от Министерството на външните работи на Руската федерация, предава РИА Новости.\r\n„Има и пострадали, но всичко това изисква проверка, в частност, на първо място, на тяхното гражданство – дали са граждани на Русия или други страни“, отбеляза говорителят на външнополитическото ведомство в Москва Мария Захарова. Същевременно тя бе категорична, че не става въпрос за руски военнослужещи. Медийните съобщения в тази връзка Захарова определи като „класическа дезинформация“.Тереза Герова", "date": "2018.02.15", "title": "РИА Новости: Външното министерство в Москва допусна възможността за петима загинали руски граждани при ударите на САЩ в Сирия"}
{"url": "http://www.focus-news.net/news/2018/02/15/2488868/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ ще ни гостува археологът д-р Светла Петрова, която ше ни разкаже за археологическите разкопки край село Червен брег. Община Дупница започна подготвителни дейности за рекултивация на закритото в началото на тази година общинско сметище. За тази цел вече е извършено първоначално обследване, предстои и изготвянето на проект, чрез който да бъде извършена не само същинската рекултивация на депото, но и да бъде изградена инсталация, чрез която ще се извлекат отпадъци, подлежащи на повторно оползотворяване. По темата ще чуем зам.- кмета Красимир Георгиев. В края на предаването ще обърнем внимание на основните новини от изминаващата вече седмица, свързани с общината.\r\nАко и вие, нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, можете да ни позвъните на телефон 0885 303 373 и 073/ 88-55-81 ,или да ни пишете на е-майл: pirin@focus-news.net. Можете да поставяте и въпроси от различни естество, които касаят Дупница, а ние ще ги отправим към съответните отдели в общината.\r\nПредаването „Дупница – ключът към Рила “ се излъчва на честотите на Радио „Фокус“ всеки четвъртък от 16.00 до 17.00 часа, с водещ Лора Калчева.", "date": "2018.02.15", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/02/15/2488879/sport-kristiano-ronaldo-s-nov-futbolen-rekord.html", "text": "Голямата звезда на Реал Мадрид Кристиано Роналдо влезе в историята с още едно постижение, превръщайки се в първия футболист със 100 гола за един клуб в Шампионската лига. Португалецът вкара от дузпа юбилейния си гол № 100 за Реал в турнира, изравнявайки за 1:1 срещу ПСЖ снощи.  В края на мача той се разписа още веднъж за победата с 3:1. Роналдо има общо 116 гола на сметката си в Шампионска лига, като 15 от тях са за Манчестър Юнайтед. \r\nНай-близо до португалеца е асът на Барселона Лионел Меси, който има 97 гола в турнира на богатите, преди мачовете с английския шампион Челси.", "date": "2018.02.15", "title": "Спорт: Кристиано Роналдо с нов футболен рекорд"}
{"url": "http://www.focus-news.net/news/2018/02/15/2488882/burgas-obran-e-magazin-na-morskata-gara.html", "text": "Около 22.00 часа в сряда в Първо Районно управление – Бургас е получено съобщение за проникване в магазин, разположен на бургаската морска гара и извършена кражба на метална каса. Това съобщиха от ОДМВР- Бургас. Към мястото на инцидента своевременно се отправили полицейски служители, които извършили щателен оглед и констатирали, че в търговския обект е проникнато, чрез натиск на входната алуминиева плъзгаща се врата. Открадната е метална каса с дневния оборот, чийто точен размер е в процес на изясняване. Извършени са множество процесуално-следствени действия, като са иззети и записи от видеокамерите, намиращи се в района. Работата по случая продължава от служители на Първо Районно управление – Бургас.", "date": "2018.02.15", "title": "Бургас: Обран е магазин на морската гара"}
{"url": "http://www.focus-news.net/news/2018/02/15/2488881/montana-15-godishnata-roza-slavcheva-ot-selo-lehchevo-koyato-be-obyavena-za-izdirvane-se-e-varnala-v-doma-si-sled-kato-e-izbyagala-za-da-se-omazhi.html", "text": "15-годишната Роза Славчева от село Лехчево, която бе обявена за издирване, се е върнала в дома си, съобщиха за Радио „Фокус“ – Видин от кметството в селото. Момичето бе обявено за издирване от полицията в Монтана по молба на майката, която е съобщила, че дъщеря й не се е прибрала на 13 февруари от училище. Роза е заявила на родителите си, че е избягала, за да се омъжи. Случаят е характерен за ромските махали в област Монтана, където често непълнолетни момичета напускат домовете си, за да се оженят. Някои от тях стават майки на 15-16 години. По данни на РД „Социално подпомагане“ в областта непълнолетните майки са около 50.\r\nАнна ЛОЗАНОВА", "date": "2018.02.15", "title": "Монтана: 15-годишната Роза Славчева от село Лехчево, която бе обявена за издирване, се е върнала в дома си, след като е избягала, за да се омъжи"}
{"url": "http://www.focus-news.net/news/2018/02/15/2488867/plovdiv-detskite-gradini-v-sadovo-rabotyat-s-namalen-broy-na-grupite-zaradi-zabolevaemostta-ot-grip-i-ostri-respiratorni-zabolyavaniya.html", "text": "Детските градини в Садово работят с намален брой на групите заради периода на заболеваемост от грип и остри респираторни заболявания. Това каза за Радио „Фокус“ – Пловдив Николина Йорданова, експерт в Отдел „Образование” към Oбщината. „Покрай заболеваемостта от грип и други заболявания, не сме спирали напълно учебния процес в детските градини, тъй като през януари удължихме ваканцията с една седмица. На практика, когато беше този период на висока заболеваемост, не сме спирали работата в детските градини и поради факта, че има работещи родители и няма как всеки път да си вземат отпуск, за да гледат децата си“, заяви Николина Йорданова. \r\nТя коментира, че в община Садово има възможност когато намалява броят на отсъстващите деца от детска градина да намалява и броят на групите и в зависимост от това от коя възраст преобладават децата, групите от четири да станат две, като се разпределят в по-малката и по-голямата, за да не се нарушава процесът на обучение.„В момента детските градини в Садово работят по този начин. Когато се върнат всички деца ще се възстановят и всички групи“, каза Николина Йорданова. По думите й в цялата община има 25 групи, като 24 са на целодневно обучение и обхващат децата от три до седем годишна възраст. \r\n„Имаме и една яслена група в село Катуница, която е част от детската градина. В нея приемаме деца, които са над 2 годишна възраст“, посочи Николина Йорданова. Тя коментира, че максималната бройка за прием на деца е между 22. „При нас не се налага да правим класиране, както е в по-големите градове, а  родителят подава документите за прием на детето в съответната детска градина и се оформят групите“, поясни Николина Йорданова.\r\nВесела КРЪСТЕВА", "date": "2018.02.15", "title": "Пловдив: Детските градини в Садово работят с намален брой на групите заради заболеваемостта от грип и остри респираторни заболявания"}
{"url": "http://www.focus-news.net/news/2018/02/15/2488884/targovishte-provedeno-e-zasedanie-na-oblastnata-epizootichna-komisiya-vav-vrazka-sas-samnenie-za-nalichie-na-antraks-v-zemlishteto-na-selo-nadarevo.html", "text": "Проведено е заседание на Областната епизоотична комисия в Търговище във връзка със съмнение за наличие на антракс в землището на село Надарево. Това съобщиха от Областната администрация. Заседанието е било свикано във връзка с писмо на директора на ОДБХ – Търговище относно съмнение за наличие на заболяването в землището на село Надарево, община Търговище. Набелязани са мерки за предотвратяване на разпространението на болестта на територията на област Търговище", "date": "2018.02.15", "title": "Търговище: Проведено е заседание на Областната епизоотична комисия във връзка със съмнение за наличие на антракс в землището на село Надарево"}
{"url": "http://www.focus-news.net/news/2018/02/15/2488886/interparlamentarnata-konferentsiya-za-obshtata-vanshna-politika-i-politika-za-sigurnost-i-obshtata-politika-za-sigurnost-i-otbrana-shte-bade-otkrita-na-16-fevruari.html", "text": "Председателят на Народното събрание Цвета Караянчева, председателят на Комисията по външна политика Джема Грозданова и председателят на Комисията по външни работи на Европейския парламент Дейвид Макалистър ще открият на 16 февруари 2018 г. Интерпарламентарната конференция за Общата външна политика и политика за сигурност (ОВППС) и Общата политика за сигурност и отбрана (ОПСО). Това съобщиха от пресцентъра на Народното събрание. Второто събитие от Парламентарното измерение на Българското председателство на Съвета на ЕС ще започне в 14.30 ч. в НДК. Домакини на форума са Комисията по външна политика и Комисията по отбрана. \r\nНад 200 делегати от комисиите по външна политика и по отбрана на националните парламенти на държавите-членки на ЕС, парламентите на страните от Западните Балкани и Източното партньорство и представители на Европейския парламент ще вземат участие в конференцията, посветена на външната политика и политиката за сигурност и отбрана на ЕС. Интерпарламентарната конференция е платформа за поддържане на диалога и сътрудничеството между националните парламенти и Европейския парламент. Тя създава рамка за обмен на информация и добри практики в областта на ОВППС/ОПСО и предоставя възможност на парламентаристите да допринасят в процеса на изпълнение на тези политики. \r\nВърховният представител на Съюза по въпросите на външните работи и политиката на сигурност Федерика Могерини ще представи пред парламентаристите актуалните приоритети и цели на Съюза в областта на Общата външна политика и политика за сигурност и Общата политика за сигурност и отбрана през първия ден на конференцията. \r\nЕвропейската перспектива за Западните Балкани и ускоряването на реформите в региона ще бъдат основен акцент на дискусиите през втория ден на конференцията, когато участие ще вземат министърът на външните работи на България Екатерина Захариева, изпълнителният директор на Европейската служба за външна дейност за Европа и Централна Азия Томас Майер-Хартинг, евродепутатът Едуард Кукан и основателят на Европейска инициатива за стабилност Гералд Кнаус. В дневния ред на конференцията са включени също така прилагането на Глобалната стратегия в областта на ОПСО и ситуацията в Черноморския регион. Специално внимание по работни групи ще бъде обърнато на стратегическата енергийна и транспортна свързаност на Западните Балкани, Дунавската стратегия и отношенията между ЕС и Китай. \r\nВ деня преди откриването на конференцията председателят на Комисията по външна политика Джема Грозданова и председателят Комисията по отбрана ген. Константин Попов ще посрещнат чуждестранните делегати на официален прием в Националния археологически музей.", "date": "2018.02.15", "title": "Интерпарламентарната конференция за Общата външна политика и политика за сигурност и Общата политика за сигурност и отбрана ще бъде открита на 16 февруари"}
{"url": "http://www.focus-news.net/news/2018/02/15/2488878/kyustendil-obshtina-dupnitsa-shte-uchastva-v-proekt-za-rekultivatsiya-na-zakritoto-smetishte-s-evropeyski-sredstva.html", "text": "Община Дупница ще участва в проект за рекултивация на закритото сметище с европейски средства. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му се очаква българската държава да кандидатства пред Брюксел по програма, с цел отпускане на европейски средства за рекултивация на закритите общински сметища. „Община Дупница е готова да се включи в един такъв проект. Хубаво е това, че се предвиждат специални инсталации които да вземат всичко полезно от вече депонирания отпадък, трупан с години на сметището”, каза Красимир Георгиев. По думите му това е много добре за цялото население, ще бъде избегнат негативният ефект, а общината ще има възможност да получи и средства, след оползотворяването на отпадъците. Към момента паралелно се работи за изграждането на модерния център за преработка на битови отпадъци, включващ инсталации за компостиране и за сепариране и първа клетка на депо.\r\nГеоргиев посочи също, че Община Дупница ще инициира различни кампании сред населението за разделно събиране на битовите отпадъци. По думите му това предстои да се случи. В момента строителните отпадъци се събират отделно от останалата част на битовия отпадък. „Предвиждаме съдове и специална техника, които да направят възможно разделното събиране на отпадъците. Крайната цел е нулев отпадък. Всичко което може да се оползотвори, да се оползотвори, а в бъдещето депо да отива една изключително малка част смет”, каза Красимир Георгиев. По думите му към момента няма никакви проблеми по отношение на събирането на битовите отпадъци, след закриване на общинското сметище. Събраният отпадък се транспортира към инсталациите за сепариране, определени от фирмата-изпълнител на обществената поръчка за управление на отпадъците на общините Дупница, Сапарева баня и Бобов дол.\r\nВенцеслав ИЛЧЕВ", "date": "2018.02.15", "title": "Кюстендил: Община Дупница ще участва в проект за рекултивация на закритото сметище с европейски средства"}
{"url": "http://www.focus-news.net/news/2018/02/15/2488887/ministar-nikolay-nankov-razshiryavaneto-na-yuzhnata-daga-na-okolovrastniya-pat-na-plovdiv-boksuva.html", "text": "Нещата боксуват с проекта за разширяване на Южната дъга на Околовръстното на Пловдив и от гледна точка на ОВОС. Това каза министърът на регионалното развитие и благоустройство Николай Нанков на заседание на парламентарната регионална комисия в отговор на въпрос на депутата от БСП Манол Генов за Южния Околовръстен път на Пловдив, предаде репортер на Агенция „Фокус“. „В този си вид, с настоящия проект, не съм оптимист, че могат да се реализират“, коментира той. „Необходимо е изцяло да преосмислим трасето, което е избрано. От гледна точка на екологичния компонент и на отчуждаването на имоти не виждам как би могъл да се случи чисто процедурният етап на подготовката в рамките на следващите 5 години“, заяви министърът. \r\nДепутатът от БСП Манол Генов обясни: „Това е една отсечка, която слизайки от АМ „Тракия“, преминавайки транзитно през Пловдив и Асеновград, осъществява проходимостта на МПС и към област Смолян“. „С развитието на ските и светлото им бъдеще във времето този интензивен автомобилен трафик ще се увеличава. Необходимостта от цялостното решаване на движението на МСП в тези направления е от изключителна важност“, изтъкна той.\r\nМинистър Нанков обяви, че се работи по източната дъга на Пловдив, като проектът включва участък от АМ \"Тракия\", през п.в. Скобелева майка по направлението за Асеновград и Смолян, с което ще се изведе транзитният трафик в посока на двата града. Предвижда се изграждане на нов 7 км участък като срокът за това може да бъде до 2 години предвид по-леки процедури по ОВОС и отчуждаване на имоти.  \r\nБиляна ИВАНОВА", "date": "2018.02.15", "title": "Министър Николай Нанков: Разширяването на Южната дъга на Околовръстния път на Пловдив \"боксува\""}
{"url": "http://www.focus-news.net/news/2018/02/15/2488888/natsionalnata-galeriya-v-sofiya-poluchi-darenie-ot-nad-17-mln-leva-ot-nasledstvoto-na-pochinalata-v-avstraliya-margarita-zanef.html", "text": "Националната галерия в София получи дарение от 1 771 261.35 лева съгласно завещанието на родената в България и починала през 2016 г. в Австралия наша сънародничка Маргарита Занеф. Това съобщиха от пресцентъра на галерията.\r\nДанните за Маргарита Занеф са оскъдни. Тя емигрира в Австралия през 1960 г. Съпругът й Цанко и синът им Антон са починали преди нея. Австралийската преса пише, че че Маргарита Занеф е била и колекционер на изкуство. Контакти между нея и Националната галерия в София през годините не е имало.\r\nСпоред завещанието половината от сумата след продажбата на недвижимото си имущество Маргарита Занеф дарява на Художествената галерия на Ню Саут Уелс в Сидни, а другата  половина – на Националната галерия в София. По думите на адвокат Уоруик Дън от кантората “Biddulph&Salenger”, изготвила завещанието през 2008 г. и извършила разпоредителните действия с наследството, г-жа Занеф е била изключително ерудирана личност и голям почитател на изкуството, съзнаващ значението му за обществото. Дарението е родолюбив жест към страната, в която се е родила и признателност към държавата, която я е приела и в която е прекарала голяма част от живота си. \r\nСъгласно завереното от Върховния съд на Ню Саут Уелс след смъртта на г-жа Маргарита Занеф през 2016 г. завещание, на адвокатската кантора “Biddulph&Salenger” е възложено да продаде имотите и да преведе парите на Художествена галерия на Ню Саут Уелс в Сидни и на Националната галерия в София. Единият от двата имота в Уейвъртън е споменат в австралийската преса. Той е притежание на семейството от 1963 г. В неговата градина синът Антон е посадил бяла азалия за майка си.\r\nСлед приключване на процедурите адвокат Уоруик Дън изпраща официално писмо до ръководството на Националната галерия в София, с което информира,че имотите на г-жа Маргарита Занеф са продадени и Националната галерия трябва да получи половината от тяхната стойност.\r\nСлед потвърждение от страна на българското посолство в Канбера, ръководството на Националната галерия изпраща на адвокат Уоруик Дън необходимите данни и сумата е преведена преди дни по сметката на Националната галерия в София.", "date": "2018.02.15", "title": "Националната галерия в София получи дарение от над 1,7 млн. лева от наследството на починалата в Австралия Маргарита Занеф"}
{"url": "http://www.focus-news.net/news/2018/02/15/2488890/haskovo-vremenno-dvizhenieto-po-am-maritsa-pri-km-61-v-posoka-harmanli-e-ogranicheno-poradi-avariral-tezhkotovaren-avtomobil.html", "text": "Временно движението по АМ \"Марица\" при км 61 в района на с. Поляново в посока Харманли е ограничено, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".\r\nДвижението по направлението Хасково - Харманли се осъществява по обходен маршрут: п.в. \"Димитровград\" по път I - 5 Димитровград - Хасково до п.в. \"Хасково\" - п.в. \"Хасково\" до гр. Харманли по I - 8 Хасково - Харманли/ - от гр. Харманли до АМ \"Марица\".", "date": "2018.02.15", "title": "Хасково: Временно движението по АМ \"Марица\" при км 61 в посока Харманли е ограничено поради аварирал тежкотоварен автомобил"}
{"url": "http://www.focus-news.net/news/2018/02/15/2488892/pernik-na-19-fevruari-gradat-shte-svede-glava-pred-podviga-na-apostola-na-svobodata.html", "text": "На 19 февруари Перник ще сведе глава пред подвига на Апостола на свободата. Общоградското поклонение ще започне в 11 часа пред паметника на Васил Левски. Това съобщиха от Община Перник. На възпоменателната церемония ще звучат патриотични песни и изпълнения на Духовия оркестър с диригент Трифон Трифонов. \r\nПо традиция в рамките на програмата ученици от ХІІ ОУ „Васил Левски” ще представят рецитал за патрона на своето училище. Венци и цветя на признателност към святата личност и делото на Апостола ще бъдат поднесени от кмета на Община Перник Вяра Церовска, представители на политически партии и граждани. \r\n\"Името на Апостола на свободата е символ на българското във всяка педя земя, по която стъпваме, във всяка глътка въздух, която поемаме. Той ни даде най-чистото усещане за подвига и най-страшното усещане за цената на предателството\", посочват още от Общината.", "date": "2018.02.15", "title": "Перник: На 19 февруари градът ще сведе глава пред подвига на Апостола на свободата"}
{"url": "http://www.focus-news.net/news/2018/02/15/2488893/petar-traykov-stolichna-obshtina-na-ploshtadka-han-bogrov-se-izvarshva-priemane-na-razdelno-sabrani-rastitelni-i-hranitelni-otpadatsi-koito-se-tretirat-v-dve-saorazheniya.html", "text": "На площадка „Хан Богров“ се извършва приемане на разделно събрани растителни и хранителни отпадъци, които се третират в две съоръжения. Това коментира в предаването „Екологичен резонанс“ на Радио „Фокус“ Петър Трайков, директор на Дирекция „Управление на отпадъците“ към Столична община. Той уточни, че едното от съоръженията е за растителните отпадъци и осъществява аеробно компостиране, което минава на няколко фази. „Първата е тунелно, а след това - открито узряване на материала до получаване на краен продукт, компост. В другата инсталация за приемане на хранителни отпадъци е за компостиране на тези хранителни отпадъци в анаеробни условия, което е безкислородна среда, и получаването на т. нар. биогаз, който се оползотворява чрез изгаряне, при което се постигат два ефекта. Единият от ефектите е чисто екологичният – предотвратяване на неконтролираното изпускане на газовете, които се съдържат като потенциал във входящия поток от отпадъци. Второто е производство на електрическа и топлинна енергия от самия процес на изгарянето. Благодарение на инсталацията се постига едно кръгообразно управление на тази фракция от отпадъците, които се генерират на територията на София“, каза Петър Трайков. \r\nТой коментира и кампанията на Столична община за предоставяне на до 10 кг безплатен компост на всички граждани, заплатили такса „битови отпадъци“, която продължава вече четвърта поредна година. Трайков обясни, че кампанията има за цел популяризиране на компостирането и разделното събиране на тези фракции от отпадъците, които всички ние генерираме на територията на града. Той допълни, че кампанията има за цел също да заинтригува хората и най-вече - да им даде възможност да получат нещо срещу таксата, която плащат за битови отпадъци.", "date": "2018.02.15", "title": "Петър Трайков, Столична община: На площадка „Хан Богров“ се извършва приемане на разделно събрани растителни и хранителни отпадъци, които се третират в две съоръжения"}
{"url": "http://www.focus-news.net/news/2018/02/15/2488895/kyustendil-ochakva-se-prestrukturirane-na-nyakoi-otdeleniya-v-bolnitsata-v-grada.html", "text": "Очаква се преструктуриране на някои отделения в болницата в Кюстендил. Това каза пред журналисти зам.-областният управител на Кюстендил д-р Матей Попниколов, предаде репортер на Радио „Фокус” – Кюстендил. „Говоря за всяко едно лечебно заведение, това е работа на управителя на болницата, на мениджъра на болницата. Той решава, че тази дейност може да се извършва в доболничната помощ, и ще бъде по-евтино за болницата и по-добре да се извършва в доболничната помощ. Тези приходи, които идват ще бъдат същите, а разходите ще бъдат по-малко. Говорим не за закриване на дейности, а за преструктуриране”, каза д-р Матей Попниколов. По думите му става въпрос за ушно, очно и кожно отделение.\r\nВенцеслав ИЛЧЕВ", "date": "2018.02.15", "title": "Кюстендил: Очаква се преструктуриране на някои отделения в болницата в града"}
{"url": "http://www.focus-news.net/news/2018/02/15/2488880/reks-tilarsan-sasht-nikoga-ne-sa-predavali-tezhki-orazhiya-na-kyurdskite-militsii.html", "text": "Държавният секретар на САЩ Рекс Тилерсън заяви в четвъртък, че Вашингтон никога не е доставял тежки оръжия на сирийските „Народни отряди за защита“  (YPG), които Анкара третира като терористична групировка, предава AFP.\r\n„Ние никога не сме доставяли тежки оръжия на YPG\", увери първият дипломат на Вашингтон в рамките на пресконференция в ливанската столица Бейрут. Следващата спирка от обиколката на Тилърсън в Близкия изток е Турция.  Тереза Герова", "date": "2018.02.15", "title": "Рекс Тилърсън: САЩ никога не са предавали тежки оръжия на кюрдските милиции"}
{"url": "http://www.focus-news.net/news/2018/02/15/2488885/afp-donald-tramp-obyavi-traur-sled-strelbata-v-uchilishteto-vav-florida.html", "text": "Президентът на САЩ Доналд Тръмп нареди националните знамена пред посолствата, правителствените сгради и военните бази на страната да бъдат спуснати наполовина в четвъртък, след като 17 души бяха застреляни в училище в щата Флорида, предава  AFP.\r\nВ официално свое заявление  Тръмп нареди мярката „като знак на дълбоко уважение към жертвите от ужасния акт на насилие, извършен на 14 февруари 2018 г.“\r\n„Нацията ни скърби с тези, които са загубили своите любими в стрелбата в гимназия „Марджъри Стоунман Дъглас“ в Паркланд, Флорида“, пише в заявлението.  Виктор Турмаков", "date": "2018.02.15", "title": "AFP: Доналд Тръмп обяви траур след стрелбата в училището във Флорида"}
{"url": "http://www.focus-news.net/news/2018/02/15/2488894/prokuraturata-kmetat-na-obshtina-zlatitsa-e-obvinena-v-prestaplenie-po-sluzhba-oshte-prez-mart-2017-g-razsledvaneto-po-deloto-e-na-svoya-final.html", "text": "Кметът на община Златица е обвинена в престъпление по служба още през март 2017 г. Исканията на Специализирано звено „Антикорупция“ - СГП  за отстраняването ѝ от длъжност и за претърсване и изземване в общината не са уважени от Окръжен съд – София, но разследването е пред приключване. Това съобщиха от пресцентъра на Прокуратурата по повод депозиран до главния прокурор сигнал от двама народни представители и политолог, с приложен доклад от АДФИ, за действията на кмета на Община Златица, от които за Общината са настъпили щети в особено големи размери.\r\nОт прокуратурата съобщават, че приложеният към сигнала доклад на АДФИ е постъпил в прокуратурата и е оценен от Окръжна прокуратура – София като законен повод и достатъчно данни за извършено престъпление по служба, поради което с постановление от 31 август 2016 г. ОП –София е образувала наказателно производство. \r\nС постановление на главния прокурор от същия ден - 31 август 2016 г. е разрешено разследването по досъдебното производство да се проведе в друг съдебен район и е възложил то да се ръководи от СЗ“Антикорупция“ - СГП. \r\nНа 15 март 2017 г. Специализирано звено „Антикорупция“ – СГП привлече като обвиняема Магдалена Иванова – кмет на община Златица за престъпление по служба, с което общината е ощетена със сумата от 1 056 806.44 лева.Тя е обвинена в това, че на 18 март 2014 г. в Златица, в качеството си на длъжностно лице, заемащо отговорно служебно положение – кмет на Община Златица, е нарушила служебните си задължения, регламентирани в Закона за обществените поръчки и от извършеното деяние са настъпили значителни вредни последици от имуществен характер – ощетяване на бюджета на общината със сумата от 1 056 806.44 лева  - престъпление по чл. 282, ал. 2 във вр. ал. 1  от НК. \r\nНа 18 март 2014 г. Магдалена Иванова е сключила допълнително споразумение към договор за строителство от 05 февруари 1992 г. с търговско дружество с приложена към него количествено стойностна сметка за 2 108 885.04 лева с предмет „Разширение на училище в кв. 72 гр. Златица“. \r\nВместо да проведе процедура по Закона за обществените поръчки за избор на изпълнител на обекта, каквото е длъжна да стори в качеството си на възложител на обществени поръчки, 22 години по-късно Иванова е сключила анекса към договора, като е целяла по този начин да се облагодетелства търговското дружество. \r\nРазширяването на училището представлява изграждането на топла връзка между отделни корпуси на училището в Златица. С това разширение се е целяло да улеснят децата, като да се хранят в стола на училището, вместо да се придвижват пеш до стола на социалния патронаж в Златица, който се намира на няколко километра от учебното заведение. \r\nЦялата сума по договора - 2 108 885.04 лева е изплатена на дружеството, но и до момента ремонтът не е приключил и не е пусната в експлоатация изграждащата се топла връзка. \r\nИзготвената по делото строително техническа експертиза е установила, че общината е заплатила цялата сума по допълнителното споразумение от 18 март 2014г., но не са извършени или са извършени некачествено дейности на обща стойност 1 056 806.44 лева. \r\nМагдалена Иванова е с мярка за неотклонение „Парична гаранция“ в размер на 10 000 лв. \r\nПо делото са разпитани в процесуалното качество на свидетели множество лица, извършен е оглед в сградата на училището в гр. Златица, назначена и изготвена е строително-техническа експертиза; изискани и приложени са документи от Министерски съвет, Министерство на финансите, община Златица, НОИ, Камарата на строителите, НАП, ДНСК, служба по вписванията, множество банки. \r\nНа 17 март 2017 г. прокурор от СЗ “Антикорупция“- СГП поиска от Окръжен съд София да отстрани от длъжност кмета на община Златица Магдалена Иванова до приключване на наказателното производство. Това искане бе оставено без уважение, тъй като нямало опасност Иванова да затрудни разследването. \r\nНа 28 февруари 2017 г. и на 08 март 2017 г. СЗ “Антикорупция“- СГП внесе две искания за даване на разрешение за претърсване и изземване в община Златица, но и тези искания бяха оставени без уважение, тъй като според съда разследващите изискват документи от общината, които тъй като били изпращани на други институции, няма пречка да се изискат от съответните други ведомства. Това доведе до забавяне на разследването. \r\nНезависимо от затрудненията в процеса на събиране на доказателства, разследването по делото е на своя финал и ще приключи в максимално кратки срокове. \r\nПостъпилият сигнал от народните представители главният прокурор ще изпрати за приобщаване към материалите по делото.", "date": "2018.02.15", "title": "Прокуратурата: Кметът на община Златица е обвинена в престъпление по служба още през март 2017 г., разследването по делото е на своя финал"}
{"url": "http://www.focus-news.net/news/2018/02/15/2488883/ani-angelova-odz-mechta-kyustendil-zastavame-zad-iskaneto-za-montirane-na-kameri-za-videonablyudenie-v-detskite-gradini.html", "text": "Заставаме зад искането за монтиране на камери за видеонаблюдение в детските градини. Това каза пред Радио „Фокус” – Кюстендил Ани Ангелова, директор на Обединено детско заведение „Мечта” – Кюстендил. „Ние още отдавна сме разисквали този въпрос. Изграждането на видеонаблюдение в детската градина според нас е една добра идея, защото особено сега случаите, които станаха, едно видеонаблюдение би обяснило работата на педагогическия и непедагогическия персонал, а също ще намали изкривяването на информацията, която достига до родителите за възпитанието, обучението и  отглеждането на техните деца”, каза Ани Ангелова. \r\nПо думите й има идея чрез сайта на детската градина да се предостави възможност на родителите по всяко време да следят състоянието на техните деца, както и за грижите, които се полагат за тях. „Обсъждаме какви и колко камери ще са ни необходими, каква площ ще можем да обхванем с тези камери и дали ще можем да осигурим тези средства от делегирания бюджет. Разчитаме и на помощ от страна на родителите по отношение на техническото  изграждане и на проследяването  какви камери и с какъв обхват да бъдат. Надявам се бюджетът да ни позволи да стартираме в някои от групите. Екипът стои плътно зад тази идея, защото това, което се говори в последно време е в минус на предучилищния сектор, а нещата не стоят така”, каза Ани Ангелова.\r\nСпоред нея видеокамерите в помещенията на детските градини биха били от полза и за спокойствието на самите учители. „Това би било улеснило много работата ни и най – вече би било от голяма полза за самото спокойствие на самите учители. Защото понякога самите деца изкривяват информацията и родителите вярват на 100% на децата си. Малките деца имат тази способност да преувеличават нещата. Ние от тази гледна точка, имаме желание да бъде поставено видеонаблюдение в детските градини”, каза Ани Ангелова. По думите й в дългогодишната й практика е имало моменти на недоразумения и оплаквания, на заедно с педагогическия и непедагогическия персонал, заедно с родителите, нещата са били изяснявани, и много често това, което е стигнало до ушите на родителите, не се потвърждава. Според Ани Ангелова при проведено анкетно проучване сред родителите на деца в детската градина, 99 % от тях също са били съгласни за монтиране на видеокамери в помещенията.\r\nВенцеслав ИЛЧЕВ", "date": "2018.02.15", "title": "Ани Ангелова, ОДЗ „Мечта”-Кюстендил: Заставаме зад искането за монтиране на камери за видеонаблюдение в детските градини"}
{"url": "http://www.focus-news.net/news/2018/02/15/2488897/telma-makedoniya-spored-srabskiya-vanshen-ministar-predpolagaemite-sporazumeniya-za-podyalbata-na-kosovo-sa-spekulatsii.html", "text": "Сръбският министър на външните работи Ивица Дачич заяви, че предполагаемото споразумение между Белград, Прищина и Тирана за размяна на територии и разделяне на Косово е спекулация, предава македонската медия “Телма“.\r\n„Това са просто спекулации“, заяви Дачич. „Важно е да продължим диалога в Брюксел, както и да открием бързо убийците на Оливер Иванович“, допълни той.\r\nВъв връзка с посещението на сръбския президент Александър Вучич в  Загреб Дачич подчерта, че тя е показала, че Сърбия е готова да преговаря, както и че двете страни въпреки различните мнения по определени въпроси, трябва да си сътрудничат и да се договаря помежду си.\r\n\"Никога няма да се съгласим как да гледаме на операция \"Буря\", но ние сме съседи и трябва да си сътрудничим и да преговаряме. Това е единственият начин“, убеден е министърът. Виктор Турмаков", "date": "2018.02.15", "title": "„Телма“ (Македония): Според сръбския външен министър предполагаемите споразумения за подялбата на Косово са спекулации"}
{"url": "http://www.focus-news.net/news/2018/02/15/2488899/kyustendil-obshtinata-e-izgotvila-godishen-plan-na-deynostite-za-podkrepa-na-lichnostnoto-razvitie.html", "text": "Община Кюстендил е изготвила годишен план на дейностите за подкрепа на личностното развитие. Това съобщи за Радио „Фокус” – Кюстендил Нели Петкова, директор на Дирекция „Култура, младежки дейности и спорт” към Община Кюстендил. По думите й предстои този план да бъде приет от страна на Общинския съвет в града. Планът включва определяне на координатор и на екип за подкрепа на личностното развитие на децата и учениците. Разписани са няколко стратегически цели и съответните дейности за тяхното постигане. Годишният план е изготвен за да се гарантира правото на всяко дете и ученик на достъп до качествено образование, да се осигури обща и допълнителна подкрепа, както и да се активира включване на ресурси, насочени към създаване на възможности за развитие и участие на децата и учениците във всички аспекти на живота.\r\nВенцеслав ИЛЧЕВ", "date": "2018.02.15", "title": "Кюстендил: Общината е изготвила годишен план на дейностите за подкрепа на личностното развитие"}
{"url": "http://www.focus-news.net/news/2018/02/15/2488898/plovdiv-tsyalo-pomeshtenie-ot-kasnoantichna-sgrada-e-otkrito-pri-remont-na-ulitsa-otets-paisiy.html", "text": "Цяло помещение от късноантична сграда е открито при ремонт на улица „Отец Паисий” в Пловдив. Това съобщи пред журналисти археологът Мая Мартинова, която бе назначена да следи за археологически обекти при разкопаването на улицата, предаде репортер на Радио „Фокус”-Пловдив. Помещението е разкрито заедно с с праговия си блок, с дупките за залостване на врата, с една яма за отпадъци вътре от османския период, пълна с керамика и над 10 бронзови монети. Мартинова сподели, че работата на археолозите е „рамкирана” от кабел за високо напрежение, отходна вода, която изтича, и прекъсната канализация на отсрещните къщи и водопроводи. \r\n„Създаваме неприятности на гражданите, но действаме оперативно и се надяваме в най-кратки срокове да свършим работата”, каза още археологът Мая Мартинова. Най-късно утре се очаква експертна комисия, одобрен протокол и заповед на зам.-министъра на културата, за да започне изпълнението на инвестиционните намерения в района. Предстои на заседание на комисията да бъде решено бъдещето на археологическия обект. Преди дни на улицата бе открит и един зид от същия период. Той вече е изследван и документиран. „Тук трябва да се види какво е отношението на съвременната техническата инфраструктура по проект с археологията”, каза Мая Мартинова. По думите й решението в подобни случаи се взима конкретно за всяка една структура.\r\nЦветана ТОНЧЕВА", "date": "2018.02.15", "title": "Пловдив: Цяло помещение от късноантична сграда е открито при ремонт на улица „Отец Паисий”"}
{"url": "http://www.focus-news.net/news/2018/02/15/2488900/prodalzhavat-proverkite-na-stolichniya-inspektorat-na-stroitelni-obekti-i-avtoservizi.html", "text": "Продължават проверките на Столичния инспекторат на строителни обекти и автосервизи. Това съобщиха от пресцентъра на Столична община. Екипи на Столичния инспекторат извършиха 8 проверки на строителни обекти през днешния ден. На 4 строителни обекта в районите „Студентски“ и Лозенец“ са съставени актове. \r\nНаправени са и 5 проверки на автосервизи в районите „Изгрев“, „Надежда“ и „Възраждане“. Инспекторите следят за неправомерно горене на отпадъчни материали и отработено масло, като и за непочистени прилежащи площи.  По време на проверката  е съставен акт  за непочистена прилежаща площ на един от сервизите.  \r\nЕкипите ще продължат проверките и през утрешния ден.", "date": "2018.02.15", "title": "Продължават проверките на Столичния инспекторат на строителни обекти и автосервизи"}
{"url": "http://www.focus-news.net/news/2018/02/15/2488901/veliko-tarnovo-ostava-niska-zabolevaemostta-ot-grip-i-ostri-respiratorni-zabolyavaniya-v-oblastta.html", "text": "Остава ниска заболеваемостта от грип и остри респираторни заболявания в област Велико Търново. Това съобщиха за Радио „Фокус“ – Велико Търново от Регионалната здравна инспекция (РЗИ). За момента областта е далеч от обявяването на грипна епидемия. За вчера средното ниво при броя на заболелите е било 17.52  на 10 000 души, като на национално ниво цифрата е 22.57 на 10 000 души. Предният ден заболеваемостта в областта е била 5.84 на 10 000 души, при 22.36 на 10 000 души на национално ниво. Епидемичният процес е в обичайните за сезона граници, отговарящи на средно ниво на заболеваемост от грип и ОРЗ. С цел предотвратяването на сериозни последствия, от РЗИ препоръчват ограничаване на контактите, посещенията на масови мероприятия, пътуванията в области с по-висока заболеваемост.\r\nНадежда КРЪСТЕВА", "date": "2018.02.15", "title": "Велико Търново: Остава ниска заболеваемостта от грип и остри респираторни заболявания  в областта"}
{"url": "http://www.focus-news.net/news/2018/02/15/2488889/komisiyata-po-vzaimodeystvieto-s-nepravitelstvenite-organizatsii-shte-razgleda-predlozhenieto-na-bsp-za-provezhdane-na-referendum-za-istanbulskata-konventsiya-sledvashtata-sedmitsa.html", "text": "Разглеждането на предложението на БСП за провеждане на референдум за Истанбулската конвенция в Комисията по взаимодействието с неправителствените организации беше отложено за следващата седмица, предаде репортер на Агенция „Фокус“. Предложението на БСП е за провеждане на референдум с въпрос: „Против ли сте Народното събрание да ратифицира т.нар. Истанбулска конвенция?“. Председателят на комисията Антон Кутев предложи отлагането на гласуването с мотив, че на заседанието присъстват много представители на организации на хора с увреждания и предстои дълга дискусия. \r\nБиляна ИВАНОВА", "date": "2018.02.15", "title": "Комисията по взаимодействието с неправителствените организации ще разгледа предложението на БСП за провеждане на референдум за Истанбулската конвенция следващата седмица"}
{"url": "http://www.focus-news.net/news/2018/02/15/2488906/vidin-suhi-sa-patnite-nastilki-v-oblastta.html", "text": "Сухи са пътните настилки във Видинска област, каза за Радио „Фокус“ – Видин дежурният служител в Областно пътно управление-Видин. Натоварен е трафикът по главен път Е-79 в областта в посока от и за граничен пункт „Дунав мост 2“, най-много автомобили се движат в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nВ областния град трафикът е интензивен на входно изходните артерии, в централната част и по бул. „Панония“. \r\nАнна ЛОЗАНОВА", "date": "2018.02.15", "title": "Видин: Сухи са пътните настилки в областта"}
{"url": "http://www.focus-news.net/news/2018/02/15/2488903/premierat-boyko-borisov-ako-prezidentat-rumen-radev-ima-danni-za-moy-biznes-ili-neshto-koeto-da-sam-napravil-s-delyan-peevski-go-molya-nezabavno-da-sezira-prokuraturata.html", "text": "Считам, че един държавен глава, един президент на всички българи, равно отдалечен от всички партии и то в условия, далеч от каквато и да е предизборна кампания, не е редно да дава такива оценки и да взима такава явна страна към неговата партия БСП. Това каза премиерът Бойко Борисов на брифинг в отговор на  коментара на резидента Румен Радев за изказването на Борисов по повод началника на президентския кабинет Иво Христов, предаде репортер на Агенция „Фокус“.„Не може, вчера, когато се разтресе държавата от това, че искат да върнат „Народния съд“ или по-скоро считат, че това е нещо добро - да се избият хиляди българи без съд и присъда, като кучета в лагерите, да не каже една дума по темата. Той е длъжен и за едните и за другите, както аз снощи защитих и двете страни. Когато са трепали партизани, това е било толкова лошо, те също са българи, както след това, когато са избивани в концентрационните лагери“, каза премиерът Борисов. „Нещо повече, аз внимателно прегледах всичко, което съм говорил, с нито един пункт не съм обидил президентската институция, президента Радев и не съм си позволил да му направя каквато и да квалификация, освен да кажа, че заедно сме работили добре и заедно би трябвало за работим за стабилността и сигурността на България“, коментира още премиерът. „Искам да се обърна към президента – ако има, каквито и да е данни за мой бизнес, защото това е абсолютна лъжа, за нещо общо, което да съм направил с Делян Пеевски, го моля незабавно днес да сезира прокуратурата, КОНПИ, която иска институция“, каза още Борисов. \r\nЦветилена СИМЕОНОВА", "date": "2018.02.15", "title": "Премиерът Бойко Борисов: Ако президентът Румен Радев има данни за мой бизнес или нещо, което да съм направил с Делян Пеевски, го моля незабавно да сезира прокуратурата"}
{"url": "http://www.focus-news.net/news/2018/02/15/2488908/shumen-32-uchilishta-sa-depozirali-predlozheniya-za-darzhavniya-plan-priem-za-uchebnata-20182019-godina-v-viii-klas-v-oblastta.html", "text": "32 училища са депозирали предложения за държавния план прием за учебната 2018/2019 година  в VIII клас в област Шумен. Документът беше съгласуван на заседанието на Постоянната комисия по заетостта към Областния съвет за развитие, под председателството на областния управител проф. Стефан Желев, предаде репортер на Радио „Фокус“-Шумен. Посочено бе, че се запазва разнообразието от специалности и професии, като предложенията на директорите са съгласувани с кметовете на съответните общини, взето е и становището на работодатели и работодателски организации, за да се постигне съответствие с нуждите на пазара на труда, както  на плана и програмите за развитие на общините и област Шумен. \r\nВсички училища, в които ще се извършва обучение по специалности и професии, са проверени за осигуреност на матерално-техническа база, правоспособни учители и наличие на утвърдена от образователния министър задължителна учебна документация. Съотношението между профилираните и професионалните паралелки е 53 към 47 %. Предложените паралелки са от 19 професионални направления. За първи път за учебната 2018/2019 година е направено предложение за обучение по професия „Компютърен график“ в СУ „П.Волов“- Шумен и професия „Данъчен и митнически посредник“ в СУ „Д-р Петър Берон“-с. Хитрино, както и придобиване на първа степен на професионална квалификация в 2 обединени училища- „Св. Паисий Хилендарски“-Плиска  по професия „Деловодител“  и „Хр. Ботев“- с.Каспичан по професия „Оператор на компютър“. По заявки на работодатели е направено предложение за обучение по дуална система от директорите на 3 професионални гимназии- ПГ по строителство, архитектура и геодезия- Шумен, Професионална техническа гимназия „Симеон Велики“- Велики Преслав и ПГ по химични технологии и дизайн „Проф. д-р Асен Златаров“-Нови пазар.\r\nИвелина ИВАНОВА", "date": "2018.02.15", "title": "Шумен: 32 училища са депозирали предложения за държавния план прием за учебната 2018/2019 година  в VIII клас в областта"}
{"url": "http://www.focus-news.net/news/2018/02/15/2488907/premierat-boyko-borisov-izkazvaneto-na-prezidenta-radev-e-verolomno-napadenie-bez-prichina-sreshtu-pravitelstvoto.html", "text": "Изказването на президента Радев е вероломно нападение без причина срещу правителството след едно позитивно интервю. Това каза министър-председателят Бойко Борисов в изявление пред медиите по повод изказване на президента Румен Радев, който коментира по-рано през деня причините за възникналото напрежение между двамата, предаде репортер на Агенция „Фокус“. „Аз внимателно прегледах всичко, което съм говорил, и нито един път не съм обидил президентската институция или президента. Казах само, че заедно сме работили добре и би трябвало заедно да продължим да работим за България. И ако са се почувствали засегнати, че съм казал че зад BBT е стoял Пеевски по това време, а те – г-н Mанджуков, също трябва да се зададе как така от тази телевизия той става нaчалник кабинет и то без достъп до квалифицирана информация. Това не е обида, а елементарен въпрос, който би трябвало да се зададе“, каза още той и уточни, че няма нищо общо с това, че водач на НСО не е спрял на полицейски патрул и че съпругата на президента - Десислава Радева, няма никаква вина. По думите му шофьорът трябва да си понесе отговорност.\r\n„Доста обвинения се посипаха. Започвам с Делян Пеевски – депутат от опозицията и подаръка на ДПС за вота на недоверие. Напомням – всички гласове на ДПС на президентските избори отидоха при президента Радев – и официално, и неофициално. Ако Делян Пеевски е извършил престъпление и той знае, много интересно служебното правителство какви проверки е възложило тогава на Делян Пеевски и имало ли е изобщо такива. И какво общо мога да имам аз с депутат от опозицията. Депутат, който партията, която издигна Румен Радев, издигна за шеф на ДАНС. Можете да попитате Карадайъ с колко депутати е идвал той при мене, аз се срещам с много депутати“, каза Борисов и уточни, че съвестта му  е абсолютно чиста. \r\nЦветилена СИМЕОНОВА", "date": "2018.02.15", "title": "Премиерът Бойко Борисов: Изказването на президента Радев е вероломно нападение без причина срещу правителството"}
{"url": "http://www.focus-news.net/news/2018/02/15/2488909/tass-mariya-zaharova-predlozhi-na-balgarskiya-ministar-predsedatel-da-poluchi-rusko-grazhdanstvo-i-da-uchastva-na-prezidentskite-izbori-v-stranata.html", "text": "Прессекретарят на руското външно министерство Мария Захарова, коментирайки изказването на българския министър-председател Бойко Борисов за президентските избори в Русия, му предложи да получи руски гражданство и да участва в тях, предава ТАСС.\r\nПо-рано българският министър-председател заяви, че в света има две неща, които никой не избира: родителите си и президента на Русия. „Борисов има шанс – може да получи руско гражданство и да гласува за президенгт“, заяви Захарова. „Мечтите се сбъдват“, допълни тя. \r\nПрезидентските избори в Русия ще се състоят на 18 март 2018 година. За поста се борят осем кандидата.  Виктор Турмаков", "date": "2018.02.15", "title": "ТАСС: Мария Захарова предложи на българския министър-председател да получи руско гражданство и да участва на президентските избори в страната"}
{"url": "http://www.focus-news.net/news/2018/02/15/2488904/dots-d-r-petar-nenkov-kapitan-raycho-nikolov-izvarshva-parviyat-si-podvig-na-14-godini-s-koeto-promenya-hoda-na-istoriyata.html", "text": "Капитан Райчо Николов извършва на 14 години първият си подвиг, с който променя хода на историята. Това разказа в предаването „Със славната 2-ра Тракийска дивизия – За честта на България” на", "date": "2018.02.15", "title": "Доц. д-р Петър Ненков: Капитан Райчо Николов извършва първият си подвиг на 14 години, с което променя хода на историята"}
{"url": "http://www.focus-news.net/news/2018/02/15/2488911/predsedatelyat-na-narodnoto-sabranie-tsveta-karayancheva-razgovarya-s-generalniya-sekretar-na-pachis-asaf-hadzhiev.html", "text": "Председателят на Народното събрание Цвета Караянчева разговаря с генералния секретар на Парламентарната асамблея на Черноморското икономическо сътрудничество (ПАЧИС) Асаф Хаджиев. В срещата участва и председателят на Комисията по икономическа политика и туризъм и заместник-председател на ПАЧИС Петър Кънев. Това съобщиха от пресцентъра на Народното събрание.\r\nБългария отдава голямо значение на участието си в най-развитата и активна Парламентарна асамблея в региона на Черно море и българските парламентаристи се включват дейно в нейната работа, отбеляза на срещата председателят на Народното събрание. \r\nБългарското председателство на Съвета на ЕС е голямо предизвикателство за страната ни, посочи Цвета Караянчева. Тя информира госта за програмата на неговото парламентарно измерение и изрази благодарност към генералния секретар на ПАЧИС за приетата от него покана да бъде основен говорител на откриващата се утре в София Интерпарламентарната конференция за Общата външна политика и политика за сигурност и Общата политика за сигурност и отбрана. Надявам се от съвместните срещи на парламентаристите от страните от ЕС и тези от региона да произлязат добри идеи, които да реализираме съвместно в бъдеще, добави председателят на Народното събрание. \r\nГенералният секретар на ПАЧИС Асаф Хаджиев отбеляза, че България играе важна роля в дейността на Асамблеята и българските парламентаристи винаги правят конструктивни предложения, които са в интерес на сътрудничеството в Черноморския регион. Той отправи покана към председателя на Народното събрание да присъства на срещата на председателите на парламенти на страните-членки на ПАЧИС по повод 25-та годишнина от създаването на Асамблеята през май в Истанбул.", "date": "2018.02.15", "title": "Председателят на Народното събрание Цвета Караянчева разговаря с генералния секретар на ПАЧИС Асаф Хаджиев"}
{"url": "http://www.focus-news.net/news/2018/02/15/2488912/obshtina-sliven-provezhda-se-26-to-zasedanie-na-asotsiatsiya-obshtinski-gori.html", "text": "Кметът на община Сливен Стефан Радев участва в 26-то заседание на Асоциация „Общински гори“, което се провежда днес в Болярово. Това съобщиха от Община Сливен. По време на срещата ще бъде представен доклад на изпълнителния директор инж. Тихомир Томанов за дейността през 2017 година.\r\nПредвидено е утвърждаване на проекта за изпълнение на бюджета за изминалите 12 месеца и обсъждане на бюджета за 2018 година. Участниците ще бъдат запознати с идея за внедряване на технология за изгаряне на сухи дървесни трески.\r\nАсоциация „Общински гори“ е учредена през 2008 г.  В нея членуват 59 общини – собственици на гори в Република България. Председател на Управителния съвет от 2016 г. е кметът на Сливен Стефан Радев", "date": "2018.02.15", "title": "Община Сливен: Провежда се 26-то заседание на Асоциация „Общински гори“"}
{"url": "http://www.focus-news.net/news/2018/02/15/2488905/afp-streletsat-ot-florida-e-s-povdignati-obvineniya-za-17-sluchaya-na-predumishleno-ubiystvo.html", "text": "Тежковъоръженият юноша, който откри стрелба в училище в щата Флорида е с повдигнати 17 обвинения за предумишлено убийство, предава  AFP.\r\nНиколас Круз, на 19 години, уби 15 души на място при стрелбата в гимназия „Марджори Стоунман Дъглас“ в град Паркланд, щата Флорида. Още двама души загинаха от раните си по-късно в болница. Виктор Турмаков", "date": "2018.02.15", "title": "AFP: Стрелецът от Флорида е с повдигнати обвинения за 17 случая на предумишлено убийство"}
{"url": "http://www.focus-news.net/news/2018/02/15/2488914/agentsiya-patna-infrastruktura-na-16-fevruari-se-otvaryat-ofertite-za-stroitelen-nadzor-pri-ukrepvane-na-svlachishteto-pri-72-ti-km-na-pat-i-6-radomir-pernik.html", "text": "На 16 февруари в Агенция „Пътна инфраструктура“ (АПИ) ще бъдат отворени офертите на участниците в обществената поръчка за извършване на строителен надзор при укрепването на свлачището при км 72+300 на път I-6 Радомир - Перник. Това съобщиха от пресцентъра на АПИ. Проектът ще кандидатства за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г.\r\nПрез декември м. г. стартира тръжната процедура за извършването на проучвателно-проектантски работи и укрепване на свлачището при 72-ри км на първокласния път, в местността „Цървеняка“. Целта е да бъдат проучени инженерно-геоложките условия в района на свлачището, причините за активизиране и разработване на техническо решение за трайното възстановяване и укрепване на засегнатия участък, който е с дължина около 25 метра. Основните причини за проявените свлачищни процеси, според становището на експертите, е преовлажняване на откоса в следствие на паднали значителни количества валежи, геоложки строеж и геоморфоложки особености, нерегулиран отток от терените над откоса и др.\r\nИндикативната стойност на поръчката за строителен надзор е 16 000 лв. без ДДС. \r\nОфертите ще бъдат отворени утре – 16 февруари, в 14 ч. в сградата на АПИ.", "date": "2018.02.15", "title": "Агенция „Пътна инфраструктура“: На 16 февруари се отварят офертите за строителен надзор при укрепване на свлачището при 72-ти км на път I-6 Радомир - Перник"}
{"url": "http://www.focus-news.net/news/2018/02/15/2488913/premierat-boyko-borisov-az-moga-da-zadam-kontra-vaprosi-kolko-struvat-izborite-na-prezidenta-radev-i-kak-se-dogovori-s-dps-za-podkrepa.html", "text": "Аз мога да задам контра въпроси – колко струват изборите за Радев? Как се договори с ДПС за подкрепата? С Делян Пеевски ли го направи? Виждате ли как гадно звучи? Нека сега той да дава пресконференция и да обяснява същото. Това добре ли е за държавата? Мисля, че не. А той избухва с толкова жлъч и ярост. А аз вчера казах колко е прекрасен. Може би не може да ми прости, че купихме тези изтребители. Това каза министър-председателят Бойко Борисов в изявление пред медиите по повод изказване на президента Румен Радев, който коментира по-рано през деня причините за възникналото, предаде репортер на Агенция \"Фокус\".\r\n\"Подарък от ДПС не ми е правен. Единствената партия, която не е правила коалиции с ДПС, е ГЕРБ. А партията на Радев - БСП, много пъти го е правила. Нека пак само да се върнем и да кажем обективната истина – огромните пари, над 90%, които са дадени за отбрана, всичките са на военно-въздушните сили. И сега всички са в състояние такова, че не летят, защото така са подписвани договорите. Той трябва да е обективен към всички – не може за едните дума да не каже, за БСП“, каза Борисов.\r\nПремиерът коментира и изказването на президента Радев, че слуша външни гласове. „Бих се радвал да каже кой глас извън България визира, че слушам – Меркел, Макрон… Нека да говорим с имена. Не знам кого трябва да слушаш в чужбина, за да станеш против насилието над жени и деца. И след като има каквото и да е съмнение, защото явно обществото се плаши от тези неща, няма да вървим напред с ратифицирането на конвенцията, докато нищо не стане ясно“, каза още той.\r\nБорисов обясни, че счита, че правилното място за дебат в една Парламентарна Република е Парламентът. „Но президентът Радев нападна първо Парламента, че е атрофирал, след това и правителството. Единствената институция, която според него трябва да остане, е президентската. Ако иска президентска република – да каже“, каза той и уточни, че при изказването „домакинът, който носи шербет“ прозира малко завист. \r\n„Ние направихме максимума добро за държавата. Щом ни се дава възможност за такава среща, значи се счита, че България е една стабилна държава. И тя е стабилна не само заради мен, но и заради президента. Колко и да исках да не достигаме до такова влошаване на положението, знам, че ако не отговоря някой ще каже, че ме е страх. Много битки съм провел, с много коварни противници. Ако президентът иска да прави партия – да каже, в противен случай не е честно уж неутралната президентска институция да взима страна и да се насочва срещу едно демократично избрано коалиционно правителство. Така че, с цялото ми уважение, бях длъжен да отговоря, защото няма нещо, с което да се срамувам. Няма една задкулисна думичка в нашето управление и затова неслучайно 11 пъти поред сме побеждавали в избори. Трябва да се отчита волята на народа. Утре могат да напишат, че съм виновен, че и Слави Трифонов се е подигравал с него в предаването му. Той се е подигравал с мен много повече пъти“, коментира Борисов.\r\nЦветилена СИМЕОНОВА", "date": "2018.02.15", "title": "Премиерът Бойко Борисов: Аз мога да задам контра въпроси – колко струват изборите на президента Радев и как се договори с ДПС за подкрепа"}
{"url": "http://www.focus-news.net/news/2018/02/15/2488917/ministerstvo-na-energetikata-balgaro-azerbaydzhanskata-komisiya-za-ikonomichesko-satrudnichestvo-shte-zasedava-prez-esenta-v-balgariya.html", "text": "Следващото, пето заседание на Междуправителствената българо-азербайджанска комисия за икономическо сътрудничество ще се проведе в България през есента. Планира се по време на посещението на представители на азербайджанската страна у нас да се проведе и бизнес форум, който да даде тласък на двустранните отношения. За това се договориха двамата съпредседатели на комисията – българският министър на енергетиката Теменужка Петкова и министърът на земеделието на Азербайджан Хейдар Асадов, съобщиха от пресцентъра на Министерството на енергетиката. \r\n„Азербайджан е важен икономически партньор за България, между страните ни е налице добро и трайно икономическо сътрудничество, с акцент върху енергийните, транспортните и търговските взаимоотношения. Стремежът на България е насочен към увеличаване на двустранния стокообмен, както и привличане на азербайджански инвестиции в България. \r\nПо-късно енергийните министри на България и Азербайджан – Петкова и Шахбазов обсъдиха напредъка по проекта за газовата връзка Гърция-България. „Диверсификацията на доставките на природен газ от Южния газов коридор, чрез интерконектора Гърция-България, са приоритет на българското правителство в енергийния сектор“, подчерта българският министър. По думите й българското правителство високо оценява стратегическото сътрудничество с азербайджанската държавна нефтена компания - СОКАР за доставки на природен газ източник за захранване на европейския газоразпределителен център „Балкан“. По време на срещата бяха обсъдени правните аспекти за инвестиции на СОКАР в газоразпределителния  сектор у нас. Навлизането на държавната азербайджанска компания в областта на битовото газоснабдяване би донесло редица ползи българските потребители - намаляване на цените на природния газ за крайния битов потребител  и повишаване на качеството, подчерта Петкова. \r\nВ рамките на Консултативния съвет за Южния газов коридор министър Петкова се срещна и със зам.-председателя на Европейската комисия и комисар по въпросите на Енергийния съюз Марош Шефчович. Обсъдени бяха предстоящите стъпки, свързани с реализацията на междусистемната газова връзка Гърция-България.", "date": "2018.02.15", "title": "Министерство на енергетиката: Българо-азербайджанската комисия за икономическо сътрудничество ще заседава през есента в България"}
{"url": "http://www.focus-news.net/news/2018/02/15/2488916/mkd-makedoniya-spored-federika-mogerini-zapadnite-balkani-sa-parva-tema-za-es.html", "text": "Върховният представител на Европейския съюз по въпросите на външните работи и политиката на сигурност Федерика Могерини и българският външен министър Екатерина Захариева заявиха, че европейското бъдеще на Западните Балкани ще бъде първата тема на срещата на външните министри на Европейския съд в София, предава македонската медия “МКД“.\r\n\"Първата точка на програмата е Западните Балкани, които са най-високият приоритет за българското председателство, но и за всички институции на ЕС\", заяви Могерини преди срещата. Те допълни, че срещата в София ще бъде първият случай, в който външните министри на ЕС ще обсъдят стратегията на Европейската комисия за Западните Балкани, която беше публикувана миналата седмица.\r\n\"Ще разгледаме как да работим за укрепването на перспективата на ЕС в региона, но също така ще започнем да работим по подготовката на срещата на високо равнище\", заяви ръководителят на европейската дипломация. Могерини добави, че на 16 февруари в София ще бъдат представителите на страните кандидатки за членство в ЕС, за да обсъдят една от основните инициативи на Стратегията - работата по сигурността и отбраната, важни за сътрудничеството.\r\nЗахариева на свой ред заяви , че разговорите ще започнат с темата за Западните Балкани, един от приоритетите на българското председателство на Съюза.\r\n\"В контекста на Стратегията на Европейската комисия, публикувана на 6 февруари, ще обсъдим възможностите за обмен на мнения и ще подчертаем трасето за бъдещето на нашите приятели от Западните Балкани\", заяви българският министър. Тя изрази мнение, че според България Стратегията на ЕС е чудесна възможност за страните от Западните Балкани и добави, че един демократичен и проспериращ регион е важен за Европейския съюз.\r\n\"Ние сме непосредствени съседи на две страни от Западните Балкани. Споделяме добри и лоши спомени от миналото и смятаме, че ще имаме общо бъдеще в ЕС, когато те бъдат готови \", убедена е тя. Виктор Турмаков", "date": "2018.02.15", "title": "„МКД“ (Македония): Според Федерика Могерини Западните Балкани са първа тема за ЕС"}
{"url": "http://www.focus-news.net/news/2018/02/15/2488919/veliko-tarnovo-pochistvat-mestnostta-kray-prisovskite-zavoi.html", "text": "Започна почистване на местността край Присовските завои, които са част от републиканската пътна мрежа и натовареното международно трасе Велико Търново – Гурково – Свиленград. Това съобщиха от пресцентъра на Община Велико Търново. Дейността е възложена от Агенция „Пътна инфраструктура“, след отправени искания от общината, след сигнали на великотърновци и публикации в медийното пространство.\r\nПочистването на различни по вид отпадъци обхваща както пътния банкет край платната, така и разположеното в подножието му дере.", "date": "2018.02.15", "title": "Велико Търново: Почистват местността край Присовските завои"}
{"url": "http://www.focus-news.net/news/2018/02/15/2488896/pittsburgh-post-gazette-reks-tilarsan-prizova-hizbulla-da-prekrati-mezhdunarodnata-si-deynost.html", "text": "Държавният секретар на САЩ Рекс Тилърсън призова шиитската ливанска групировка „Хизбулла“ да прекрати дейността си в чужбина, за да се намали напрежението в региона на Близкия изток, пише   Pittsburgh Post Gazette.\r\nСпоред Тилърсън не е допустимо групировка като „Хизбулла“ да действа извън властта на правителството на Ливан.  Той заяви това по време на съвместна пресконференция с ливанския министър-председател Саад Харири, съюзник на Запада, който е във вражда с организацията. По-рано през деня Тилърсън се срещна и с президента на страната Мишел Аун и с председателя на парламента ѝ, които са съюзници на подкрепяната от Иран „Хизбулла“. \r\nТилърсън заяви, че ролята на организацията в Сирия „е способствала кръвопролитието“ в страната и заплашва сигурността на Ливан.  Виктор Турмаков", "date": "2018.02.15", "title": "Pittsburgh Post Gazette: Рекс Тилърсън призова „Хизбулла“ да прекрати международната си дейност"}
{"url": "http://www.focus-news.net/news/2018/02/15/2488902/politico-balgariya-se-otteglya-ot-istanbulskata-konventsiya.html", "text": "Българският министър-председател Бойко Борисов съобщи, че управляващата дясноцентристка партия в страната няма да подкрепи ратифицирането на европейски договор, целящ превенцията и борбата срещу насилието срещу жени, предава  Politico.\r\n„Ще приемем Истанбулската конвенция единствено, ако има консенсус в българското общество“, заяви Борисов, посочвайки липса на подкрепа сред другите политически партии, включително и от младшия коалиционен партньор „Обединени патриоти“. Правителството на Борисов представи конвенцията на Съвета на Европа, позната като Истанбулската конвенция пред парламента миналия месец. Трябваше да се гласува за нея, но вотът бе отложен, за да се даде повече време за дебат.\r\nВолен Сидеров, един от водачите на „Обединени Патриоти“ предупреди партия ГЕРБ на Борисов, че ако продължи да подкрепя споразумението, правителствената коалиция ще се разпадне, предизвиквайки предсрочни парламентарни избори. \r\nРелигиозните групи в страната, включително Българската православна църква също се обявиха срещу договора, твърдейки, че ратификацията ще доведе до легализиране на еднополовите бракове, както и възможността младите хора да се идентифицират като транссексуалисти. \r\nВеликобритания, Ирландия, Хърватия и Гърция също не са ратифицирали Конвенцията.  Виктор Турмаков", "date": "2018.02.15", "title": "Politico: България се оттегля от Истанбулската конвенция"}
{"url": "http://www.focus-news.net/news/2018/02/15/2488922/veliko-tarnovo-spirat-vodopodavaneto-v-starata-gradska-chast-na-16-fevruari-zapochva-podmyana-na-vik-infrastrukturata-po-proekt-na-obshtinata.html", "text": "Спират водоподаването в старата градска част на Велико Търново утре. Това съобщиха за Радио „Фокус“ – Велико Търново от ВиК-Велико Търново. Без вода от 08.00 до 17.00 часа ще са абонатите на ул. „Стефан Стамболов“, ул. „Читалищна“, ул. „Иван Вазов“, ул. „Никола Пиколо“, ул. „Опълченска“, ул. „Г. С. Раковски“, ул. „Георги Мамарчев“ и ул. „Поп Матей Преображенски“. Спирането на водоподаването се налага заради изпълнението  на дейностите по проекта на Община Велико Търново „Основен ремонт на съществуващата водопроводна мрежа по улиците в стара градска част на град Велико Търново“. От дружеството уверяват, че при възможност водоподаването ще бъде възстановено по-рано.„Фокус“ припомня, че финансирането на подмяната на ВиК инфраструктурата е осигурено  от републиканския бюджет. Едновременно с тези дейности, в старата градска част Община Велико Търново изпълнява и проекта „Привлекателна и съхранена автентична градска среда в град Велико Търново“, финансиран по Оперативна програма „Региони в растеж“ 2014-2020. Работи се по обновяването на 36 улици и площадни пространства в старата градска част. Стойността на инвестиционно намерение възлиза на над 10 милиона лева с ДДС.\r\nНадежда КРЪСТЕВА", "date": "2018.02.15", "title": "Велико Търново: Спират водоподаването в старата градска част на 16 февруари, започва подмяна на ВиК инфраструктурата по проект на Общината"}
{"url": "http://www.focus-news.net/news/2018/02/15/2488910/mrt-makedoniya-generalniyat-sekretar-na-nato-prizova-skopie-i-atina-da-badat-po-gavkavi-pri-reshavaneto-na-spora-za-imeto.html", "text": "Генералният секретар на НАТО Йенс Столтенберг призова към повече гъвкавост на преговорите за името на Македония, предава македонската медия “МРТ“.\r\n\"Ще бъда много внимателен, за да не спекулирам за възможното решение. Ясно е, че това се решава през последните 25 години, а посредникът на ООН Матю Нимиц работи от много години. Надявам се, че скоро ще се намери решение за името, което ще реши проблема, който съществува дълго между  двете страни, и в крайна сметка БЮРМ да стане член на Алианса. Поради това насърчавам двете страни да бъдат гъвкави и да намерят решение. Обсъдих това с гръцкия министър на отбраната Панос Каменос“,  заяви Столенберг.\r\nНАТО реши през 2008 г. на срещата си на високо равнище в Букурещ, че ще покани  Македония да стане член, след като въпросът за името бъде решен по взаимно приемлив начин. Виктор Турмаков", "date": "2018.02.15", "title": "„МРТ“ (Македония) : Генералният секретар на НАТО призова Скопие и Атина да бъдат по-гъвкави при решаването на спора за името"}
{"url": "http://www.focus-news.net/news/2018/02/15/2488920/obshtina-stara-zagora-poslanikat-na-arzhentina-alberto-trueba-i-ministar-nikolina-angelkova-byaha-sred-parvite-gosti-na-shtanda-na-obshtinata-na-vakantsiya-i-spa-ekspo.html", "text": "Посланикът на Аржентина у нас Н.Пр. Алберто Труеба и министърът на туризма Николина Ангелкова бяха едни от първите посетители на изложбения щанд на Община Стара Загора, на най-голямото туристическо изложение в България „Ваканция и СПА Експо“, което се провеждаа в София от 14 до 16 февруари. Това съобщиха от пресцентъра на Общината. В разположения в зала 3 на Интер Експо център щанд  на Туристическия информационен център, разработен заедно с Държавната опера и Регионалния исторически музей те се срещнаха и разговаряха с ресорния зам.-кмет на Стара Загора Красимира Чахова, която ги запозна с годишния календар на събитията в града за 2018 година. Дипломатът е голям почитател на оперното изкуство и вече е посетил Града на липите заедно с дипломатическия корпус миналата година.\r\nНай-атрактивно в обновената визия на старозагорския щанд са представени за посетителите римското мозаечно наследство на  Августа Траяна, форумът на „Преблестящия град на траянците…“, който и днес е сцена на спектакли и концерти, както и красивите стенописи в единствения у нас Музей на религиите. Изложените реплики на експонати от фондовете на Регионалния исторически музей – Стара Загора разкриват богатата култура на обитателите на праисторическите селищни могили (VI-III хил.пр.Хр.) в района на града. Атрактивни фотоси представят уникалния за страната ни Археологически музей „Неолитни жилища“, в който са съхранени останките на едни от първите и най-добре запазени жилища в Европа от епохата на ранния неолит (VI хил. пр. Хр.).\r\nСъдържанието се допълва от информационни материали за забележителности, културни маршрути, празници, фестивали и спортни събития; за балнео и СПА туризъм на Старозагорските минерални бани и активен отдих сред природата на Сърнена гора; за настанителна и конферентна  база, места за хранене и развлечения.\r\n Министър Ангелкова откри 35-то издание на най-мащабното туристическо изложение в България - Международната туристическа борса „Ваканция и СПА Експо“, която дава възможност за нови контакти, разширяване на мрежата от партньори и клиенти, бизнес срещи с професионалисти от цял свят във всички сектори на туристическия бранш. Всяка година форумът привлича над 350 компании и повече от 20 хил. специалисти и гости, а миналата година отчете 9% ръст на посетителите.\r\nБорсата е част от събитията, които Министерството на туризма организира в рамките на Българското председателство на Съвета на ЕС, и това несъмнено е високо признание за значението ѝ. Ден преди нея се проведе неформалната среща на министрите на туризма от ЕС „Туризъм и икономически растеж“, която беше първа по рода си. Дискусиите заявиха общото им желание заедно да подпомогнат развитието на туризма, който е важен двигател за устойчив икономически растеж в ЕС. На него се падат близо 10 на сто от брутния продукт на Съюза и 12% дял от европейските работни места. В България отрасълът формира около 13% от БВП на страната, подчерта министър Ангелкова при откриването на форума.", "date": "2018.02.15", "title": "Община Стара Загора: Посланикът на Аржентина Алберто Труеба и министър Николина Ангелкова бяха сред първите гости на щанда на Общината на „Ваканция и Спа Експо“"}
{"url": "http://www.focus-news.net/news/2018/02/15/2488891/reuters-gartsiya-saobshti-che-nyama-da-tarpi-osporvane-na-granitsite-si.html", "text": "Гръцкият министър-председател Алексис Ципрас заяви, че страната му няма да търпи каквито и да е оспорвания на териториалната си цялост. Той съобщи това дни след като съдове на гръцката и на турската брегова охрана се сблъскаха край спорни острови в Егейско море, предава  Reuters.\r\nГръцкият министър-председател подчерта, че гръцката граница е такава и на Европейския съюз и съобщи, че външният министър Никос Кодзиас е уведомил за случващото се генералния секретар на НАТО Йенс Столтенберг и САЩ за „провокативното поведение“ на Турция.\r\n„Посланието ни днес, утре и винаги е ясно: Гърция няма да позволи, приеме или търпи оспорване на териториалната си цялост и суверенни права“, заяви Ципрас. „Гърция не е страна, която си играе игри“, допълни той. Същевременно той уточни, че „предизвикването и агресивната реторика срещу суверенните права на страните членки на ЕС са насочени срещу Съюза в неговата цялост“. \r\nНа свой ред гръцкият министър на отбраната Панос Каменос заяви, че е уведомил НАТО и САЩ за инцидента край егейските острови Имия. „Имах възможност да  покажа доказателство, което оборва турските твърдения, че случилото се край островите е инцидент“, заяви той. Според него „Турция провокира и нарушава водите на ЕС и на Гърция с действия, които нарушават морските закони и са близки до причиняването на инциденти в Егейско море“. „Тя има пълна отговорност“, убеден е министърът.  Виктор Турмаков", "date": "2018.02.15", "title": "Reuters:  Гърция съобщи, че няма да търпи оспорване на границите си"}
{"url": "http://www.focus-news.net/news/2018/02/15/2488925/sport-grigor-dimitrov-specheli-parviya-set-sreshtu-filip-krainovich.html", "text": "Григор Димитров спечели първия сет след тайбрек със 7:4 срещу Филип Краинович в мач от втория кръг на турнира в Ротердам.\r\nДимитров и сърбинът имат 3 мача помежду си, като и в трите Димитров е победител. Двамата играха за последно в Монте Карло през 2016-а, когато българинът постигна категоричен успех с 6:3, 6:2.\r\nНа твърда настилка в зала, какъвто е профилът на турнира в Ротердам, Григор Димитров също е побеждавал сърбина – в Стокхолм през 2015-а година.\r\nПри победа, Григор Димитров ще играе срещу младия руснак Андрей Рубльов, който отстрани босненеца Дамир Джумхур с 6:4, 7:6. Последният мач на Димитров срещу руснака бе на Аустрелиън Оупън, където българинът победи с 3:1 сета на „Род Лейвър Арина“. Балансът им е 1:1 победи. Венцислав Драгоманов", "date": "2018.02.15", "title": "Спорт: Григор Димитров спечели първия сет срещу Филип Краинович"}
{"url": "http://www.focus-news.net/news/2018/02/15/2488923/shumen-provedeno-e-obuchenie-na-sektsionnata-komisiya-za-chastichnite-izbori-za-kmet-na-s-kochovo-obsht-veliki-preslav.html", "text": "Проведено е обучение на членовете на секционната избирателна комисия за частичните избори за кмет на с. Кочово, общ. Велики Преслав на 18 февруари. Това съобщи за Радио „Фокус“-Шумен Милена Ангелова, председател на Общинска избирателна комисия-Велики Преслав. В деня на вота в селото ще функционира една секционна избирателна комисия. Тя е в състав от 9 души. Утвърден е образецът на бюлетината. По списъчен състав избирателите в населеното място са 603. Спокойно, без нарушения, преминава предизборната кампания. Двама са кандидатите са кметския пост в Кочово - Гюсюм Апти Хаджъ, издигната от ДПС, и Ангел Делев Ангелов, независим кандидат, издигнат от инициативен комитет. В срок протича подготовката за изборния ден. До 17.00 часа на 16 февруари се подават документи за застъпници на кандидатите за кметското място.\r\nИвелина ИВАНОВА", "date": "2018.02.15", "title": "Шумен: Проведено е обучение на секционната комисия за частичните избори за кмет на с. Кочово, общ. Велики Преслав"}
{"url": "http://www.focus-news.net/news/2018/02/15/2488924/dots-d-r-petar-nenkov-raycho-nikolov-e-edinstvenata-zhertva-padnala-pri-obyavyavaneto-na-saedinenieto-na-balgariya.html", "text": "Райчо Николов е единствената жертва, паднала при обявяването на Съединението на България. Това разказа в предаването „Със славната 2-ра Тракийска дивизия – За честта на България” на Радио „Фокус”-Пловдив доц. д-р Петър Ненков. След Освобождението Райчо Николов се нарежда сред достойните строители на нова България. „Неоценим е приносът му в създаването на войската ни”, посочи Ненков. Негово дело е и първият български военен устав, известен, като „Закон за българските войници“, отпечатан през 1877 година в Плоещ в печатницата на Асен Димитров Паничков. Той става привърженик на Либералната партия. „Това, което го води, е мечтата му за освобождението на Македония и Съединението на България”, добави Ненков.\r\nРайчо Николов служи като кадрови офицер в Източнорумелийската милиция. През периода 1882 – 1885 г. е командир на Пловдивската окръжна жандармерия, като полага усилия за утвърждаването на българския характер на Източна Румелия. Макар и през 1883 г. да е произведен в чин майор, народът го нарича дядо Райчо – не заради възрастта му, защото по това време е малко над четиридесетте, а заради богатия му житейски опит.  Той се включва в образувания през февруари 1885 г. таен революционен комитет с председател Захари Стоянов, сред членовете на който са и най-видните офицери на българската армия Данаил Николаев, Сава Муткуров и Стефан Любомски. Редом с тях той активно участва в подготовката на Съединението.\r\nС ротата си Райчо Николов е сред участниците в свалянето на главния управител на Източна Румелия Гаврил Кръстевич на съдбоносния 6 септември 1885 г..\r\nНеслучайно той влиза в избраното временно правителство, като е назначен за комендант на Пловдив.\r\nВ деня на великото дело, докато отивал да съобщи по телеграфа новината, майорът е прострелян смъртоносно от началника на Пловдивската пощенска станция Костадин Тодоров. И досега подбудите на убиеца не са изяснени.\r\nСпоред една от версиите пощаджията е бил пиян, според друга, се е страхувал от арест, а според трета, се е опитал да демонстрира лоялност към правителството на Източна Румелия.\r\nНа 7 септември 1885 г. в присъствието на 20 000 души с военни почести и топовни гърмежи тленните останки на героя са положени в Пловдивските гробища.\r\nЦветана ТОНЧЕВА", "date": "2018.02.15", "title": "Доц. д-р Петър Ненков: Райчо Николов е единствената жертва, паднала при обявяването на Съединението на България"}
{"url": "http://www.focus-news.net/news/2018/02/15/2488929/veliko-tarnovo-gradat-poluchi-nagrada-za-uspeshno-populyarizirane-na-turizma.html", "text": "Велко Търново получи специална награда за успешно популяризиране на туризма на Международната туристическа борса „Ваканция & СПА Експо 2018“, съобщиха от Общинската туристическа агенция „Царевград Търнов“. Призът се дава ежегодно в рамките на изложението от специализираното списание „Туризъм и отдих“. Наградата бе връчена на управителя на Общинската туристическа агенция Борислав Йорданов на официална церемоня от доц. д-р Соня Алексиева.\r\n„Това е признание за нашите усилия да популяризираме  и наложим Велико Търново като най-добрата целогодишна дестинация за културен туризъм в България“, подчерта Борислав Йорданов при получаване на наградата и покани присъстващите на церемонията на 15-та Международна туристическа борса „Културен туризъм“, която ще се проведе в старата столица от 19до 21 април т.г.\r\nНа „Ваканция & СПА Експо 2018“ в столицата Общинската туристическа агенция „Царевград Търнов“ представя болярския град на щанд от 35 кв.м., атрактивно съчетаващ културно-историческите забележителности и новите туристически маршрути и атракции в града и околностите му.", "date": "2018.02.15", "title": "Велико Търново: Градът получи награда за успешно популяризиране на туризма"}
{"url": "http://www.focus-news.net/news/2018/02/15/2488928/plovdiv-52-godishen-nepravosposoben-vodach-e-predizvikal-katastrofa-na-okolovrastniya-pat-na-grada-nyama-seriozno-postradali.html", "text": "52-годишен неправоспособен водач е предизвикал катастрофа на Околовръстния път на Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента е подаден към 16.00 часа днес. По първоначална информация, на кръстовище на Околовръстния път със стария път за Марково 63-годишен водач с лек автомобил „БМВ“ прави ляв завой и е блъснат от 52-годишния водач на втория автомобил с марка „Хюндай“, предизвикал катастрофата. Участниците са прегледани от екипи на Бърза помощ, няма информация за сериозно пострадали. Водачите не са употребили алкохол. Движението в района е силно затруднено.\r\nТони МИХАЙЛОВ", "date": "2018.02.15", "title": "Пловдив: 52-годишен неправоспособен водач е предизвикал катастрофа на Околовръстния път на града, няма сериозно пострадали"}
{"url": "http://www.focus-news.net/news/2018/02/15/2488927/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в Кюстендилска област са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки навсякъде са сухи. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.02.15", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/02/15/2488932/plovdiv-tsenata-na-sinya-zona-v-grada-stava-2-leva-ot-1-april.html", "text": "Цената на „Синя зона” в Пловдив става 2 лева от 1 април. Решението бе гласувано отново от общинските съветници днес, след като областният управител Здравко Димитров върна първото заради допуснати  технически грешки, предаде репортер на Радио „Фокус“- Пловдив. Общинските съветници днес одобриха и отпускането на 2 милиона 110 хиляди лева от общинския бюджет за съфинансиране на проект образователна инфраструктура,  който се изпълнява по Оперативната програма „Региони в растеж”. Предвижда се изграждането на нова детска градина на улица „Богомил“, както и саниране на СОУ „Любен Каравелов“ и на три детски градини  – „Снежанка“, „Перуника“ и „Детски  смях“.\r\nЦветана ТОНЧЕВА", "date": "2018.02.15", "title": "Пловдив: Цената на „Синя зона” в града става 2 лева от 1 април"}
{"url": "http://www.focus-news.net/news/2018/02/15/2488930/ministar-nikolina-angelkova-be-otlichena-sas-zlaten-priz-poslanik-na-turizma-za-2017-g.html", "text": "Министърът на туризма Николина Ангелкова бе отличена с награда “Посланик на туризма за 2017 г.“ на церемония в рамките на 35-ото международно изложение „Ваканция и СПА Експо“. Златният приз за министъра на туризма се дава от сп. “Туризъм и отдих”, което за тринадесети пореден път отличава най-изявените постижения в българския туризъм за последните 12 месеца. Грамотата министър Ангелкова получи от главния редактор на сп. “Туризъм и отдих” Димитър Кирекчиев. Това съобщиха от пресцентъра на Министерството на туризма.\r\nСърдечно благодаря за наградата, с която ме удостоявате. „Посланик на туризма за 2017 г.“ е високо признание, което аз приемам не само като персонална оценка за моята работа, но и за екипа на Министерството на туризма, каза министър Ангелкова. И допълни, че от създаването си като самостоятелна администрация тя и нейният тим работят последователно, за да докажат, че туризмът заслужено е национален приоритет и е структуроопределящ икономически отрасъл с близо 13% от БВП на страната.\r\nДобрите резултати от срещата на министрите от ЕС в София „Туризъм и икономически растеж“ също са доказателство за значението на туризма и на международно ниво, каза още министърът. И припомни, че срещата в София бе  високо оценена от еврокомисар Елжбиета Биенковска, от генералния секретар на Световната организация по туризъм към ООН Зураб Пололикашвили, от представители на Европейския парламент, на Европейския комитет на регионите, дипломати и официални лица от над 30 държави.\r\nВие награждавате лидерите, допринесли за развитието на туризма в България и аз смятам, че имате много основания да го правите, каза министър Ангелкова. Тя отбеляза, че последните две години са рекордни за цялата история на българския туризъм с близо 8,9 млн. чуждестранни туристи у нас през 2017 г. и повече от 6,6 млрд. лв. приходи от международен туризъм за 11-е месеца на 2017 г. \r\nНа церемонията министър Ангелкова връчи златен приз на кмета на община Сандански Кирил Котев за най-развиваща се СПА туристическа дестинация.", "date": "2018.02.15", "title": "Министър Николина Ангелкова бе отличена със златен приз “Посланик на туризма за 2017 г.“"}
{"url": "http://www.focus-news.net/news/2018/02/15/2488931/pregled-na-mezhdunarodnite-novini-do-18-chasa-agentsiya-fokus.html", "text": "Върховният представител на Европейския съюз по въпросите на външните работи и политиката на сигурност Федерика Могерини и българският външен министър Екатерина Захариева заявиха, че европейското бъдеще на Западните Балкани ще бъде първата тема на срещата на външните министри на Европейския съд в София, предава македонската медия “МКД“.\r\n\"Първата точка на програмата е Западните Балкани, които са най-високият приоритет за българското председателство, но и за всички институции на ЕС\", заяви Могерини преди срещата. Те допълни, че срещата в София ще бъде първият случай, в който външните министри на ЕС ще обсъдят стратегията на Европейската комисия за Западните Балкани, която беше публикувана миналата седмица.\r\n\"Ще разгледаме как да работим за укрепването на перспективата на ЕС в региона, но също така ще започнем да работим по подготовката на срещата на високо равнище\", заяви ръководителят на европейската дипломация. Могерини добави, че на 16 февруари в София ще бъдат представителите на страните кандидатки за членство в ЕС, за да обсъдят една от основните инициативи на Стратегията - работата по сигурността и отбраната, важни за сътрудничеството.\r\nЗахариева на свой ред заяви , че разговорите ще започнат с темата за Западните Балкани, един от приоритетите на българското председателство на Съюза.\r\n\"В контекста на Стратегията на Европейската комисия, публикувана на 6 февруари, ще обсъдим възможностите за обмен на мнения и ще подчертаем трасето за бъдещето на нашите приятели от Западните Балкани\", заяви българският министър. Тя изрази мнение, че според България Стратегията на ЕС е чудесна възможност за страните от Западните Балкани и добави, че един демократичен и проспериращ регион е важен за Европейския съюз.\r\n\"Ние сме непосредствени съседи на две страни от Западните Балкани. Споделяме добри и лоши спомени от миналото и смятаме, че ще имаме общо бъдеще в ЕС, когато те бъдат готови \", убедена е тя.\r\n***  Генералният секретар на НАТО Йенс Столтенберг призова към повече гъвкавост на преговорите за името на Македония.\r\n\"Ще бъда много внимателен, за да не спекулирам за възможното решение. Ясно е, че това се решава през последните 25 години, а посредникът на ООН Матю Нимиц работи от много години. Надявам се, че скоро ще се намери решение за името, което ще реши проблема, който съществува дълго между  двете страни, и в крайна сметка БЮРМ да стане член на Алианса. Поради това насърчавам двете страни да бъдат гъвкави и да намерят решение. Обсъдих това с гръцкия министър на отбраната Панос Каменос“,  заяви Столенберг.\r\nНАТО реши през 2008 г. на срещата си на високо равнище в Букурещ, че ще покани  Македония да стане член, след като въпросът за името бъде решен по взаимно приемлив начин.\r\n*** Министрите на отбраната на страните от НАТО са постигнали съгласие за създаването на своеобразен „военен Шенген“ в европейските граници на Алианса.\r\nПредложението е съгласувано в рамките на втория ден от министерската среща в Брюксел. Военните министри на Алианса са одобрили създаването на команден щаб за прехвърляне на сили в Европа.\r\nПърви идеята предложи бившият командващ Сухопътните войски на САЩ в Европа генерал-лейтенант Бен Ходжис. Той заяви, че съюзническите войски и военната техника в Европа трябва да може да придвижват „толкова бързо, колкото и мигрантите“. \r\nСъгласно думите на Ходжис, към настоящия момент получаването на разрешение за придвижване на войски и въоръжения е „удивително сложен процес в редица страни“. Американският генерал даде пример с преместването на военнослужещи от Полша в Германия, за което се изисква предварително уведомление в срок от пет дни преди началото на движението на войските.\r\nИзточникът разкрива, че предложението за „военен Шенген“ е подкрепено от редица страни, сред които Литва, Естония и Нидерландия.\r\n*** Гръцкият министър-председател Алексис Ципрас заяви, че страната му няма да търпи каквито и да е оспорвания на териториалната си цялост. Той съобщи това дни след като съдове на гръцката и на турската брегова охрана се сблъскаха край спорни острови в Егейско море.\r\nГръцкият министър-председател подчерта, че гръцката граница е такава и на Европейския съюз и съобщи, че външният министър Никос Кодзиас е уведомил за случващото се генералния секретар на НАТО Йенс Столтенберг и САЩ за „провокативното поведение“ на Турция.\r\n„Посланието ни днес, утре и винаги е ясно: Гърция няма да позволи, приеме или търпи оспорване на териториалната си цялост и суверенни права“, заяви Ципрас. „Гърция не е страна, която си играе игри“, допълни той. Същевременно той уточни, че „предизвикването и агресивната реторика срещу суверенните права на страните членки на ЕС са насочени срещу Съюза в неговата цялост“. \r\nНа свой ред гръцкият министър на отбраната Панос Каменос заяви, че е уведомил НАТО и САЩ за инцидента край егейските острови Имия. „Имах възможност да  покажа доказателство, което оборва турските твърдения, че случилото се край островите е инцидент“, заяви той. Според него „Турция провокира и нарушава водите на ЕС и на Гърция с действия, които нарушават морските закони и са близки до причиняването на инциденти в Егейско море“. „Тя има пълна отговорност“, убеден е министърът. \r\n*** Десетки руснаци, пострадали във военните действия в Сирия, са настанени за лечение в болници на Министерството на отбраната на Руската федерация.\r\nИзточници разкриват, че ранените са лекувани във военни болници в Москва и Санкт Петербург. Координаторът на нерегистрираната партия „Другата Русия“ Александър Аверин също потвърди, че ранените при удари на водената от САЩ международна коалиция срещу „Ислямска държава“ руснаци са настанени в споменатите  болнични заведения. „Има такава информация. Колко са постъпили в болници нямам идея, такава информация не ми е достъпна. Но знам, че има настанени в Москва“, разкри Аверин в интервю за местна медия. \r\nНа 7 февруари международната коалиция нанесе удар по проправителствени сили в Сирия в отговор на нападение по позиции на „Сирийските демократични сили“, подкрепяни от Вашингтон. \r\n*** Деветнадесетгодишният Никълъс Круз, който откри стрелба в училище в американския щат Флорида, е задържан по обвинение в умишлено убийство, след като отне живота на 17 души.\r\nМладежът, който миналата година е бил изключен от учебното заведение заради сбиване, се завърна в гимназията в градчето Паркленд, за да търси отмъщение. Крус е задържан недалеч от дома си, разположен близо до училището, където откри безразборна стрелба. Източник от правоохранителните органи, пожелал анонимност, потвърди, че нападателят е бил разпознат по време на атаката. \r\nПолицията съобщи, че първоначално Крус е бил отведен в болница заради затруднения с дишането, след което е подложен на разпит в управлението на шерифа на окръг Броуърд,\r\nМеждувременно бе потвърдено, че при стрелбата са убити 17 души, включително училищен треньор, който се е опитал да предпази учениците си. Общо 14 души са настанени в болница за лечение.\r\n***", "date": "2018.02.15", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/02/15/2488926/ministar-nikolay-nankov-do-kraya-na-2020-godina-ochakvame-da-bade-izgradena-sashtestvena-chast-ot-skorostniya-pat-mezhdu-sofiya-i-vidin.html", "text": "До края на 2020 г. очакваме да бъде изградена съществена част от скоростния път между София и Видин, който на места ще преминава и в магистрални габарити. Това обяви министърът на регионалното развитие и благоустройството Николай Наков по време на заседание на  Комисията по регионална политика, благоустройство и местно самоуправление в Народното събрание, съобщиха от МРРБ. Министърът подчерта, че пътят е приоритет за правителството, залегнал и в управленската му програма. Той отбеляза, че в последните 8 месеца ежедневно се работи за стартиране на проекта. Министър Нанков отбеляза, че за най-тежкия участък от трасето между Ботевград и Мездра има одобрен подробен устройствен план на парцелалрен план и влязло в сила решение по ОВОС. Отпуснати са и средства за довършване на отчуждителните процедури. „Според графика, до 15 март ще пуснем обществена поръчка за избор на изпълнител“, обясни той. Участъкът с дължина 33 км е разделен на два проекта, които предвиждат изграждане на две нови ленти и основна рехабилитация на съществуващото трасе. Предвижда се и изграждането на пътен възел при село Новачене и още 5 кръгови кръстовища за връзка с общински пътища по направлението. „Убеден съм, че в рамките на 2 години от сключване на договора ще завършим най-тежкия откъм трафик участък“, посочи Нанков.  Със средства от Оперативна програма „Транспорт и транспортна инфраструктура“ започва  проектиране на важния участък от Видин през Димово до Ружинци, с който ще се изнесе транзитният трафик от редица населени места. Участъкът от 54 км ще е с габарит на магистрала. Според предварителния график очакванията на министър Нанков са през месец юли да стартира обществената поръчка за избор на изпълнител. Работи се паралелно и по останалите участъци, увери Нанков. В отсечката от Мездра до Враца, например се предвижда само реабилитация на съществуващото четитирилентово трасе, която ще е факт до края на 2019 г. „Най-сложна от техническа, финансова и инженерна гледна точка е реализацията на участъка от Ружинци до Видин. Индикативната стойност на тази отсечката е над 500 млн. лв., отбеляза регионалният министър и обясни, че поради тази причина трасето е разделено на три етапа – от Видин до Димово, обходът на гр. Димово и от там до Ружинци. Участъкът от Ботевград до Мездра ще струва малко над 200 млн. лв., сочат предварителните разчети, а от Ружинци до Монтана индикативната сума е малко над 400 млн. лв. Всички средства ще бъдат осигурени от държавния бюджет по линия на приходите на Агенция „Пътна инфраструктура“. „Тази година, ако няма обжалвания, съм убеден че ще стартираме с реалните строителни дейности и до 2 години най-тежкият участък  Ботевград - Мездра ще бъде реализиран. До 4-5 месеца след него ще се движи участъкът Видин - Ружинци, с до още 5 месеца ще се движат и следващите участъци“, увери министър Николай Нанков. Той напомни, че в периода от 2015 г. досега са рехабилитирани над 80 км от съществуващото трасе на главен път Е-79. Според него изграждането на скоростния път няма да реши всички икономически и демографски проблеми на региона, но ще е сериозна предпоставка за това. Пред регионалната парламентарна комисия министър Нанков информира, че на 19 февруари ще бъде делото по жалбата срещу ОВОС-а на проекта за изграждане на лот  3.2 от АМ „Струма“ през Кресненското дефиле. „Ако решението е в наша полза ще се спестят месеци за строителството на отсечката“, коментира министър Нанков. До края на годината ще са изградени 25 км от АМ „Струма“ между Кресна до Сандански, както и отсечка от 6 км от Благоевград до Железница. През месец май, ако няма обжалвания, ще бъде обявена обществената поръчка за строителството на тунел „Железница“ и на участъка от тунела до Крупник. „До 20 дни се очаква да приключи работата на комисията по оценки на офертите и, ако няма обжалвания, се стартира веднага със строителството“, увери Нанков и подчерта, че до 2020 г. може да завърши цялостното изграждане на магистралата. На 26 март стартираме с дискусиите за районирането на страната. През 2018 година трябва да вземем експертното, а в края на годината и политическото решение, каза още министър  Нанков на заседанието.  „Това не трябва да притеснява гражданите от гледна точка на промяна на граници или закриване на области и общини. Няма да има и промени в целенасочените мерки на правителството за развитие на регионите. На обществено обсъждане ще се предложат три варианта за промяна в обхвата на районите за планиране. В тази връзка върви подготовка на дискусии с участието на представители на местните власти. „Предприемането на тази стъпка се налага от необходимостта от по-устойчиви във времето райони по отношение на броя на населението в тях и осигуряването на съответствие с нормативната рамка на ЕС“, посочи министър Нанков. И уточни, че съгласно европейския регламент минималният брой население за район от ниво 2 е 800 000 души, а максималният – 3 000 000 души. Според статистическите данни в момента Северозападният район за планиране е под 800 000 души, а Северен централен район е с население малко над изискуемия минимум. „Целта ни е да създадем силни и жизнени райони, които са по-добре географски обособени и разположени по основни оси на развитие, със силни, достъпни и притежаващи капацитет и възможности центрове на райони“, каза още регионалният министър. Той допълни, че промяната се обуславя от нуждата от изграждане на ефективна териториална основа, на която да се базира разработването и изпълнението на стратегическите документи за регионално развитие, както и на програмите, които ще бъдат съфинансирани от европейските фондове след 2020 г. Министър Николай Нанков отбеляза още, че очаква в контекста на българското председателство на Съвета на ЕС да бъдат подновени разговорите с румънската страна за проектите на нови мостове над р. Дунав. Според него, в най-напреднала фаза, откъм проекти и финансиране е изграждането на мост при Силистра - Кълъраш. Министър Нанков обаче обоснова и необходимостта от строителство на втори мост при Русе, заради огромния пътнико-поток и строителството на магистралата Русе-Велико Търново.", "date": "2018.02.15", "title": "Министър Николай Нанков: До края на 2020 година очакваме да бъде изградена съществена част от скоростния път между София и Видин"}
{"url": "http://www.focus-news.net/news/2018/02/15/2488933/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщиха за Радио „Фокус“ – Пирин от ГКПП „Кулата“.\r\nЛора КАЛЧЕВА", "date": "2018.02.15", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/02/15/2488915/delyan-peevski-dps-ne-e-seriozno-premier-i-prezident-da-me-izpolzvat-v-opit-za-razreshavane-na-sashtestvuvashtite-mezhdu-tyah-problemi.html", "text": "Считам, че не е сериозно премиер и президент, от висотата на тяхната позиция, да ме използват в опит за разрешаване на съществуващите между тях, или между техните администрации, проблеми, както и да се упражняват върху името ми, особено с подобна неприемлива за институциите, които представляват, риторика. Това се посочва в позиция на народния представител от ПГ на ДПС Делян Пеевски, разпространена до медиите.\r\nАгенция „Фокус“ публикува позицията на депутата Делян Пеевски без редакторска намеса:", "date": "2018.02.15", "title": "Делян Пеевски, ДПС: Не е сериозно премиер и президент да ме използват в опит за разрешаване на съществуващите между тях проблеми"}
{"url": "http://www.focus-news.net/news/2018/02/15/2488936/smolyan-otpadnaha-ogranicheniyata-za-dvizhenie-na-tovarni-avtomobili-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи. Отпаднаха ограниченията за движение на товарните автомобили с ремаркета и полуремаркета в областта, въведени заради снега. Пътните настилки са предимно мокри, по високите части заснежени на места, но почистени и обработени срещу заледяване. Разчистено е свлачището по пътя Неделино – Старцево, което бе затворило за движение едното пътно платно. Заради преовлажняване на скатовете от валежите през изминалите дни остава повишена опасността от падащи камъни по всички направления в областта.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян улиците са мокри. В края на работния ден автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.15", "title": "Смолян: Отпаднаха ограниченията за движение на товарни автомобили в областта"}
{"url": "http://www.focus-news.net/news/2018/02/15/2488938/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът е слабо натоварен. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.15", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/15/2488939/plovdiv-koloni-ot-avtomobili-zatrudnyavat-dvizhenieto-po-bulevardite-hristo-botev-tsar-boris-iii-obedinitel-i-peshtersko-shose-v-grada.html", "text": "Колони от автомобили затрудняват движението по булевардите „Христо Ботев“, „Цар Борис III Обединител“ и „Пещерско шосе“ в град Пловдив, предаде репортер на Радио „Фокус“ – Пловдив. Интензивен трафик се наблюдава също по булевардите „Руски“, „Шести септември“, „Източен“ и „България“. Преминаването през всяка една от светофарните уредби отнема от 3 до 8 минути. Пътните настилки в града са предимно сухи и нормално проходими. Водачите да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на сериозни пътни инциденти.\r\nНатоварен е трафикът и по всички основни направления в Пловдивска област, съобщават от Областното пътно управление. Най-натоварено е движението по участъка на АМ „Тракия“ в областта, също по пътищата Пловдив-Карлово и Пловдив-Асеновград-Смолян. Пътните настилки в областта са предимно сухи, в усойните и планински райони – частично мокри, но нормално проходими. Остава забранено преминаването на всички моторни превозни средства през прохода Троян-Кърнаре. Ограничено е и движението на камиони над 12 тона по пътищата Поповица-Болярци и Югово-Лъки-Здравец, в отсечката град Лъки – пътно кръстовище за хижа Момчил юнак. Движението по пътя Пловдив – Асеновград, в участъка от изхода на град Пловдив до отклонението за летището, се извършва двупосочно в платното в посока Асеновград. Причината за въведеното ограничение са ремонтни дейности, а срокът за изпълнението им е до 25 март.\r\nТони МИХАЙЛОВ", "date": "2018.02.15", "title": "Пловдив: Колони от автомобили затрудняват движението по булевардите „Христо Ботев“, „Цар Борис III Обединител“ и „Пещерско шосе“ в града"}
{"url": "http://www.focus-news.net/news/2018/02/15/2488934/reuters-evropeyskiyat-sayuz-e-razdelen-otnosno-razshiryavaneto-si-kam-zapadnite-balkani.html", "text": "Външните министри на страните-членки от ЕС са разделени относно предложението на Европейската комисия за разширяването на Съюза към Западните Балкани. По време на срещата си в българската столица те обсъдиха за първи път плана, изложен в Стратегията на ЕК, поставила 2025 г. като възможна за присъединяването на Сърбия и Черна Гора, предава  Reuters.\r\nУнгарският външен министър Петер Сиярто заяви, че е „разочарован“ от поставената цел, заявявайки, че двете страни от „западнобалканската шестица“ трябва да бъдат приети още през 2022 г. „Смятам, че 2025 г. е твърде късна и че те заслужават значително по-бърза интеграция“, заяви той и подчерта, че влизането в ЕС може да облекчи напрежението между съседите в региона, които стоят на прага на Съюза. \r\nНо Германия се колебае, посочвайки проблемите във върховенството на закона в новите страни членки като Румъния, България, Унгария и Полша.  „Ситуацията в Косово е извънредно сложна. Ще говорим искрено за това днес“, заяви германският външен министър Зигмар Габриел. \r\nПолша, Италия и Австрия са сред страните в ЕС, които са в полза на усилията за откриването на Съюза към региона, в който руското и китайското влияния растат. \r\n„Кой ще влезе в Белград първи – Китай или ЕС? Трябва да реагираме, защото това са нашите съседи“, заяви австрийският външен министър Карин Кнайсъл. \r\nБългарският министър-председател Бойко Борисов заяви, че ще приеме лидерите на балканските държави на 1 март за преговори с председателя на Европейската комисия Жан-Клод Юнкер за изграждането на нови пътища и ЖП линии за подобряване на свързаността с ЕС.\r\nНо според словенския външен министър Карл Ерявец 2025 г. „не е реалистична“ като цел, защото, според него, страните от Западните Балкани се нуждаят от повече време, за да уредят споровете си и да изпълнят критериите за влизането си в ЕС.\r\nФренският външен министър Жан-Ив льо Дриан също подхожда внимателно. „Ясно е че има условия и че тези условия са силно изискващи“, убеден е той. Виктор Турмаков", "date": "2018.02.15", "title": "Reuters: Европейският съюз е разделен относно разширяването си към Западните Балкани"}
{"url": "http://www.focus-news.net/news/2018/02/15/2488935/api-vazstanoveno-e-dvizhenieto-po-am-maritsa-pri-km-61-v-posoka-harmanli.html", "text": "Възстановено е движението по АМ \"Марица\" при км 61 (района на с. Поляно) в посока Харманли. Това съобщиха от пресцентъра на Агенция \"Пътна инфраструктура\".", "date": "2018.02.15", "title": "АПИ: Възстановено е движението по АМ \"Марица\", при км 61, в посока Харманли"}
{"url": "http://www.focus-news.net/news/2018/02/15/2488940/targovishte-predprieta-e-vaksinatsiya-na-zhivotnite-v-selo-nadarevo-zaradi-samneniyata-za-nalichie-na-antraks.html", "text": "Предприета е ваксинация на животните в село Надарево заради съмненията за наличие на антракс. Това каза пред Радио „Фокус“- Шумен д-р Емил Зафиров, началник на отдел „Здравеопазване на животните“ в Областната дирекция по безопасност на храните. Официалният ветеринарен лекар на община Търговище е бил уведомен за смъртен случай на животно от ферма в селото. Изпратена е проба в референтна лаборатория в София, като резултатът се очаква в началото на следващата седмица. Заради съмнение за заболяването е извършена незабавна ваксинация на животните във фермата - 60 дойни крави, 10 телета и 5 юници. До края на днешния ден ще завърши и ваксинацията на останалите животни в населеното място - 302 говеда, 162 овце, 23 кози и 33 бивола. Във фермата е извършена дезинфекция с хлорни препарати, уведомена е Регионалната здравна инспекция. Д-р Зафиров посочи, че в 14-дневен срок след ваксинацията ще се постигне пълно ниво на имунитета. “Фермата със заболялото животно е посетена и вчера, и днес от ветернарни лекари, останалите животите са в добро здравословно състояние“, каза д-р Зафиров. Въведена е карантина за животните в селото, забранена е пашата, както и  придвижването и покупко-продажба извън землището на Надарево.\r\nИвелина ИВАНОВА", "date": "2018.02.15", "title": "Търговище: Предприета е ваксинация на животните в село Надарево заради съмненията за наличие на антракс"}
{"url": "http://www.focus-news.net/news/2018/02/15/2488943/predstaveni-sa-ideynite-proekti-na-predvidenite-za-finansirane-s-evropeyski-sredstva-vik-saorazheniya.html", "text": "Регионалните прединвестиционни проучвания се разработват по график. Вече са представени идейните проекти за инвестиционните обекти, които са предвидени за финансиране в рамките на проектите по Оперативна програма „Околна среда 2014 – 2020“. Те са определени на базата на стратегически анализ на варианти и на техническо решаване на идентифицираните в хода на проучването проблеми. Това съобщи заместник-министърът на регионалното развитие и благоустройството Малина Крумова по време на заседание на Консултативния съвет в областта на проектирането, строителството, инвестиционния процес, жилищната политика, енергийната ефективност, регионалното развитие и стратегическото планиране, който започна работа с обновен състав, съобщиха от пресцентъра на министерството. \r\nВ края на годината предстои да има и по-детайлни анализи и предложени технически решения за по-малките агломерации. Оперативната програма за сегашния период се фокусира само върху големите. В рамките на консултантските договори за изработването на тези проучвания се предвижда да се дадат технически решения, така че да има проектна готовност, която позволява следващи стъпки в посока финансиране и в по-малките агломерации, информира още Крумова. \r\nС идеята за нов Закон за Вик се опитваме да регулираме отрасъла, като включим в проекта текстове, които да уреждат обществените отношения за политиката за неговото развитие, правомощията на държавните органи за регулиране и контрол, правомощията на собствениците, собствеността и управлението на активите, планиране и изграждане на ВиК инфраструктура и предоставянето им на ВиК операторите, коментира регионалният заместник-министър. Опитваме се да създадем устойчиви условия за планиране на ВиК системите и финансови инструменти, които да позволят адекватното финансиране на отрасъла предвид факта, че ВиК инфраструктурата е недофинансирана години наред. С него трябва да се създадат и условия за подобряване на качеството на предоставяните услуги на социално поносими цени, посочи тя. \r\nПо думите на Малина Крумова е необходимо да се запази принципът на публична собственост върху активите, като същевременно се създадат механизми, с които управлението им да бъде опростено и адекватно и да позволява доброто им планиране, развитие и финансиране. \r\nМинистерството на регионалното развитие и благоустройството предлага безплатна вода до 1,5 куб. м на месец за социално уязвимите групи. \r\nПредлага се и т. нар. такса „солидарност“, чиято идея е да се събира на централизирано ниво и да формира фонд, който да послужи за покриване на нуждите в райони, които към момента не са консолидирани и не могат да ползват европейско финансиране, или на малки населени места, каза още заместник-министърът. \r\nПо време на заседанието бяха представени и реализираните до момента от министерството мерки за намаляване на административната тежест за гражданите и бизнеса. Сред тях са въвеждане на срокове там, където не са били нормативно предвидени, намалени са сроковете за процедиране на подробни устройствени планове, които са в съответствие с предвижданията на общ устройствен план, облекчена е процедурата за презаверяване на разрешения за строеж, които са изгубили правно действие, отпаднало изискване за представяне на удостоверителни документи, които ще вече ще бъдат набавяни по служебен път и др. Намален е броят на изискваните документи при отчитане на разходи по Оперативна програма „Региони в растеж“, като се изискват само такива, които имат необходимата доказателствена стойност за процеса по верификация на разходите. Одобрена е и методология за определяне на размера на единната ставка за финансиране на разходите за организация и управление по проекти, финансирани по програмата. Кандидатстването по последните отворени покани за подаване на проектни предложение по програмите за трансгранично сътрудничество с Турция, Македония и Сърбия. Работата в посока намаляване на административната тежест продължава, информира началникът на кабинета на регионалния министър Весела Начева.", "date": "2018.02.15", "title": "Представени са идейните проекти на предвидените за финансиране с европейски средства ВиК съоръжения"}
{"url": "http://www.focus-news.net/news/2018/02/15/2488941/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. Пътните настилки са предимно сухи, но в по-високите части са мокри и хлъзгави, заледени и обработени. Повишена опасност от падащи камъни има в района на Кресненското дефиле и по второкласен път –19 Симитли – Гоце Делчев, затова шофьорите е необходимо да карат с повишено внимание в тези участъци. Трафикът по автомагистрала „Струма“, главен път Е-79 и второкласен път 19 Симитли – Гоце Делчев в областта е нормално интензивен. Няма данни за образували се колони от автомобили или задръствания. \r\nВ област Благоевград няма въведени ограничения за движението на леки и товарни автомобили. Проход Предела е отворен за движение на всички моторни превозни средства. Не се извършват ремонти по пътната мрежа в региона.\r\nЛора КАЛЧЕВА", "date": "2018.02.15", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/02/15/2488945/prezidentat-rumen-radev-sayuzat-na-matematitsite-v-balgariya-dava-nadezhda-na-mnogo-mladi-balgari-da-razviyat-talanta-si.html", "text": "Благодаря на Съюза на математиците в България за работата му с учениците, студентите, младите учени – успех за България е нашите млади таланти да се развиват, защото те са гордостта ни и оценка за прогреса на обществото. Това заяви президентът Румен Радев по време на празничното честване на 120-годишнината от създаването на Съюза на математиците в България, съобщиха от прессекретариата на държавния глава.   \r\n\"Поздравявам ви, че създадохте школа, благодарение на която математиката у нас придоби невероятно развитие с учебни програми на световно ниво\", заяви държавният глава. Румен Радев подчерта, че математиката у нас се е развила като сила чрез работата на Съюза на математиците, а това дава надежда на много млади българи и на цялото общество. Президентът даде пример с призовите места, които младежите ни извоюват в голяма конкуренция на световни математически състезания, което е едно от предимствата за привличане на чуждестранни инвеститори у нас.  \r\nПо думите на Румен Радев математиката е символ на въображение и красота, а силата й се състои в това, че предлага различни пътища, които водят към една цел – истината. \"От най-дълбока древност математиката е символ на прогреса, тя е всеобхватна, навлязла е и в хуманитарните науки, без математика е невъзможна дигитализацията, а без нея бъдещето е немислимо\", заяви президентът.   \r\nДържавният глава Румен Радев удостои Съюза на математиците в България с Почетния знак на президента по повод 120-годишнината от създаването на организацията. Отличието получи проф. Николай Николов от Института по математика и информатика – БАН, който е и председател на Управителния съвет на съюза.", "date": "2018.02.15", "title": "Президентът Румен Радев: Съюзът на математиците в България дава надежда на много млади българи да развият таланта си"}
{"url": "http://www.focus-news.net/news/2018/02/15/2488918/the-hill-reks-tilarsan-zayavi-che-voennata-operatsiya-v-otgovor-na-upotreba-na-himichesko-orazhie-v-siriya-vse-oshte-se-smyata-za-edna-ot-vazmozhnostite-pred-sasht.html", "text": "Държавният секретар на САЩ Рекс Тилърсън заяви, че военният отговор на страната му срещу възможната употреба на химическо оръжие от страна на сирийското правителство е все още възможен, пише  The Hill.\r\n„Президентът Тръмп вече демонстрира, че ще има последствия“, заяви Тилърсън по време на интервю, отговаряйки на въпрос относно възможната употреба на бойни отровни вещества от страна на режима. „Както и през април миналата година, ние сме сериозни с искането си химическите газове да не се нормализират като оръжие в който и да е конфликт“, допълни той.\r\nСъщевременно държавният секретар посочи, че Русия има „специална отговорност“ да направи така, че сирийското правителство да не употребява химическо оръжие.  Виктор Турмаков", "date": "2018.02.15", "title": "The Hill: Рекс Тилърсън заяви, че военната операция в отговор на употреба на химическо оръжие в Сирия все още се смята за една от възможностите пред САЩ"}
{"url": "http://www.focus-news.net/news/2018/02/15/2488944/radio-svobodna-evropa-makedoniya-spored-balgarskiya-prezident-makedoniya-e-izbrala-nova-perspektiva.html", "text": "Българският президент Румен Радев заяви, че позицията на македонското правителство е отбелязала повратна точка, предава радио  „Свободна Европа“  в своята македонска редакция.\r\n„ Това ѝ дава шанс за нова перспектива, на която ние в България винаги сме били отворени. Трябва да стане така, че  хората от двете страни на границата - и от България и от Македония, наистина да се чувстват като братя“, заяви  българският президент в навечерието на утрешното посещение в Република Македония.\r\nТой допълни, че Договорът за добросъседство трябва да се осъществи, иначе той ще остане е само лист и отношенията трябва да се развиват много по-динамично и в много области от взаимен интерес. Виктор Турмаков", "date": "2018.02.15", "title": "Радио „Свободна Европа“ (Македония): Според българския президент Македония е избрала нова перспектива"}
{"url": "http://www.focus-news.net/news/2018/02/15/2488948/ministar-nikolina-angelkova-obsadi-s-kmeta-na-sozopol-panayot-reyzi-podgotovkata-na-predstoyashtiya-leten-sezon.html", "text": "Министърът на туризма Николина Ангелкова обсъди с кмета на Созопол Панайот Рейзи подготовката на предстоящия летен сезон, съобщиха от пресцентъра на министерството. Двамата дискутираха мерки, които трябва да бъдат набелязани за протичането на спокоен и успешен туристически сезон. Министърът посочи, че през лято 2018 г. ще се наблюдава за спазване на законите по отношение на стопанисването на плажовете, реда в курортите и спазването на правата на потребителите. \r\n\"Планираме преди началото на активния сезон да бъдат проведени работни срещи и инспекции по морето\", информира министър Ангелкова. И уточни, че се предвижда в проверките да се включват всички контролни органи, които следят за спазването на реда по крайбрежието.  \r\nКметът Рейзи заяви, че местната власт ще съдейства според правомощията си, на всички инициативи на министерството, които ще помогнат за безпроблемен летен сезон. Той допълни, че в лицето на представители на община Созопол, министерството винаги ще намери подкрепа за мерки и проекти, които ще подпомогнат благополучното развитие на летния сезон. \r\n\"Повече от 5,3 млн. чуждестранни туристически посещения отчетохме през летния сезон на миналата година, като техният  брой е с 5,7% повече спрямо периода юни –септември 2016 г.\", припомни министър Ангелкова. И допълни, че тази година очакваме тези резултати да се надградят, като голяма част от висококатегорийните хотели вече са резервирани.", "date": "2018.02.15", "title": "Министър Николина Ангелкова обсъди с кмета на Созопол Панайот Рейзи подготовката на предстоящия летен сезон"}
{"url": "http://www.focus-news.net/news/2018/02/15/2488946/nsi-indeksat-na-potrebitelskite-tseni-za-yanuari-2018-g-spryamo-dekemvri-2017-g-e-1003-mesechnata-inflatsiya-e-03.html", "text": "По предварителни данни на НСИ индексът на потребителските цени за януари 2018 г. спрямо декември 2017 г. е 100.3%, т.е. месечната инфлация е 0.3%. Годишната инфлация за януари 2018 г. спрямо януари 2017 г. е 1.8%. Това съобщиха от пресцентъра на Националния статистически институт (НС). Средногодишната инфлация за периода февруари 2017 - януари 2018 г. спрямо периода февруари 2016 - януари 2017 г. е 2.1%.\r\nПрез януари 2018 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - увеличение с 0.7%;\r\n- алкохолни напитки и тютюневи изделия - увеличение с 0.5%;\r\n- облекло и обувки - намаление с 3.5%;\r\n- жилища, вода, електроенергия, газ и други горива - увеличение с 0.4%;\r\n- жилищно обзавеждане, домакински уреди и принадлежности и обичайно поддържане на дома - увеличение с 0.3%;\r\n- здравеопазване - цените остават на равнището от миналия месец;\r\n- транспорт - намаление с 0.3%;\r\n- съобщения - цените остават на равнището от миналия месец;\r\n- развлечения и култура - увеличение с 1.9%;\r\n- образование - увеличение с 0.5%;\r\n- ресторанти и хотели - увеличение с 0.6%;\r\n- разнообразни стоки и услуги - намаление с 0.2%.\r\nПрез януари 2018 г. са се увеличили цените на следните хранителни продукти: ориз - с 0.5%, брашно - с 0.5%, типов и ръжен хляб - с 0.5%, свинско месо - с 0.5%, трайни колбаси - с 0.8%, мляно месо (кайма) - с 0.8%, кисели млека - с 0.1%, сирене - с 1.2%, кашкавал - с 0.3%, ябълки - с 2.9%, цитрусови и южни плодове - с 1.9%, домати - с 5.8%, краставици - с 9.6%, зеле - с 1.2%, пипер - с 13.9%, зрял лук - с 1.7%, листни зеленчуци - със 7.7%, гъби - с 1.7%, картофи - 1.6%, шоколад и шоколадови изделия - с 1.8%, оцет - с 0.2%, кафе - с 1.4%, минерална вода - с 0.7%, газирани напитки - с 1.3%, вино и бира - с по 1.0%, и други.\r\nПрез януари 2018 г. са се намалили цените на следните хранителни продукти: хляб „Добруджа“ - с 0.6%, месо от едър рогат добитък - с 2.1%, месо от домашни птици - с 0.4%, малотрайни колбаси - с 1.1%, пълномаслени и нискомаслени пресни млека - съответно с 0.4 и 0.9%, извара - с 1.8%, яйца - с 3.4%, млечни масла - с 1.9%, олио - с 0.1%, зрял чесън - с 0.6%, кореноплодни зеленчуци (моркови и червено цвекло) - с 0.9%, маслини - с 0.8%, зрял боб - с 0.2%, захар - с 1.9%, чай - с 0.5%, и други.\r\nПрез януари 2018 г. в групите на нехранителните стоки и услугите е регистрирано увеличение на цените при: цигари - с 0.4%, водоснабдяване - с 1.6%, канализационни услуги - с 5.6%, услуги за пречистване на водата - с 1.9%, централно газоснабдяване - с 2.4%, газообразни и течни горива за битови нужди - съответно с 0.9 и 1.1%, мебели - с 1.3%, препарати за почистване на съдове - с 2.1%, прахове за пране - с 0.2%, дизелово гориво - с 1.0%, автомобилен бензин А95Н - с 0.4%, автомобилен бензин А98Н - с 0.7%, метан за ЛТС - с 0.1%, кина и театри - с 1.8%, пакетни услуги за почивка и туристически пътувания в страната - с 2.9%, услуги по краткосрочно настаняване - с 2.7%, и други.\r\nПрез разглеждания месец в групите на нехранителните стоки и услугите е регистрирано намаление на цените при: облекло - с 3.0%, обувки - с 4.5%, въглища - с 1.0%, бойлери - с 1.3%, почистващи машини - с 0.8%, автомобили втора употреба - с 1.5%, газ пропан-бутан за ЛТС - с 1.1%, пътнически въздушен транспорт - с 9.1%, телевизори - с 1.8%, продукти за лична хигиена - с 0.1%, козметични продукти - с 0.9%, автомобилни гуми - с 0.6%, и други.\r\nПрез януари 2018 г. цените на лекарствените продукти остават на равнището от предходния месец, а цените на лекарските и стоматологичните услуги са се увеличили съответно с 0.3 и 0.1%.\r\nПо предварителни данни на НСИ хармонизираният индекс на потребителските цени за януари 2018 г. спрямо декември 2017 г. е 100.2%, т.е. месечната инфлация е 0.2%. Годишната инфлация за януари 2018 г. спрямо януари 2017 г. е 1.3%.\r\nСредногодишната инфлация за периода февруари 2017 - януари 2018 г. спрямо периода февруари 2016 - януари 2017 г. е 1.3%.\r\nСпоред ХИПЦ през януари 2018 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - увеличение с 0.6%;\r\n- алкохолни напитки и тютюневи изделия - увеличение с 0.5%;\r\n- облекло и обувки - намаление с 3.0%;\r\n- жилища, вода, електроенергия, газ и други горива - увеличение с 0.4%;\r\n- жилищно обзавеждане, домакински уреди и принадлежности и обичайно поддържане на дома - увеличение с 0.2%;\r\n- здравеопазване - цените остават на равнището от миналия месец;\r\n- транспорт - намаление с 0.4%;\r\n- съобщения - намаление с 0.1%;\r\n- развлечения и култура - увеличение с 1.2%;\r\n образование - увеличение с 0.4%;\r\n- ресторанти и хотели - увеличение с 1.1%;\r\n- разнообразни стоки и услуги - намаление с 0.1%.\r\nПо предварителни данни на НСИ индексът на цените за малката кошница за януари \r\n2018 г. спрямо декември 2017 г. е 100.5%/\r\nПрез януари 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:\r\n- хранителни продукти - увеличение с 0.9%;\r\n- нехранителни стоки - увеличение с 0.1%;\r\n- услуги - увеличение с 0.4%.", "date": "2018.02.15", "title": "НСИ: Индексът на потребителските цени за януари 2018 г. спрямо декември 2017 г. е 100.3%, месечната инфлация е 0.3%"}
{"url": "http://www.focus-news.net/news/2018/02/15/2488937/smolyan-otpadat-vsichki-ogranicheniya-prez-prohod-prevala-za-tezhkotovarni-avtomobili.html", "text": "Отпадат всички ограничения през проход Превала за тежкотоварни автомобили. Това съобщиха от пресцентъра на Агенция \"Пътна инфраструктура\".", "date": "2018.02.15", "title": "Смолян: Отпадат всички ограничения през проход Превала за тежкотоварни автомобили"}
{"url": "http://www.focus-news.net/news/2018/02/15/2488947/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 3° до + 12°. Времето над страната е с променлива облачност. Слаб до умерен вятър духа в областите: Варна, Перник, Кърджали, Разград, Силистра, Смолян, Търговище и Шумен. Пътните настилки са предимно мокри, като по високите и усойни места са частично заснежени, заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nДвижението по АМ \"Тракия\" в тунел \"Траянови врата\" в посока София се осъществява в една лента поради аварийни ремонтни дейности в светлата част на денонощието на осветителната инсталация в изпреварващата лента. Движението се извършва поетапно в двете ленти. Срок до 16.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Превала” - забранен за МПС над 12 тона с ремаркета и полуремаркета;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.15", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/15/2488949/nsi-obshtiyat-dohod-sredno-na-litse-ot-domakinstvo-prez-chetvartoto-trimesechie-na-2017-g-e-1-449-lv-i-narastva-s-93-spryamo-sashtoto-trimesechie-na-2016-godina.html", "text": "Общият доход средно на лице от домакинство през четвъртото тримесечие на 2017 г. е 1 449 лв. и нараства с 9.3% спрямо същото тримесечие на 2016 година. Това съобщиха от пресцентъра на Националния статистически институт (НС).\r\nВ структурата на общия доход с най-висок относителен дял са доходите от работна заплата (53.9%), следвани от доходите от пенсии (26.2%), доходите от самостоятелна заетост (7.0%) и доходите от социални обезщетения и помощи (3.4%). \r\nВ номинално изражение през четвъртото тримесечие на 2017 г. в сравнение със същото тримесечие на 2016 г. доходите средно на лице от домакинство по източници на доход се променят, както следва:\r\n- Доходът от работна заплата нараства от 715 на 781 лв. (с 9.2%).\r\n- Доходите от пенсии нарастват от 372 на 380 лв. (с 2.3%).\r\n- Доходът от самостоятелна заетост се увеличава от 79 на 102 лв. (с 29.6%).\r\n- Доходите от социални обезщетения и помощи остават без промяна - 49 лева.\r\nПрез четвъртото тримесечие на 2017 г. относителният дял на паричния доход на домакинствата в общия доход е 99.0%, а делът на дохода от натура е 1.0%.\r\nОбщият разход средно на лице от домакинство през четвъртото тримесечие на 2017 г. е \r\n1 368 лв. и се увеличава с 13.2% спрямо същото тримесечие на 2016 година.\r\nВ структурата на общия разход с най-голям относителен дял са разходите за храна (31.0%), следвани от разходите за жилище (18.8%), данъци и социални осигуровки (12.2%) и транспорт и съобщения (10.5%).\r\nКато абсолютни стойности през четвъртото тримесечие на 2017 г. в сравнение със същото тримесечие на 2016 г. средно на лице от домакинство разходите по видове се променят, както следва:\r\n- Разходите за храна и безалкохолни напитки нарастват от 376 на 424 лв. (с 12.5%).\r\n- Разходите за жилище (вода, електроенергия, отопление, обзавеждане и поддържане на дома) се увеличават от 219 на 257 лв. (със 17.3%).\r\n- Разходите за транспорт и съобщения нарастват от 129 на 143 лв. (с 10.5%).\r\n- Разходите за здравеопазване се увеличават от 67 на 74 лв. (с 10.8%).\r\n- Разходите за алкохолни напитки и цигари нарастват от 55 на 59 лв. (с 6.8%).\r\n- Разходите за облекло и обувки се увеличават от 54 на 57 лв. (с 4.1%).\r\n- Разходите за свободно време, културен отдих и образование намаляват от 48 на 47 лв. (с 1.6%).\r\nПотреблението на основни хранителни продукти средно на лице от домакинство през четвъртото тримесечие на 2017 г. се променя спрямо същото тримесечие на 2016 година. Увеличение се регистрира в потреблението на хляб, месо, месни произведения, кисело мляко, зеленчуци, плодове и яйца. Намалява консумацията на сирене и картофи. Без промяна е потреблението на прясно мляко, зрял фасул и олио.", "date": "2018.02.15", "title": "НСИ: Общият доход средно на лице от домакинство през четвъртото тримесечие на 2017 г. е 1 449 лв. и нараства с 9.3% спрямо същото тримесечие на 2016 година"}
{"url": "http://www.focus-news.net/news/2018/02/15/2488942/washington-post-donald-tramp-iska-ot-senata-da-prieme-ideyata-za-migratsiya-osnovana-na-kachestvata.html", "text": "Президентът на САЩ Доналд Тръмп заяви, че Конгресът трябва „силно да обмисли система за основана на качествата миграция“, пише  Washington Post.\r\nСпоред президента подобна система ще позволи на САЩ да имат „хора, готови, желаещи и способни да помогнат на всичките тези компании, които се преместват в страната“.\r\nКоментарът на Тръмп е отправен докато група сенатори искат да реализират план, предлагащ гражданство на мигрантите, влезли в страната като деца. Според администрацията на Тръмп това би създало „масова амнистия за десет милиона нелегални пришълци, сред които и престъпници“.  Виктор Турмаков", "date": "2018.02.15", "title": "Washington Post: Доналд Тръмп иска от Сената да приеме идеята за миграция „основана на качествата“"}
{"url": "http://www.focus-news.net/news/2018/02/15/2488952/veliko-tarnovo-dvizhenieto-po-pat-lozen-polski-trambesh-e-ogranicheno-za-dvizhenieto-na-mps-s-obshta-masa-nad-12-tona.html", "text": "Сухи са пътните настилки на територията на област Велико Търново, предаде репортер на Радио „Фокус” – Велико Търново. Времето е облачно. Температурата на въздуха е 5°. Няма допълнително въведени ограничение на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.15", "title": "Велико Търново: Движението по път  Лозен – Полски Тръмбеш е ограничено за движението на МПС с обща маса над 12 тона"}
{"url": "http://www.focus-news.net/news/2018/02/15/2488954/kmetat-na-sofiya-yordanka-fandakova-se-sreshtna-s-kmeta-na-ohrid-yovan-stoyanovski.html", "text": "Кметът на София Йорданка Фандъкова се срещна с кмета на Охрид Йован Стояновски, съобщиха от пресцентъра на Столична община. Йован Стояновски е в София по повод изпълнение на проект на програма Еразам+ на Европейската комисия в сътрудничество с Международния център за развитие на образованието и здравни заведения в София.  \r\nПо време на срещата двамата кметове обсъдиха възможността от по-тясно сътрудничество на София и Охрид в областта на образованието, културата и туризма. Кметът на София Йорданка Фандъкова изрази своята позиция за необходимостта от развитие на дуалното образование и професионалната подготовка на младите хора.  \r\nВ разговорите взе участие зам.-кметът на Столичната община д-р Тодор Чобанов.", "date": "2018.02.15", "title": "Кметът на София Йорданка Фандъкова се срещна с кмета на Охрид Йован Стояновски"}
{"url": "http://www.focus-news.net/news/2018/02/15/2488953/sliven-zatvoreni-za-tezhkotovarni-avtomobili-nad-10-t-sa-prohodite-tvardishki-i-vratnik.html", "text": "Пътните настилки в Сливенска област са нормално проходими, съобщиха от Областно пътно управление“. Трафикът е интензивен. Затворени за тежкотоварни автомобили над 10 т са проходите Твърдишки и Вратник. Отворен е пътят Котел – Омуртаг. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч. Движението по пътя Малък манастир – Голям манастир се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е до 31 март.", "date": "2018.02.15", "title": "Сливен: Затворени за тежкотоварни автомобили над 10 т са проходите Твърдишки и Вратник"}
{"url": "http://www.focus-news.net/news/2018/02/15/2488951/gd-granichna-politsiya-intenziven-e-trafikat-na-gkpp-kapitan-andreevo.html", "text": "На българо-турската граница трафикът на ГКПП \"Капитан Андреево\" е интензивен, а на всички останали гранични контролно-пропускателни пунктове трафикът е нормален. Това съобщиха от пресцентъра на ГД \"Гранична полиция\". На българо-румънската граница на ГКПП \"Русе-Дунав мост\" трафикът е интензивен на изход за товарни автомобили. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.02.15", "title": "ГД \"Гранична полиция\": Интензивен е трафикът на ГКПП \"Капитан Андреево\""}
{"url": "http://www.focus-news.net/news/2018/02/15/2488955/blikk-ungariya-balgarski-grazhdanin-e-zadarzhan-v-ungariya-pri-opit-za-trafik-na-drevnorimski-relikvi.html", "text": "Български гражданин е задържан в Унгария, след като при полицейска проверка на камиона му на свързващата Будапеща с южните части на страната магистрала М5  са открити древноримски реликви, пише унгарският национален ежедневник   Blikk.\r\nПри проверката на камиона му са открити 42 бронзови предмета, включващи пръстени, статуи и съдове. Според експертите общата стойност на находките възлиза на три милиона форинта (близо 19 хил. лева). Шофьорът е задържан от полицията по подозрение за трафик на антики.  Виктор Турмаков", "date": "2018.02.15", "title": "Blikk (Унгария): Български гражданин е задържан в Унгария при опит за трафик на древноримски реликви"}
{"url": "http://www.focus-news.net/news/2018/02/15/2488956/natsionalen-poddarzhasht-element-i-lekomanevrena-rota-ot-sastava-na-suhopatnite-voyski-sa-sertifitsirani-za-vklyuchvane-v-mezhdinniya-rezerv-na-operatsiyata-na-es-altea-v-bosna-i-hertsegovina.html", "text": "Национален поддържащ елемент и лекоманеврена рота от 61-ва механизирана бригада в Карлово са сертифицирани за участие в състава на междинния резерв на операцията на ЕС „Алтеа“ в Босна и Херцеговина. Оценяването се извърши по CREVAL от комисия от Съвместното командване на силите. Това съобщиха от пресцентъра на Министерството на отбраната.\r\nПо време на подготовката си военнослужещите от лекоманеврената рота и националния поддържащ елемент повишиха знанията и уменията си за изпълнение на задачи, характерни за операции по поддържане на мира, като патрулиране, организиране на временни контролни и наблюдателни постове, охрана на обекти, ескортиране, конвоиране и др. Бойците показаха отлични резултати по огнева и тактико-специална подготовка. \r\nНационалният поддържащ елемент и лекоманеврената рота ще застъпят в режим на дежурство в междинния резерв на операция „Алтеа“ в периода 1 март - 31 август 2018 г. Командир на контингента е майор Марин Цаловски.", "date": "2018.02.15", "title": "Национален поддържащ елемент и лекоманеврена рота от състава на Сухопътните войски са сертифицирани за включване в междинния резерв на операцията на ЕС „Алтеа“ в Босна и Херцеговина"}
{"url": "http://www.focus-news.net/news/2018/02/15/2488921/tass-ekspertite-sa-razcheli-rechevata-cherna-kutiya-ot-razbiliya-se-kray-moskva-samolet-an-148.html", "text": "Министърът на транспорта на Русия Максим Соколов съобщи, че експертите от Международния авиационен комитет са успели да разшифроват речевата черна кутия на самолета Ан-148, претърпял на 11 февруари крушение край Москва, предава ТАСС. \r\n„Като цяло информацията на звуковата черна кутия е разшифрована. Тя ще бъде взета предвид при разглеждането на причините за катастрофата“, заяви министърът. Агенция „Фокус“ припомня: \r\nСамолет Ан-148 на „Саратовски авиолинии“, при изпълняване на полет между Москва и Орск се разби скоро след излитането си от московското летище „Домодедово“. Всичките 71 души пътници и екипаж на борда загинаха.  Виктор Турмаков", "date": "2018.02.15", "title": "ТАСС: Експертите са разчели речевата черна кутия от разбилия се край Москва самолет Ан-148"}
{"url": "http://www.focus-news.net/news/2018/02/15/2488957/veliko-tarnovo-dariha-chetiri-proskinetariya-na-tsarkvata-vazkresenie-hristovo-v-grada.html", "text": "Дариха четири проскинетария на църквата „Възкресение Христово“ във Велико Търново. Това съобщи за Радио „Фокус“ – Велико Търново отец Петър Иванов, който служи в храма. Той допълни, че в момента се рисуват иконите, които да бъдат поставени в тях. Те също ще бъдат предоставени за дарители. Две от тях дори вече са готови. Едната е на св. Теофан Затворник, а другата – на св. Серафим Чудотворец. Събрани са средства, също от дарения, и за владишкия трон. Вероятно неговата изработва ще започне след Великден. Църквата вече разполага и с купел. Отец Петър подчерта, че изписването на храма е най-важната дейност, която трябва да бъде предприета. Преди то да започне обаче е необходимо да се поставят климатици, които да отопляват църквата. Предвидено е да бъде монтирано и подово отопление, както и добра вентилация.\r\n„Фокус“ припомня, че миналото лято бе монтиран полилея в църквата „Възкресение Христово“. Осветителното тяло бе дарено от народния представител Весела Лечева. Той бе доставен от Пловдив. Изработен е от алуминий, тежи около 80 килограма и има 100 крушки. Преди време Руската патриаршия дари четири камбани за храма. Те бяха осветени от Волоколамския митрополит Иларион, председател на Отдела за външно-църковни връзки и постоянен член на Св. Синод на Руската православна църква, през 2014 година. През 2009 година църквата получи три кръста от побратимения на Велико Търново град Твер. Оборудването на храма продължава. „Един храм е като един дом. Може би един живот не стига, за да бъде направен напълно“, допълни отец Петър.\r\nНадежда КРЪСТЕВА", "date": "2018.02.15", "title": "Велико Търново: Дариха четири проскинетария на църквата „Възкресение Христово“ в града"}
{"url": "http://www.focus-news.net/news/2018/02/15/2488959/stara-zagora-v-otdel-izkustvo-v-biblioteka-iskra-v-kazanlak-be-prozhektiran-film-za-van-gog.html", "text": "В отдел „Изкуство“ в библиотека „Искра“ в Казанлък бе прожектиран филм за Ван Гог, предаде кореспондент на Радио „Фокус“. Прожекцията бе част от инициативата „Ден на консултанта“, организирана от казанлъшкия културен институт с цел популяризиране на дейността на отдел „Изкуство“. Филмът „Да обичаш Винсент“-посветен на великия художник Винсент Ван Гог е изграден от 65 000 ръчно рисувани кадъра. Филмът е уникален с това, че е създаден от рисувани с маслени бои кадри, възпроизвеждащи частично или напълно над 100 от картините на Ван Гог. \r\nНад творбата са работили над 50 аниматори и художници, обучени специално да рисуват в стила на художника. За създаването на филма са използвани над 3000 литра маслени бои.\r\nСлавяна ГАЙДАРОВА", "date": "2018.02.15", "title": "Стара Загора: В отдел „Изкуство“ в библиотека „Искра“ в Казанлък бе прожектиран филм за Ван Гог"}
{"url": "http://www.focus-news.net/news/2018/02/15/2488962/dimitar-dimitrov-kmet-na-vetrino-za-poredna-godina-usiliyata-na-obshtinskoto-rakovodstvo-prez-2017-g-byaha-nasocheni-kam-podobryavane-na-infrastrukturata-v-naselenite-mesta.html", "text": "За поредна година усилията на общинското ръководство на Община Ветрино през 2017 г. бяха насочени към подобряване на инфраструктурата в населените места и ремонт на общинския сграден фонд. Това каза в интервю за Радио „Фокус“ – Варна кметът на Община Ветрино Димитър Димитров. Той допълни, че бюджетът на Община Ветрино към 31 декември 2017 година е в размер на 4, 927 млн. лева. „Капиталовата програма е в размер на 828 272 лева, от които през 2017 година са извършени основни ремонти и са придобити дълготрайни материални активи на стойност 324 724 лева. Най-много средства са усвоени за основен ремонт на сградата, в която се помещава кметство Средно село, за основен ремонт на здравна служба в село Белоградец, за текущ ремонт на улица в село Неофит Рилски, както и за ремонт на сграда на читалище в село Доброплодно на стойност 55 982, от които Община Ветрино е съфинансирала 36 982 лева. „Този ремонт е осъществен по програма „Красива България“, каза още кметът Димитър Димитров.\r\nМарияна ВАЛЕНТИНОВА", "date": "2018.02.15", "title": "Димитър Димитров, кмет на Ветрино: За поредна година усилията на общинското ръководство през 2017 г. бяха насочени към подобряване на инфраструктурата в населените места"}
{"url": "http://www.focus-news.net/news/2018/02/15/2488963/predstoyashti-sabitiya-v-stranata-za-16-fevruari-agentsiya-fokus.html", "text": "***  \r\nОт 08.50 часа в НДК ще започне вторият ден от Неформалния съвет на министрите на външните работи „Гимних“. След срещата е насрочена пресконференция около 12.15 часа.\r\n***  \r\nОт 14.30 часа в НДК Председателят на Народното събрание Цвета Караянчева, председателят на Комисията по външна политика Джема Грозданова и председателят на Комисията по външни работи на Европейския парламент Дейвид Макалистър ще открият Интерпарламентарната конференция за Общата външна политика и политика за сигурност (ОВППС) и Общата политика за сигурност и отбрана (ОПСО).\r\n***  \r\nОт 08.00 часа в зала „Сердика“ на хотел „Балкан“ ще се проведе дискусия на тема „Eдно ново начало за Европа“, организирана от фондация „Конрад Аденауер“. В нея ще вземат участие Дейвид Макалистер, депутат в Европейския парламент, председател на комисията по външни работи на Европейския парламент, зам. председател на ЕНП, зам. председател на Международния демократичен съюз и Лиляна Павлова, министър за българското председателството на Съвета на ЕС.\r\n***  \r\nОт 09.00 часа в зала „Джон Атанасов“ на София Тех Парк ще бъде открит вторият ден на  международната конференция за бъдещето на Европейския социален фонд на тема „Инвестиции в хората – пътят напред“.  В заключителния панел ще участват министърът на труда и социалната политика Бисер Петков, заместник-министър Зорница Русинова, Улрике Нойфанг от Министерството на труда, социалната политика, здравеопазването и защитата на потребителите на Австрия, Адриана Сукова, директор „Инвестиции“ в Главна дирекция „Заетост“ на Европейската комисия.\r\n***  \r\nОт 09.00 часа ще започне пленарното заседание на Народното събрание.\r\n***  \r\nОт 08.30 часа пред Съдебната палата ще се проведе протест на служители в затворите.\r\n***  \r\nОт 09.00 часа в хотел „Маринела“ ще се проведе отчетно-изборен конгрес на Български футболен съюз.\r\n***  \r\nОт 09.30 часа 26-и състав на Софийски градски съд ще заседава по делото срещу Валентин Димитров, Лина Абланска и Мая Стоилова, на които са повдигнати обвинения за длъжностно присвояване в особено големи размери.\r\n***  \r\nОт 09.30 часа 2-ри състав на Софийски градски съд ще заседава по делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилката Деяна Георгиева.\r\n***  \r\nОт 09.30 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинения за организиране и ръководене на организирана престъпна група.\r\n***  \r\nОт 09.30 часа 6-и състав на Специализирания наказателен съд ще заседава по делото срещу Шерго А., Теодор Д. и др., на които са повдигнати обвинения за организиране и ръководене на организирана престъпна група.\r\n***  \r\nОт 10.00 часа в зала „Пирин“ на Интер Експо Център ще се проведе кръгла маса на тема „Професиите в спа и уелнес туризма – предизвикателства и иновации в образованието“, организирана от Български съюз по балнеология и СПА туризъм и Медицински университет „Проф. Д-р Параскев Стоянов“ – Варна.\r\n***  \r\nОт 10.30 часа 14-и състав на Специализирания наказателен съд ще заседава по делото срещу Георги П., Константин Н. и др., на които са повдигнати обвинения за организиране и ръководене на организирана престъпна група.\r\n***  \r\nОт 10.30 часа 10-и състав на Специализирания наказателен съд ще заседава по делото срещу Алипи А. и Пламенка А., на които са повдигнати обвинения за изнудване.\r\n***  \r\nОт 10.30 часа 18-и състав на Специализирания наказателен съд ще заседава по делото срещу Любомир С., Веселин К. и Мартин Д., на които са повдигнати обвинения за организиране и ръководене на организирана престъпна група.\r\n***  \r\nОт 11.00 часа 7-и състав на Специализирания наказателен съд ще заседава по делото срещу румен Х., Таня Х. и др., на които са повдигнати обвинения за организиране и ръководене на организирана престъпна група.\r\n***  \r\nОт 13.30 часа 28-и състав на Софийски градски съд ще заседава по делото срещу депутата Светла Пиралкова (чл. 220, ал.2, вр. 1 НК).\r\n***  \r\nОт 13.30 часа 6-и състав на Специализирания наказателен съд ще заседава по делото срещу Даниел М. и Христо А., на които са повдигнати обвинения за изнудване.\r\n***  \r\nОт 14.00 часа 16-и състав на Специализирания наказателен съд ще заседава по делото срещу Иван И., Дилян И. и Милен Д., на които са повдигнати обвинения за организиране и ръководене на организирана престъпна група.\r\n***  \r\nОт 14.00 часа в сградата на Агенция „Пътна инфраструктура“ ще бъдат отворени офертите на участниците в обществената поръчка за извършване на строителен надзор при укрепването на свлачището при км 72+300 на път I-6 Радомир - Перник.\r\n***  \r\nОт 16.30 часа в Министерството на образованието и науката ще се проведе среща по актуални въпроси при осъществяване на взаимодействието между родители, учители и институции.\r\n***  \r\nОт 18.00 часа в Дома на киното ще се състои премиерата на книгата „Метеор. Избрани театрални текстове“ с автори Ани Васева и Боян Манчев.\r\n*** \r\nОт 18.30 часа в центъра за култура и дебати „Червената къща“ с прожекция на филма „Защо тези деца обичат училище?“ ще бъде открит кинофестивалът „(не)Възможното образование“.\r\n***\r\nОт 10.00 часа в Градската библиотека „Паисий Хилендарски“ възпитаниците на Литературен клуб „Орфей”при НЧ „Св. преп. Паисий Хилендарски” ще изнесе поетична програма „С Левски в сърцето“. Събитието е част от програмата за отбелязване на 145 години от гибелта на Апостола на свободата Васил Левски. \r\n***  \r\nОт 09.30 часа в зала „22-ри септември” ще се проведе извънредно заседание на Общински съвет  Благоевград.  \r\n***  \r\nОт 11.00 часа в Регионален исторически музей – Благоевград ще бъде открита изложбата „Посветен на Отечеството”, която проследява живота и дейността на Васил Левски.\r\n***  \r\nОт 12.30 часа в Заседателната зала на Община Бургас, на пресконференция за обявяване на сроковете за материално обезпечаване на новия и единствен извън София филиал на Националната художествена академия, който отваря врати. В пресконференцията ще  участват кметът Димитър Николов и проф. Николай Драчев - ректор на НХА. \r\n*** \r\nОт 9.00 часа в зала Пленарна на Община Варна ще се състои 27-то заседание на Общински съвет – Варна. \r\n*** \r\nОт 11.00 часа в  зала  Gallery Lounge на хотел  „Графити“  организаторите на международния проект „Световно образование” ще представят пред медиите актуална информация за нагласите и избора на учениците от Варна и региона да учат в чужбина.\r\n***  \r\nОт 14.00 часа  общинският съветник от ПП ГЕРБ Юлияна Боева организира приемен ден в офиса на партията на ул. „Георги Бенковски” №1 . \r\n*** \r\nОт 11.00 часа пред Музей „Възраждане и Учредително събрание ще се състои военен ритуал по посрещане на Самарското знаме, знамето на Горнооряховските въстаници и бойното знаме на НВУ „Васил Левски“ в присъствието на посланикът на Руската федерация в България Негово превъзходителство Анатолий Макаров, след което в сградата на Музея ще бъде открита изложба „Търново, Освобождението и възкресението на България“ и ще бъдат наградени победителите в конкурса за ученическо и студентско творчество „Търново, Освобождението и възкресението на България“. \r\n*** \r\nОт 12.15 часа в Регионална библиотека „П. Р. Славейков“ ще се проведе Младежка научна сесия с председател проф. Петко Петков и ще бъде открита изложба с картини на участниците в конкурса за ученическо и студентско творчество „Търново, Освобождението и възкресението на България“.\r\n*** \r\nОт 12.30 часа ще бъдат поднесени венци и цветя на паметниците на загиналите руски воини във Велико Търново в парк „Света гора“, в парк на храм „Възкресение Христово“ и паметник на генерал Гурко в парк „Марно поле“. \r\n*** \r\nОт 13.30 часа в сградата на Община Велико Търново ще се проведе официална среща на посланикът на Руската федерация в България Негово превъзходителство Анатолий Макаров с областния управител проф. Любомира Попова, кмета на Община Велико Търново инж. Даниел Панов, председателя на Общинския съвет Венцислав Спирдонов и бригаден генерал Пламен Богданов, началник на НВУ „Васил Левски“. \r\n*** \r\nОт 14.30 часа в сградата на  Регионално управление на образованието ще бъдат представени възможностите за безплатно обучение на български студенти в университети в Русия. На срещата ще присъства първият секретар в Посолството на Руската федерация у нас Роберт Шестаков, който е и представител на руското Министерство на образованието и науката в България. \r\n***  \r\nОт 11.00 часа пред мавзолея на Екзарх Антим I, ще се проведе тържествено честване на патронния празник на ППМГ „Екзарх Антим“. На събитието ще присъстват заместник-кметовете Цветан Асенов и Венци Пасков. \r\n***  \r\nОт 10,45 пред  мавзолея на Екзарх Антим I ще бъдат поднесени  венци и цветя от ученици от ППМГ „Екзарх Антим I“ по случай патронния празник на училището.\r\n***  \r\nОт 11.30 часа в офиса на гражданско обединение „Единни за промяна“ на ул. „Княз Борис I“ 2 ще се състои пресконференция на „Гражданска инициатива за магистрала до Видин и тунел под Петрохан“  на тема „Защо хората от Северозападна България протестират и блокират път Е-79“. \r\n***  \r\nОт 09.30 часа. в заседателната зала на Областна администрация – Враца ще се проведе семинар на тема „Координационен механизъм за помощ на пострадалите от домашно насилие“, организиран от Фондация \"Асоциация Анимус\". Домакин на събитието е областният управител на област Враца Малина Николова\r\n***  \r\nОт 13:00 ч. в залата на Видинската Филхармония по инициатива на Дамски Лайънс Клуб „Бъдин“ със съдействието на Албена Георгиева – областен управител на област Видин  и Веселка Асенова - началник на РУО – Видин ще бъде проведена среща-беседа на тема „Агресията сред децата“. Специален гост и водещ на беседата ще бъде г-жа Дора Прангаджийска. \r\n***  \r\nОт 14.00 часа в Регионалния исторически музей ще се проведе работилница за направата на колаж с образа на Левски, неговите идеи, цитати и факти свързани с делото му. Заедно с работилницата ще има интерактивна игра и есе на тема „Ние сме Левски и Левски е нас“. Участват ученици от ОУ „Васил Левски”, СУ „Козма Тричков” и ППМГ „Акад. Иван Ценов“.\r\n***  \r\nОт 18.30 часа в Ритуалната зала ще се проведе концерт на Симфониета Враца – „Виенска оперетна гала“.\r\n***  \r\nВ Младежкия център ще бъде открита изложбата „Познатият и непознат Апостол“.\r\n***  \r\nОт 18.30 часа в Младежкия център ще се проведе вечер на настолните игри „Да общуваме реално, а не виртуално“.\r\n***  \r\nОт 18.00 часа, в  зрителната зала на НЧ „Васил Левски-1861” ще бъде представен спектакълът на учениците от едноименното училище „И сърните пият вода от стъпките му”. Събитието е част от програмата по отбелязване на на 145 години от гибелта на Васил Левски.  \r\n***  \r\nОт 10.30 часа в насажденията на Института  по земеделие – Кюстендил ще се проведе демонстрация и състезание по резитба на овощни дървета.\r\n***  \r\nОт 11.00 часа в залата на Областна администрация ще се проведе Общо областно събрание  на БЧК – Кюстендил. \r\n***\r\nОт 11.00 часа Институт по земеделие ще се проведе лекция и демонстрация по резитба на овощни дървета. \r\n***\r\nОт 14.00 часа в ХГ „Станислав Доспевски“ – гр. Пазарджик ще се проведе съвместната инициатива на Sofia National Opera and Ballet и СУ \"Георги Брегов\" на тема: „Посланията на Ренесанса“ със специалното участие на примата Гергана Русекова. \r\n***\r\nОт 10.00 часа в хотел „Рамада“ Областният съвет на БЧК-Пловдив ще отчете дейността си през 2017-та и ще приеме план за дейността си през 2018 година. \r\n***\r\nОт 12.00 часа в Регионален исторически музей-Пловдив ще се проведе обучителен семинар по проект \"Музеите като социални и образователни пространства“, който е част от програмата „Пловдив-Европейската столица на културата 2019“.\r\n***  \r\nОт 10.20 часа с атрактивно кукерско шествие пред Канев център ще започне Денят на народната носия.\r\n***  \r\nОт 12.00 часа делегация на Европейския свободен алианс, която е на работно посещение в България, и ОМО „Илинден“-ПИРИН ще дадат пресконференция.\r\n***  \r\nОт 10.30 часа в къща-музей „Гео Милев“ ще бъдат отбелязани 150 години от рождението на Мильо Касабов.\r\n*** \r\nОт 10.30 часа в зала 203 в сградата на общината ще се проведе заседание на ПК „„Здравеопазване и социална политика“. \r\n***  \r\nОт 12.30 часа в големия физкултурен салон на СУ „Сава Доброплодни“ в Шумен ще се проведе състезанието „Лъвски скок“ между учениците от 5-ти клас. От 11.00 часа за учениците от 1-ви до 4-ти клас са организирани прожекции на филма „За живота и делото на Апостола“, а от 15.00 часа шестокласниците ще търсят из сградата на училището отговори на исторически загадки в състезанието игра „Следваме те, Апостоле“.", "date": "2018.02.15", "title": "Предстоящи събития в страната за 16 февруари (Агенция  „Фокус“)"}
{"url": "http://www.focus-news.net/news/2018/02/15/2488960/sport-grigor-dimitrov-pobedi-filip-krainovich-v-dva-seta.html", "text": "Григор Димитров победи Филип Краинович със 7:6, 7:5 в мач от втория кръг на турнира в Ротердам. Така загубите на сърбина срещу Димитров станаха четири, от четири мача.\r\nВ следващия кръг Григор Димитров ще играе срещу младия руснак Андрей Рубльов, който отстрани босненеца Дамир Джумхур с 6:4, 7:6. Последният мач на Димитров срещу руснака бе на Откритото първенство на Австралия, където българинът победи с 3:1 сета 6:4, 3:6, 6:4, 6:4 на „Род Лейвър Арина“. Балансът им до момента обаче е равен - 1:1 победи. Венцислав Драгоманов", "date": "2018.02.15", "title": "Спорт: Григор Димитров победи Филип Краинович в два сета"}
{"url": "http://www.focus-news.net/news/2018/02/15/2488965/aktsenti-v-sutreshniya-blok-dobro-utro-balgariya-po-radio-fokus.html", "text": "Последните проекти, върху които работи Община Чепеларе, дейността на Общинския съвет, за културния календар и как протича туристическият сезон до момента – по тези и още теми ще разговаряме с кмета на Чепеларе Славка Чакърова. \r\nДва дни след като БСП представи декларация, в която се твърдеше, че Народният съд е справедлив процес, ГЕРБ поиска оставката на сочения за автор на документа - зам.-председателя на парламента Валери Жабланов. От БСП отказаха той да напусне поста си. За да запази кадъра си те извадиха от архивите формално политическо извинение за Народния съд, написано през 1991 година. За исканата оставката ще разговаряме с заместник-председателя на ПГ на „БСП за България“ Жельо Бойчев.\r\nВ квартал \"Вароша\" в Благоевград стартира нова школа по „Стъклопис“ към Център за личностно и творческо развитие на децата на Благоевград. Повече за школата ще научим от интервю на колегата Лора Калчева от Радио „Фокус“ – Пирин. \r\nВсяка година на Сирни заговезни в четири панагюрски села се изпълняват различни кукерски игри. С организацията, подготовката и кукерските игри ще ни запознае репортажът на колегата Ваня Николова от Радио „Фокус“ – Пазарджик. \r\nТези и още актуални теми в „Добро утро, България“ от 6.00 до 10.00 часа с водещ Йоланда Пелова.", "date": "2018.02.15", "title": "Акценти в сутрешния блок „Добро утро, България“ по „Радио Фокус“"}
{"url": "http://www.focus-news.net/news/2018/02/15/2488968/ministar-emil-karanikolov-izgrazhdaneto-na-infrastruktura-kam-industrialnite-zoni-e-osnoven-prioritet-za-ministerstvoto-na-ikonomikata-za-privlichane-na-novi-investitsii.html", "text": "Изграждането на инфраструктура към индустриалните зони е основен приоритет за Министерството на икономиката за привличане на нови инвестиции. Това каза в предаването „Това е България“ на Радио „Фокус“ ресорният министър Емил Караниколов. Той даде пример с индустриална зона Божурище, където вече се работи по въпроса за свързването й с транспортни връзки. „Правим всичко възможно. В момента проектираме от булеварда да се стига до индустриалната зона. До скоро работниците нямаха транспорт, за да стигат до зоната”, коментира министърът на икономиката. Той добави, че от тази година вече са осигурени маршрутки, но и метрото е изключително важно, както и изграждането на железопътна гара. Емил Караниколов допълни, че предстои реализирането на още индустриални зони в България, като към момента по изграждането на такива се работи в Кърджали, Враца и Горна Оряховица.", "date": "2018.02.15", "title": "Министър Емил Караниколов: Изграждането на инфраструктура към индустриалните зони е основен приоритет за Министерството на икономиката за привличане на нови инвестиции"}
{"url": "http://www.focus-news.net/news/2018/02/15/2488964/dzheyms-matis-pregovorite-s-turtsiya-sa-sasredotocheni-varhu-absolyutna-iskrenost-i-prozrachnost.html", "text": "Министърът на отбраната на САЩ Джеймс Матис заяви, че страната му и Турция търсят „общи позиции“ относно Сирия, въпреки нарастващото напрежение между тях, пише The Hill.\r\n„Вярвам, че ще открием общи позиции, но и че имаме и необщи такива, където понякога войната дава лош избор на възможности“, заяви Матис след срещата на НАТО в Брюксел. Той допълни, че Вашингтон и Анкара са ангажирани в „абсолютно открит и искрен диалог“ относно американската и турската дейност в Сирия.\r\n Двете страни спорят относно подкрепата на Вашингтон към кюрдските „Сили за народна самоотбрана“, които Анкара смята за терористи.  Виктор Турмаков", "date": "2018.02.15", "title": "Джеймс Матис: Преговорите с Турция са съсредоточени върху абсолютна искреност и прозрачност"}
{"url": "http://www.focus-news.net/news/2018/02/15/2488969/washington-post-donald-tramp-zayavi-che-dushevnoto-zdrave-i-bezopasnite-uchilishta-stavat-prioritet-za-nego.html", "text": "Президентът на САЩ Доналд Тръмп заяви след стрелбата в гимназия в щата Флорида, при която загинаха 17 души, че правителството му ще се справи с „трудния проблем на душевното здраве“, пише   Washington Post.\r\nТръмп не спомена нищо за контрола над огнестрелното оръжие по време на посланието си към нацията. Той призова американците да „създадат култура в страната, която прегръща достойнството на живота и да създадат изпълнени със значение човешки връзки“. \r\nТой допълни, че правителството му ще работи  с щатските и с местните власти „за да направи училищата по-сигурни“ и да се фокусират върху въпросите, свързани с психическото здраве. \r\nВластите съобщиха, че стрелецът е бил лекуван в психиатрия, но че не е посещавал терапия от година.  Виктор Турмаков", "date": "2018.02.15", "title": "Washington Post: Доналд Тръмп заяви, че „душевното здраве“ и „безопасните училища“ стават приоритет за него"}
{"url": "http://www.focus-news.net/news/2018/02/15/2488950/pol-rayan-predsedatel-na-kongresa-na-sasht-ne-prevrashtayte-strelbata-vav-florida-vav-povod-da-otnemate-pravata-na-grazhdanite.html", "text": "Председателят на Конгреса на САЩ Пол Райън (Републиканска партия, Уисконсин) предупреди, че разговорите относно смъртоносната стрелба в щата Флорида не трябва да се насочват към отнемане на правото на гражданите да притежават огнестрелно оръжие“, пише The HIll.\r\n„В момента има повече въпроси, отколкото отговори“, заяви Райън. „Не смятам, че разговорът трябва да се насочва към отнемането на правата на гражданите. Очевидно е, че става именно така. В момента трябва да си поемем дъх и да съберем фактите“, допълни той.\r\nРайън направи тези коментари по време на интервю за радиото по-малко от 24 часа, след като 19-годишен стрелец уби 17 души в гимназия в щата Флорида. \r\nПредседателят на Конгреса заяви, че стрелбата е „ужасна“, но и че конгресмените трябва да изчакат появата на повече факти относно мотивите и миналото криминално поведение на извършителя.  Виктор Турмаков", "date": "2018.02.15", "title": "Пол Райън, председател на Конгреса на САЩ: Не превръщайте стрелбата във Флорида във повод да отнемате правата на гражданите"}
{"url": "http://www.focus-news.net/news/2018/02/15/2488972/ministrite-na-vanshnite-raboti-na-pette-darzhavi-kandidatki-za-chlenstvo-v-es-shte-se-vklyuchat-v-sreshtata-gimnih-v-sofiya.html", "text": "Министрите на външните работи на петте държави, кандидатки за членство в ЕС, ще се включат утре в срещата „Гимних” в София, съобщиха от пресцентъра на МВнР. Заместник министър-председателят и министър на външните работи Екатерина Захариева, върховният представител на ЕС по въпросите на външните работи и сигурността Федерика Могерини, комисарят по политиката на съседство и за разширяване на ЕС Йоханес Хан и първите дипломати на още 32 държави ще обсъдят сътрудничеството между Съюза и страните кандидати в областта на отбраната и сигурността. Срещата „Гимних” ще приключи със съвместна пресконференция на министър Захариева и Федерика Могерини пред акредитираните за събитието журналисти в 12:15 часа.", "date": "2018.02.15", "title": "Министрите на външните работи на петте държави, кандидатки за членство в ЕС, ще се включат в срещата „Гимних” в София"}
{"url": "http://www.focus-news.net/news/2018/02/15/2488970/polk-dimitar-katsarov-52-ma-novi-voennosluzheshti-postapvat-v-101-vi-alpiyski-polk-smolyan.html", "text": "52-ма нови военнослужещи постъпват в 101-ви Алпийски полк – Смолян. Това каза за Радио „Фокус“ – Смолян командирът на военното формирование, полк. Димитър Кацаров. Кадровите войници ще бъдат назначени официално утре, 16 февруари. По думите на полк. Кацаров, при обявяването на конкурса са се явили 111 кандидати, но успешно издържалите всички изпити и медицински тестове са 52-ма. Шест от новите военнослужещи в 101-ви Алпийски полк са жени. „Обявените свободни места за войници в Смолян бяха 73“, припомни полк. Кацаров. Той уточни, че през лятото ще се обяви нов конкурс за попълване на необходимата бройка към състава на полка в Смолян.\r\nНели ГЕРГЬОВСКА", "date": "2018.02.15", "title": "Полк. Димитър Кацаров: 52-ма нови военнослужещи постъпват в 101-ви Алпийски полк – Смолян"}
{"url": "http://www.focus-news.net/news/2018/02/15/2488971/nova-makedoniya-prezidentat-na-balgariya-shte-poseti-makedoniya.html", "text": "Президентът на България Румен Радев ще посети Македония в петък, 16 февруари, като ще се срещне с македонския си колега Георге Иванов, предава местната медия  “НОВА“.\r\nОчаква се двамата да се срещнат с представители на стопанските камари на България и на Македония. Официалното посещение на Радев в България ще продължи два дни.  Виктор Турмаков", "date": "2018.02.15", "title": "„НОВА“ (Македония): Президентът на България ще посети Македония"}
{"url": "http://www.focus-news.net/news/2018/02/15/2488974/nimh-utre-dnevnite-temperaturi-slabo-shte-se-povishat-maksimalnite-shte-sa-mezhdu-6-i-11.html", "text": "През следващото денонощие над равнинната част на страната ще се задържи предимно облачно, на места мъгливо. Над планинските райони облачността ще намалее, през деня до предимно слънчево време. Минималните температури ще са между минус 4° и 1°, малко по-високи по Черноморието. Дневните температури слабо ще се повишат, максималните ще са между 6° и 11°. В София минимална температура около минус 3°, максимална около 6°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е по-високо от средното за февруари, ще продължи да се повишава.\r\nПо Черноморието облачността ще е предимно значителна, с разкъсвания и намаления в следобедните часове. Ще духа слаб север-североизточен вятър. Максималните температури ще са 6-9°, температурата на морската вода е 5-7°. Вълнението на морето ще е 2-3 бала.\r\nНад планините ще е предимно слънчево. Ще духа слаб западен вятър. Максималната температура на височина 1200 метра ще е около 4°, на 2000 метра – около минус 3°.\r\nВ събота в равнинната част от страната ще се задържи с ниска облачност, а на места покрай Дунав сутринта ще бъде мъгливо. В планините и планинските райони ще има и слънчеви часове. Температурите ще са без особена промяна – минимални предимно между минус 4° и 1°, максимални – между 6° и 11°. По-късно през деня и през нощта срещу неделя облачността ще се увеличи. В неделя от север на юг ще превали - предимно дъжд, в планините и планинските райони – слаб сняг. В началото на следващата седмица ще преобладава облачно време. Ще има и превалявания, в понеделник на места, главно в югозападната половина от страната ще превали предимно сняг. Вятърът ще се ориентира от североизток, ще бъде слаб до умерен. Дневните температури ще се понижат. Във вторник пак ще превалява сняг, с по-голяма вероятност в планините и планинските райони. Вятърът ще се обърне от югоизток.", "date": "2018.02.15", "title": "НИМХ: Утре дневните температури слабо ще се повишат, максималните ще са между 6° и 11°"}
{"url": "http://www.focus-news.net/news/2018/02/15/2488973/telma-makedoniya-spored-balgarskiya-prezident-reshenieto-na-spora-za-imeto-ne-tryabva-da-zasyaga-interesite-na-stranata-mu-makedoniya-i-gartsiya.html", "text": "Според българския президент Румен Радев спорът за името трябва да бъде решен в полза и на Македония, и на Гърция, и на България. Според него за тази цел българските власти ще бъдат в контакт с македонските, предава македонската медия  “Телма“.\r\n„България винаги се е стремяла да помага на Република Македония и част от тази помощ е ние да не бъдем пречка, да не натоварваме този спор, който трябва да се реши между Македония и Гърция. В това отношение може да се разчита на нас. Но аз вярвам, че този спор ще бъде решен по такъв начин, че да не засегне интересите на която и да е от тези три страни. За нас това означава, че няма географски указания в името, които съдържат части от територията на България. Затова ще бъдем в контакт с македонските власти, за да намерим решение по най-добрия възможен начин“, заяви Румен Радев.\r\nРадев, който на 16 февруари  ще посети Македония оцени  Договора за добросъседски отношения между Македония и България като много положителен момент.\r\n„Вече показваме и това е изключително важно, че можем сами да решаваме проблемите. Ние показахме, че освен нашето общо минало, можем да имаме общо бъдеще. Въпросът е как да се реализират всички тези ключови точки в Договора за добросъседство“, допълни  Радев. Виктор Турмаков", "date": "2018.02.15", "title": "„Телма“ (Македония) : Според българския президент решението на спора за името не трябва да засяга интересите на страната му, Македония и Гърция"}
{"url": "http://www.focus-news.net/news/2018/02/15/2488958/afp-donald-tramp-shte-poseti-gimnaziyata-vav-florida-kadeto-be-otkrita-strelba.html", "text": "Президентът на САЩ Доналд Тръмп обяви в страната състояние на национален траур и обяви, че ще посети гимназията във Флорида, където при стрелба бяха убити 17 души, предава  AFP.\r\n„Мои сънародници, днес говоря за единение в мъката“, заяви Тръмп по време на излъчено в национален ефир обръщение. В него той избегна въпроса за контрола над огнестрелното оръжие в страната, заявявайки вместо това,  че ще се справи с „трудния въпроса за психическото здраве“. Виктор Турмаков", "date": "2018.02.15", "title": "AFP: Доналд Тръмп ще посети гимназията във Флорида, където бе открита стрелба"}
{"url": "http://www.focus-news.net/news/2018/02/15/2488961/euobserver-spored-polskiya-ministar-predsedatel-severen-potok-2-mozhe-da-predizvika-voyna.html", "text": "Според полския министър-председател Матеуш Моравецки планираният руско-германски газопровод „Северен поток-2“ може да предизвика руско-украинска война, предава  EUObserver.\r\nМинистър-председателят определи проекта като „излишен и разделящ“. Тръбопроводът ще заобикаля Полша, Украйна и Балтийските републики. Моравецки заяви, че, ако „Северен поток-2“ започне да работи, Русия може да ескалира конфликта в Украйна, закривайки тръбопроводите в нея.  Виктор Турмаков", "date": "2018.02.15", "title": "EUObserver:  Според полския министър-председател „Северен поток-2“ може да предизвика война"}
{"url": "http://www.focus-news.net/news/2018/02/15/2488975/pazardzhik-remonti-na-ulitsi-i-trotoari-predvizhdat-sas-sredstva-ot-kapitalovata-programa-v-grad-vetren.html", "text": "През тази година със средствата от капиталовата програма се надяваме да продължим с асфалтирането и бетонирането на улици в град Ветрен, каза за Радио „Фокус“ – Пазарджик кметът на града Радослав Лютаков. „Освен това по главната улица трябва да бъдат оправени тротоарите и бордюрите. Трябва да бъде поставен и вторият слой асфалтова настилка. Съблекалните на стадиона са готови, но там искаме баните малко да се поправят. За бетонираме сме предвидили още 3-4 улици“, коментира Лютаков. Той припомни, че до сега общо 7 улици са бетонирани. „Продължаваме и със събирането на средства за изграждане на паметник на известния хайдутин, който е роден във Ветрен – Страхил войвода. Там нещата вървят трудно, но се надяваме да успеем да съберем средствата“, коментира Лютаков.\r\nВаня НИКОЛОВА", "date": "2018.02.15", "title": "Пазарджик: Ремонти на улици и тротоари предвиждат със средства от капиталовата програма в град Ветрен"}
{"url": "http://www.focus-news.net/news/2018/02/15/2488976/varna-s-obshtogradsko-poklonenie-na-19-fevruari-shte-badat-otbelyazani-145-godini-ot-gibelta-na-vasil-levski.html", "text": "С общоградско поклонение на 19 февруари във Варна ще бъдат отбелязани 145 години от гибелта на Васил Левски. Това съобщиха от Община Варна. Честванията ще започнат в 10.00 часа с поднасяне на венци и цветя пред барелефа на Апостола в кв. „Левски“. В 11.00 часа ще се проведат общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина.\r\nОрганизатор на честването е Община Варна, а съорганизатори – Военноморските сили на Република България, Варненска и Великопреславска митрополия, район „Приморски“ и читалище „Васил Левски – 1945“.", "date": "2018.02.15", "title": "Варна: С общоградско поклонение на 19 февруари ще бъдат отбелязани 145 години от гибелта на Васил Левски"}
{"url": "http://www.focus-news.net/news/2018/02/15/2488977/ekathimerini-gratskiyat-ostrov-lesbos-shte-poluchi-pomosht-ot-es-v-razmer-na-13-mln-evro-za-spravyane-s-posledstviyata-ot-zemetresenieto-ot-lyatoto-na-2017-g.html", "text": "Гръцкият егейски остров Лесбос, който бе връхлетян от смъртоносно земетресение миналото лято, ще получи 1,3 млн. евро от Фонда за солидарност на ЕС, предава Ekathimerini.\r\nЕвропейската комисия съобщи, че средствата ще бъдат използвани, „за да подкрепят усилията за възстановяването и за покриването на разходите на спешните служби, временното настаняване, операциите по разчистване и защитата на културното наследство, за да се облекчи финансовото тегло от националните власти“. \r\nЕвропейският комисар по регионалната политика Корина Крецу заяви, че „ЕС не оставя никой сам в лицето на трагедията“.  Предложението на Европейската комисия трябва да бъде одобрено от Европейския парламент и от Европейския съвет.  Виктор Турмаков", "date": "2018.02.15", "title": "Ekathimerini: Гръцкият остров Лесбос ще получи помощ от ЕС в размер на 1,3 млн. евро за справяне с последствията от земетресението от лятото на 2017 г."}
{"url": "http://www.focus-news.net/news/2018/02/15/2488966/reuters-germaniya-iska-barz-sadeben-protses-za-zadarzhaniya-v-turtsiya-zhurnalist-deniz-yudzhel.html", "text": "Германският канцлер Ангела Меркел заяви, че страната ѝ иска бърз и справедлив съдебен процес, след който германско-турският журналист Денис Юджел, който бе затворен в Турция преди година, ще бъде освободен, предава  Reuters.\r\nГерманският канцлер се срещна на 15 февруари в Берлин с турския министър-председател Бинали Йълдъръм.\r\n„Заявих по време на преговорите, че се надяваме за бърз и конституционен процес за Денис Юджел“, заяви Меркел по време на съвместна пресконференция с Йълдъръм.  Виктор Турмаков", "date": "2018.02.15", "title": "Reuters: Германия иска бърз съдебен процес за задържания в Турция журналист Дениз Юджел"}
{"url": "http://www.focus-news.net/news/2018/02/15/2488981/dobrich-obshtinskiyat-mladezhki-tsentar-zahari-stoyanov-ochakva-tvorbi-za-uchastie-v-natsionalniya-konkurs-za-digitalna-risunka-i-zhivopis-moyata-balgariya.html", "text": "Общинският младежки център (ОМЦ) „Захари Стоянов“ очаква творби за участие в Националния конкурс за дигитална рисунка и живопис „Моята България“. Това съобщи Надя Неделчева, организатор в центъра, предаде кореспондентът на Радио „Фокус” – Варна. Общинският младежки център „Захари Стоянов“ в Добрич обяви за поредна година национален конкурс за дигитална живопис „Моята България“. Той се провежда за първи път през 2005 година по инициатива на Младежки център – Добрич. В годините е станал съпътстваща проява при провеждането на Европейски младежки поп-рок конкурс „Сарандев“. В дните на конкурса се представят отличените творби подредени в изложба, разказа Надя Неделчева. Според регламента на конкурса право на участие в него имат ученици и студенти на възраст от 10 до 25години, навършени към 31 декември 2018 г. Участниците са разпределени в четири възрастови групи. По отношение на използваната техника творбите трябва да са създадени със свободна ръка с електронните инструменти за рисуване на подходящи графични редактори на компютъра, например Microsoft Paint, Corel Painter Classic, Corel DRAW, Adobe Illustrator, Adobe Photoshop, Macromedia Free Hand, Wizard brush и др. Всяка рисунка, участваща в конкурса, трябва да е представена на хартиен носител – формат А3 (без рамка и паспарту). Творбите трябва да бъдат придружени от определена информация. Изискванията за това са посочени на сайта на ОМЦ. „Целта на конкурса e децата и младите хора да покажат своя талант, да се създаде по-голям интерес към компютърното рисуване, да се стимулира творческия потенциал на децата и младите хора и да се предостави възможност на участниците да бъдат оценени по достойнство“, посочи Надя Неделчева. Тя подчерта още, че е много важно творбите да са рисувани със свободна ръка с инструментите на графичните редактори и да не са изработени върху готови картини, защото това би довело до дисквалифициране на участника от конкурса. Жури ще оценява творбите. За победителите са осигурени награди, а за всички участници – грамоти. Крайния срок за получаване на творбите е 23 април. На сайта на Общинския младежки център „Захари Стоянов“ в Добрич е публикувана информация с координати за връзка с организаторите чрез телефон, електронен или пощенски адрес. Изложбата с наградените творби от конкурса ще може да бъде разгледана в дните на Европейския младежки поп рок конкурс „Сарандев“ - от 16 до 18 май. \r\nЖулиета НИКОЛОВА", "date": "2018.02.15", "title": "Добрич: Общинският младежки център „Захари Стоянов“ очаква творби за участие в Националния конкурс за дигитална рисунка и живопис „Моята България“"}
{"url": "http://www.focus-news.net/news/2018/02/15/2488980/plovdivskiyat-mitropolit-nikolay-shte-oglavi-10-bogosluzheniya-po-vreme-na-velikiya-post.html", "text": "Пловдивският митрополит Николай ще оглави 10 богослужения по време на Великия пост. Това съобщиха за Радио „Фокус“-Пловдив от Пловдивската митрополия. На Неделя Сиропустна, 18 февруари, от 18.00 часа владиката ще отслужи Архиерейска вечерня с чина на взаимното опрощение, а на 19 февруари, отново в 18.00 часа – Велико повечерие с канона на св. Андрей Критски – първа част в митрополитски храм „Св. Марина”.\r\nБогослуженията за Света Четиридесетница продължават на 20 февруари в храм „Св. Петка“. Там от 18.00 часа митрополит Николай ще отслужи Велико повечерие с канона на св. Андрей Критски – втора част. На 21 февруари от 09.00 часа владиката ще оглави Преждеосвещена св. Литургия в храм „Св. Марина“, а от 18.00 часа ще отслужи Велико повечерие с канона на св. Андрей Критски – трета част в храм „Св. Възнесение Господне”.\r\nНа 22 февруари от 18.00 часа митрополит Николай ще възглави Велико повечерие с канона на св. Андрей Критски – четвърта част в храм „Св. Николай Чудотворец”. На следващия ден Светата Четиридесетница продължава от 18.00 часа в катедралния храм „Успение Богородично“ с Малко повечерие с Богородичен канон и акатист – първа статия. От 09.00 часа на 24 февруари, Тодорова събота, митрополит Николай ще възглави архиерейска света Литургия в Пловдивската духовна семинария „Св. св. Кирил и Методий”, на 25 февруари от 09.00 часа, когато е Неделя Православна – архиерйска света Литургия в митрополитски храм „Св. Марина”. В същия ден, но от 11.00 часа владиката ще оглави молебен на Неделя Православна с изнасяне за поклонение на свети мощи и чудотворни икони с лития около храма. Богослуженията по време на Великия пост през февруари завършват на 26-ти в храм „Св. Марина“ с Преждеосвещена света Литургия – от 9.00 часа.\r\nТони МИХАЙЛОВ", "date": "2018.02.15", "title": "Пловдивският митрополит Николай ще оглави 10 богослужения по време на Великия пост"}
{"url": "http://www.focus-news.net/news/2018/02/15/2489000/smolyan-20-profilirani-i-18-profesionalni-paralelki-za-priem-sled-sedmi-klas-sa-utvardeni-v-oblastta-za-uchebnata-20182019-g.html", "text": "20 профилирани и 18 професионални паралелки за прием след седми клас са утвърдени в област Смолян за учебната 2018/2019 г. Това съобщиха от пресцентъра на Областна администрация – Смолян. Предложението за план-прием е изготвено както на база националната политика за развитие на професионалното образование, така и е съобразено с индивидуалните образователни нужди и желания на учениците във всяка една община.\r\nЗа предстоящата учебна година планираните паралелки за област Смолян за прием след седми клас са 20 профилирани и 18 професионални, като по общини са разпределени, както следва: една професионална за Баните; една профилирана за Борино; две профилирани и две професионални за Девин; една профилирана и една професионална за Доспат; три профилирани и една професионална за Златоград; две профилирани и две професионални за Мадан; една професионална за Неделино; три профилирани за Рудозем; осем профилирани и осем професионални за Смолян; една профилирана и две професионални за Чепеларе. Данните от доклада сочат, че общият брой на учениците, завършващи седми клас в региона, е с 104 по-малко в сравнение с предходната година. За да бъдат задоволени индивидуалните предпочитания и образователни нужди, в някои от по-малките общини се предвижда в рамките на една паралелка да се провежда обучение по две професионални направления.", "date": "2018.02.15", "title": "Смолян: 20 профилирани и 18 професионални паралелки за прием след седми клас са утвърдени в областта за учебната 2018/2019 г."}
{"url": "http://www.focus-news.net/news/2018/02/15/2488997/nedi-dzhon-kros-rezhisyor-filmat-za-dyado-dobri-malchaliviyat-angel-predstavya-zhivota-na-edin-bezkoristen-vyarvasht-chovek.html", "text": "Филмът „Мълчаливият ангел“, посветен на дядо Добри показва на света, че имаше такъв добър и безкористен човек и той живееше в България, каза за Радио „Фокус“ – Пазарджик Неди Джон Крос, режисьор на филма. Началото на филма е поставено преди около 3 години, като той е чисто биографичен и представя изцяло и неподправено живота и делата на дядо Добри. „Всички ние мислим, че този човек е докоснат от Бога, той не боледуваше, не вземаше лекарства, всеки ден ходеше в храма „Александър Невски“, за да пали свещ, осем-девет часа той е сред хората и им помага. Той изпълва понятието за вярващ човек, той не очакваше нищо и не правеше нещата за хората, за да намери благодарност“, добави Крос. Самият дядо Добри играе собствения си образ във филма, като почти всякакви моменти от неговата биография са засегнати във филма. „Нашето желание е филмът да се представи на европейското кино, а по-късно и на световния филмов пазар. Надяваме се в комерсиалната индустрия на Холивуд филмът да бъде оценен заради нравствено-моралните си достойнства“, каза още пазарджишкият режисьор.\r\nАлбена ЖИЛЕКОВА", "date": "2018.02.15", "title": "Неди Джон Крос, режисьор: Филмът за дядо Добри „Мълчаливият ангел“ представя живота на един безкористен вярващ човек"}
{"url": "http://www.focus-news.net/news/2018/02/15/2488967/kyustendil-obshtinskiyat-teatar-shte-predstavi-kuklenata-postanovka-hrabriyat-oloven-voynik.html", "text": "Общинският театър в Кюстендил ще представи куклената постановка „Храбрият оловен войник”. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й кукленият спектакъл ще се играе в два последователни дни – 20 и 21 февруари. Организирани са посещения на възпитаници на детски градини и на ученици от първи и втори клас на общинските учебни заведения. Куклената постановка е по Ханс Кристиан Андерсен. Режисьор на постановката е Лозен Йорданов, сценографията е на Георги Славков и Миглена Методиева – Славкова.\r\nВенцеслав ИЛЧЕВ", "date": "2018.02.15", "title": "Кюстендил: Общинският театър ще представи куклената постановка „Храбрият оловен войник”"}
{"url": "http://www.focus-news.net/news/2018/02/15/2488978/gerb-poiska-ostavkata-na-valeri-zhablyanov-kato-zam-predsedatel-na-parlamenta-bsp-zastana-zad-nego-obzor.html", "text": "ПГ на ГЕРБ призова Валери Жаблянов да си подаде оставката като зам.-председател на парламента. Депутатите обявиха, че ако Жаблянов не подаде оставка в рамките на деня, още в петък в 9.00 часа ще започне събирането на подписи за официално искане за оставка. Според ГЕРБ Валери Жаблянов е автор на фразата - „Народният съд“ е „необходимо и неизбежно правосъдие“. „Валери Жаблянов не за първи път коментира по циничен начин събития, които са нанесли тежки рани върху голяма част от българското общество. Само преди 2 седмици той се опита да осуети отдаването на почит с едноминутно мълчание към жертвите на тоталитарния режим“, припомни депутатът от ГЕРБ Тома Биков и определи поведението му като неприемливо и несъвместимо с поста зам.-председател на Народното събрание. \r\nСъюзът на репресираните от комунистическия режим също настоя за публично извинение и оставката на Валери Жаблянов. Председателят на съюза Лили Друмева изтъкна: „Да се твърди, че „Народният съд“ е справедлив процес, е гавра с паметта на невинните жертви и техните близки, гавра с българската история. Такъв гаф не може да се прости. БСП показа за сетен път престъпния си генезис“.\r\nСамият Валери Жаблянов заяви, че няма причина и мотиви да си подаде оставката. „Смятам, че Изпълнителното бюро на БСП има официална позиция. Аз имам мое лично мнение, така че не виждам нищо нередно“, коментира той. По думите му би било голяма изненада, ако колегите му от БСП поискат да се оттегли или извини. Депутатът от БСП Александър Симов попита: „Кое е истинското лице на ГЕРБ - когато вчера обявяват, че преди 1944 година също има насилие или когато сатанизират комунизма“.\r\nНародните представители от ПГ на „Обединени патриоти“ обявиха, че не са обсъждали искането на ГЕРБ за оставка на Валери Жаблянов. Според зам.-председателя на групата Искрен Веселинов Валери Жаблянов се превърнал в говорител на сръбската теза по Договора за добросъседство с Македония. „Не мога да приема, че в малка България е трябвало да бъдат избити 200 пъти повече хора, отколкото в Хитлеристка Германия. Тезата за „Народния съд“ като нещо много рутинно не е правилна“, заяви той.\r\nПо-късно на брифинг от централата на БСП зам.-председателят на партията Кирил Добрев заяви, че БСП не подкрепя исканата от ГЕРБ оставка на Валери Жаблянов, но се извинява на репресираните през комунистическия режим. „Беше проведено съвместно заседание на ИБ на БСП и на ръководството на ПГ на „БСП за България“. Като приема политическата отговорност на своята предшественичка за допуснатите от нея грешки и деформации БСП се извинява на всички граждани на страната, включително и на партийните членове, които през този период бяха незаконно, необосновано или несправедливо репресирани, тероризирани или унижавани. Досега не е имало партиен орган, който да преразгледа или да направи друга позиция. По този повод ИБ на БСП не подкрепя исканата от ГЕРБ оставка, няма основание за нея нито в правилника на НС. Смятаме, че дневният ред в обществото е съвсем друг и различен“, каза още Кирил Добрев.„Фокус“ припомня: На 13 февруари БСП се обърна към премиера Бойко Борисов по повод планираното провеждане на „Луковмарш” на 17 февруари. „Очевидно, манифестиращите през последните 15 години в София с портретите на генерал Христо Луков не мислят, че фашизмът е бил тирания“, заявиха от левицата. В позицията си опозицията посочи: „БСП многократно, на практика всяка от последните 15 години, е изразявала протест срещу провеждането на „Луковмарш“. Ако някой днешен младеж няма ясни представи за най-новата ни история, то настоящото поведение на правителството, което се опитва да се скрие зад гърба на софийския кмет, г-жа Йорданка Фандъкова, е недопустимо. Проблемът за проявата „Луковмарш“ е на правителството на България“. БСП попита премиера дали си дава сметка, че по време на управлението му, български крайно десни радикали изразяват почит към един откровен фашист. Според опозицията силите, които се стараят да реабилитират фашизма днес, прикриват факта, че по решение на Великите сили се провеждат трибунали за съдене на виновниците за въвличане на държавите на страната на Хитлер. „Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер“, изтъкнаха от БСП. Левицата заяви, че Бойко Борисов е изправен пред избор - или да реабилитира фашизма или да се изправи срещу него.\r\nВ отговор на следващия ден от парламентарната трибуна от ГЕРБ обявиха, че премиерът и партията никога и по никакъв начин не са се солидаризирали с „Луковмарш“. Депутатът Тома Биков посочи, че ГЕРБ ще продължава да твърди, че „Народният съд“ е престъпление, защото историческите факти и историческата истина са на тяхна страна. Според ГЕРБ ръководството на БСП е изпаднало в тежка криза на националната, идеологическата и цивилизационната си идентичност. „Ръководството на БСП е в ситуация, в която пропагандира тезата, че има два вида политическо насилие – лошо, преди 9 септември 1944 година и добро след 9 септември 1944 година, справедливо – извършено от тоталитарната комунистическа държава и несправедливо – извършено след преврата от 1923 година и по време на Втората световна война“, заявиха от ГЕРБ. Зам.-външният министър Георг Георгиев призова политиците да не спекулират с „Луковмарш“ за съмнителни и временни дивиденти. \r\nБиляна ИВАНОВА", "date": "2018.02.15", "title": "ГЕРБ поиска оставката на Валери Жаблянов като зам.-председател на парламента, БСП застана зад него (ОБЗОР)"}
{"url": "http://www.focus-news.net/news/2018/02/15/2489002/ria-novosti-pentagonat-opredeli-rusiya-kato-strategicheski-konkurent-na-sasht-v-latinska-amerika.html", "text": "Според началника на южното командване на въоръжените сили на САЩ адмирал Кърт Тид Русия е стратегически конкурент на САЩ в Латинска Америка и Москва се опитва да наруши интересите на Вашингтон в региона, предава  РИА Новости.\r\nСпоред него растящата роля на Русия в региона предизвиква безпокойство у САЩ „с отчет на нейните кибер и разузнавателни възможности“. \r\n„Русия е стратегически конкурент, който активно се опитва да разруши партньорските отношения на САЩ със страните от Латинска Америка и да наруши интересите на САЩ в региона“, заяви адмирал Тид по време на изслушване пред Сената на САЩ.  Виктор Турмаков", "date": "2018.02.15", "title": "РИА Новости: Пентагонът определи Русия като стратегически конкурент на САЩ в Латинска Америка"}
{"url": "http://www.focus-news.net/news/2018/02/15/2488999/slovesna-voyna-mezhdu-dondukov-1-i-dondukov-2-obzor.html", "text": "Словесна война се проведе през последните два дни между „Дондуков 1“ и „Дондуков 2“ след телевизионно интервю на министър-председателя Бойко Борисов, излъчено на 14 февруари вечерта. На въпрос в какви отношения е с президента Румен Радев той отговори, че се разбират добре и лично той винаги се е отнасял с уважение, но го съветва да не слуша „беквокалите и тенорите“ си, както той не слуша своите. Попитан кой пише речите на президента, Борисов отговори: „Един медиен човек там, който го помня от ВВТ, още от телевизията на Пеевски - Иво Христов“. Той коментира и темата, че президентът Радев е разбрал от медиите, че президентът на Турция Ердоган ще идва на официално посещение в България. „Аз никога не го заобикалям. Защото, когато си говорим с президента Радев, а аз от години общувам с него, той е един прекрасен човек и се разбирам прекрасно с него“, обясни Борисов. \r\nНа следващия ден президентът Румен Радев отговори на тези изказвания, като коментира, че е поласкан, че премиерът следи толкова отблизо неговата администрация и подчерта, че истинските причини за възникналото напрежение между двамата са други - пренебрежителното отношение към проблемите на националния суверенитет, скалъпената целенасочена парламентарна комисия за новия изтребител, прекратената модернизация и разсипията във Въоръжените сили и др.\r\nДържавният глава подчерта също така, че възприема като груба манипулация споменаването в едно изречение на хора от неговата администрация с името на депутата Делян Пеевски. „Г-н Борисов получи коледен подарък с пълната подкрепа безрезервно от г-н Доган. Партията на г-н Борисов гласува единодушно внесения от г-н Пеевски Закон за КТБ. И ако някой наистина смесва в едно изречение хора от моята администрация с името на г-н Пеевски, той дължи отговори на въпроси: Имал ли е срещи и продължава ли да има срещи с г-н Пеевски?; Имал ли е и продължава ли да има общи бизнес интереси с г-н Пеевски?; Разпределял ли е и продължава ли да разпределя обществени поръчки в интерес на г-н Пеевски?“, попита президентът.\r\nТой посочи, че няма претенции към премиера Борисов заради това, че научил от медиите за обявената вече среща с президента на Република Турция Реджеп Тайип Ердоган с ръководителите на Европейския съюз. „Но аз никога не се натрапвам там, където не съм канен“, посочи Румен Радев и добави, че е изключително важно ролята на България в тази среща „да не се свежда до домакина, който разнася шербет“.\r\nМалко по-късно през деня премиерът Бойко Борисов даде пресконференция пред представители на медиите по повод изказванията на президента, които определи като „вероломно нападение без причина срещу правителството след едно позитивно интервю“.  „Считам, че един държавен глава, един президент на всички българи, равно отдалечен от всички партии и то в условия, далеч от каквато и да е предизборна кампания, не е редно да дава такива оценки и да взима такава явна страна към неговата партия БСП. Искам да се обърна към президента – ако има, каквито и да е данни за мой бизнес, защото това е абсолютна лъжа, за нещо общо, което да съм направил с Делян Пеевски, го моля незабавно днес да сезира прокуратурата, КОНПИ, която иска институция“, каза още Борисов.\r\nТой обясни, че от своя страна може да зададе контра въпроси. „Колко струват изборите за Радев? Как се договори с ДПС за подкрепата? С Делян Пеевски ли го направи? Виждате ли как гадно звучи? Това добре ли е за държавата? Мисля, че не. А той избухва с толкова жлъч и ярост. А аз вчера казах колко е прекрасен. Може би не може да ми прости, че купихме тези изтребители“, коментира Борисов и уточни, че при изказването „домакинът, който носи шербет“ прозира малко завист. „Ние направихме максимума добро за държавата. Щом ни се дава възможност за такава среща, значи се счита, че България е една стабилна държава“, каза още Борисов.\r\n„Подарък от ДПС не ми е правен. Единствената партия, която не е правила коалиции с ДПС, е ГЕРБ. А партията на Радев - БСП, много пъти го е правила. Нека пак само да се върнем и да кажем обективната истина – огромните пари, над 90%, които са дадени за отбрана, всичките са на военно-въздушните сили. И сега всички са в състояние такова, че не летят, защото така са подписвани договорите. Той трябва да е обективен към всички – не може за едните дума да не каже“, коментира Борисов.\r\nОт своя страна народният представител от ПГ на ДПС Делян Пеевски изпрати до медиите своята позиция по казуса. „Считам, че не е сериозно премиер и президент, от висотата на тяхната позиция, да ме използват в опит за разрешаване на съществуващите между тях, или между техните администрации, проблеми, както и да се упражняват върху името ми, особено с подобна неприемлива за институциите, които представляват, риторика. Не познавам началника на кабинета на президента Радев - Иво Христов, като същият никога не е работил за мен. Не приемам замесването на моето име с това на премиера Борисов, по начина, използван от президента Румен Радев, тъй като нямам и никога не съм имал бизнес-интереси или други обвързаности с премиера“, се посочва в позицията.", "date": "2018.02.15", "title": "Словесна война между „Дондуков 1“ и „Дондуков 2“ (ОБЗОР)"}
{"url": "http://www.focus-news.net/news/2018/02/15/2489003/shumen-mnogo-dobra-sabiraemost-prez-parviya-mesets-na-danachnata-kampaniya-otchita-obshtinata.html", "text": "Много добра е събираемостта през първия месец на данъчната кампания, съобщиха от пресцентъра на Община Шумен. Над 1 милион и 500 хиляди лева от налози са събрани в общината от началото на данъчната кампания тази година. От тях близо един милион са платени в брой, около 400 хиляди лева – по банков път и малко над 120 хиляди лева чрез ПОС терминал. До 31 януари са подадени 396 патентни декларации и 29 – за туристически данък, с шест повече от миналата година. 76 000 съобщения за дължимите данъци ще получат жителите на общината до 1 март. В тях се съдържа информация за задълженията за недвижими имоти, за притежание на моторно превозно средство и за таксата за битови отпадъци. До 31 март трябва да бъде заплатен и данъкът за куче като домашен любимец. Според общинската наредба за определяне и администриране на местните такси за притежание на куче за град Шумен се заплаща 12 лева, а за селата – 5 лева. От общинската данъчна служба припомнят, че кампанията започна на 12 януари. Проверка за задълженията може да се направи на страницата на местната администрация в Интернет чрез клиентски идентификационен номер. Издаването на КИН е безплатно и се предоставя от общинската данъчна служба. Плащането може да се извърши на касите в отдел „Местни данъци и такси” в сградата на общината на бул. „Славянски” №17. Работното време е от 08.30 ч. до 17.30 ч., без прекъсване. За улеснение на гражданите задълженията могат да бъдат платени на място и чрез ПОС-терминални устройства. Данъчните си задължения гражданите могат да платят и на изнесеното работното място в кв. „Боян Българанов” в Шумен с работно време от 07.30 до 17.30 часа и почивка от 12.00 до 14.00 часа всеки работен ден от понеделник до петък. Плащането на задълженията може да се извършва и по банков път по сметката, обявена на сайта на община Шумен – www.shumen.bg.", "date": "2018.02.15", "title": "Шумен: Много добра събираемост през първия месец на данъчната кампания отчита Общината"}
{"url": "http://www.focus-news.net/news/2018/02/15/2489006/temata-balgariya-v-svetovnite-medii-predstoyashto-poseshtenie-na-rumen-radev-v-makedoniya-zaloven-balgarski-trafikant-na-antiki-v-ungariya-agentsiya-fokus.html", "text": "Според българския президент Румен Радев спорът за името трябва да бъде решен в полза и на Македония, и на Гърция, и на България. Според него за тази цел българските власти ще бъдат в контакт с македонските, предава македонската медия  “Телма“.\r\n„България винаги се е стремяла да помага на Република Македония и част от тази помощ е ние да не бъдем пречка, да не натоварваме този спор, който трябва да се реши между Македония и Гърция. В това отношение може да се разчита на нас. Но аз вярвам, че този спор ще бъде решен по такъв начин, че да не засегне интересите на която и да е от тези три страни. За нас това означава, че няма географски указания в името, които съдържат части от територията на България. Затова ще бъдем в контакт с македонските власти, за да намерим решение по най-добрия възможен начин“, заяви Румен Радев.\r\nРадев, който на 16 февруари  ще посети Македония оцени  Договора за добросъседски отношения между Македония и България като много положителен момент.\r\n„Вече показваме и това е изключително важно, че можем сами да решаваме проблемите. Ние показахме, че освен нашето общо минало, можем да имаме общо бъдеще. Въпросът е как да се реализират всички тези ключови точки в Договора за добросъседство“, допълни  Радев.\r\n***\r\n  Президентът на България Румен Радев ще посети Македония в петък, 16 февруари, като ще се срещне с македонския си колега Георге Иванов, предава местната медия  “НОВА“.\r\nОчаква се двамата да се срещнат с представители на стопанските камари на България и на Македония. Официалното посещение на Радев в България ще продължи два дни. \r\n***\r\nБългарски гражданин е задържан в Унгария, след като при полицейска проверка на камиона му на свързващата Будапеща с южните части на страната магистрала М5  са открити древноримски реликви, пише унгарският национален ежедневник   Blikk.\r\nПри проверката на камиона му са открити 42 бронзови предмета, включващи пръстени, статуи и съдове. Според експертите общата стойност на находките възлиза на три милиона форинта (близо 19 хил. лева). Шофьорът е задържан от полицията по подозрение за трафик на антики. \r\n***\r\n Българският президент Румен Радев заяви, че позицията на македонското правителство е отбелязала повратна точка, предава радио  „Свободна Европа“  в своята македонска редакция.\r\n„ Това ѝ дава шанс за нова перспектива, на която ние в България винаги сме били отворени. Трябва да стане така, че  хората от двете страни на границата - и от България и от Македония, наистина да се чувстват като братя“, заяви  българският президент в навечерието на утрешното посещение в Република Македония.\r\nТой допълни, че Договорът за добросъседство трябва да се осъществи, иначе той ще остане е само лист и отношенията трябва да се развиват много по-динамично и в много области от взаимен интерес.\r\n***\r\nПрессекретарят на руското външно министерство Мария Захарова, коментирайки изказването на българския министър-председател Бойко Борисов за президентските избори в Русия, му предложи да получи руски гражданство и да участва в тях, предава ТАСС.\r\nПо-рано българският министър-председател заяви, че в света има две неща, които никой не избира: родителите си и президента на Русия. „Борисов има шанс – може да получи руско гражданство и да гласува за президенгт“, заяви Захарова. „Мечтите се сбъдват“, допълни тя. \r\nПрезидентските избори в Русия ще се състоят на 18 март 2018 година. За поста се борят осем кандидата. \r\n***\r\nБългарският министър-председател Бойко Борисов съобщи, че управляващата дясноцентристка партия в страната няма да подкрепи ратифицирането на европейски договор, целящ превенцията и борбата срещу насилието срещу жени, предава  Politico.\r\n„Ще приемем Истанбулската конвенция единствено, ако има консенсус в българското общество“, заяви Борисов, посочвайки липса на подкрепа сред другите политически партии, включително и от младшия коалиционен партньор „Обединени патриоти“. Правителството на Борисов представи конвенцията на Съвета на Европа, позната като Истанбулската конвенция пред парламента миналия месец. Трябваше да се гласува за нея, но вотът бе отложен, за да се даде повече време за дебат.\r\nВолен Сидеров, един от водачите на „Обединени Патриоти“ предупреди партия ГЕРБ на Борисов, че ако продължи да подкрепя споразумението, правителствената коалиция ще се разпадне, предизвиквайки предсрочни парламентарни избори. \r\nРелигиозните групи в страната, включително Българската православна църква също се обявиха срещу договора, твърдейки, че ратификацията ще доведе до легализиране на еднополовите бракове, както и възможността младите хора да се идентифицират като транссексуалисти. \r\nВеликобритания, Ирландия, Хърватия и Гърция също не са ратифицирали Конвенцията. \r\n***", "date": "2018.02.15", "title": "Темата България в световните медии - Предстоящо посещение на Румен Радев в Македония, заловен български трафикант на антики в Унгария  (Агенция \"Фокус\")"}
{"url": "http://www.focus-news.net/news/2018/02/15/2488979/reuters-spored-reks-tilarsan-hizbulla-e-zaplaha-za-livan.html", "text": "Държавният секретар на САЩ Рекс Тилърсън предупреди Ливан, че подкрепяната от Иран групировка „Хизбулла“ със своя нарастваща арсенал и участие в регионалните конфликти, заплашва сигурността на региона, предава  Reuters.\r\n„Хизбулла не е просто грижа за САЩ. Народът на Ливан също трябва да е загрижен заради действията на „Хизбулла“ и нарастващия ѝ арсенал, който носи нежелан контрол над Ливан“, заяви Тилърсън.  Същевременно той призова политиците в Ливан да стоят извън регионалните конфликти. \r\nИзраел обвинява Иран, че изгражда заводи за оръжие в Ливан, а израелската армия преди месец заяви, че съседната държава се е превърнала в „огромен завод за ракети“.  Виктор Турмаков", "date": "2018.02.15", "title": "Reuters: Според Рекс Тилърсън „Хизбулла“ е заплаха за Ливан"}
{"url": "http://www.focus-news.net/news/2018/02/15/2489004/pazardzhik-tsarkovnoto-nastoyatelstvo-v-selo-banya-se-nuzhdae-ot-3-000-lv-za-remont-na-kambanata-na-tsarkvata-sv-nikolay.html", "text": "Църковното настоятелство в панагюрското село Баня се нуждае от 3 000 лв. за ремонт на камбаната на църквата „Св. Николай“, съобщи за Радио „Фокус“ – Пазарджик Лука Стефанов, инициатор на кампанията. Камбаната е била открадната преди години и след това открита в град Троян, но във влошено състояние. Междувременно е закупена нова камбана, изработена от леяри от Пловдив, но при експлоатацията ѝ също са нанесени повреди и трябва да бъде или ремонтирана, или подменена. Жителите на селото държат да бъде ремонтирана и поставена старата камбана. „Към момента около 40 души са заявили желание да помогнат финансово за ремонта на църковната камбана. Тя ще бъде изпратена в Пловдив, където се намира единствена леярна за църковни камбани“, уточни Стефанов. Той допълни, че църквата „Св. Николай“ в селото е действаща, но няма свещеник. 50-годишният жител на село Баня Стоян Сурлеков, който е и сегашният председател на църковното настоятелство, се обучава за свещеник.\r\nАлбена ЖИЛЕКОВА", "date": "2018.02.15", "title": "Пазарджик: Църковното настоятелство в село Баня се нуждае от 3 000 лв. за ремонт на камбаната на църквата „Св. Николай“"}
{"url": "http://www.focus-news.net/news/2018/02/15/2489005/smolyan-konkurs-za-pustovski-starets-i-traditsionno-palene-na-orada-shte-ima-v-selo-momchilovtsi-na-sirni-zagovezni.html", "text": "Конкурс за пустовски старец и традиционно палене на орада ще има в Момчиловци на Сирни заговезни. Това каза за Радио „Фокус“ – Смолян кметът на селото, Сийка Суркова. В неделя, на 18 февруари жителите на родопското село ще се съберат в Голямската махала. Суркова отбеляза, че всички заедно ще се съберат, за да посрещат празника и да се подготвят за предстоящите Великденски пости. По традиция ще се пали орада, за се изгонят лошите сили, хората да се пречистят и да започват постите, допълни Суркова. „Подготвена е голяма шатра, в която всеки да донесе от дома си по нещо и така ще се оформи богата родопска трапеза, около която местните ще се веселят и ще си простят. За да бъде празникът по-интересен и забавен, тази години ще има конкурс за пустовски старец“, каза още Суркова. Тя добави, че най-важно е да се поиска прошка и да се даде такава. Свещеникът на Момчиловци отец Николай Рангелов също ще присъства на празника, за да разясни на хората същинските ритуали на Сирни заговезни. Наградите за маскираните пустовски старци ще са традиционни. „За последните 2,5 г най-често давана награда от кметството на селото е български трибагреник и за пустовските старци ще е същата. Логично е да покажем, че в Момчиловци живеят хора-патриоти, които държат на българското“, каза още Сийка Суркова.\r\nНели ГЕРГЬОВСКА", "date": "2018.02.15", "title": "Смолян: Конкурс за пустовски старец и традиционно палене на орада ще има в село Момчиловци на Сирни заговезни"}
{"url": "http://www.focus-news.net/news/2018/02/15/2489001/politologat-prof-aleksandar-marinov-nedomisleni-sa-atakite-sreshtu-nachalnika-na-kabineta-na-prezidenta-ivo-hristov.html", "text": "Недомислени са атаките срещу началника на кабинета на президента Иво Христов, че е основен виновник за напрежението между правителството и президентската институция. Това коментира в предаването „Това е България“ на Радио „Фокус“ политологът проф. Александър Маринов по повод задочния спор между премиер и президент. „Възможно е някой да е нашепнал на Борисов, че слабото място на президента е именно Иво Христов, началникът на кабинета му, че той е уязвимата брънка в цялата конструкция и са решили да атакуват него. Според мен това е недомислена игра, има си начини правителството и премиерът да покажат своето превъзходство, така да го наречем“, коментира още политологът. Проф. Александър Маринов допълни, че е неприемливо премиер и президент да се атакуват един друг заради администрациите си.", "date": "2018.02.15", "title": "Политологът проф. Александър Маринов: Недомислени са атаките срещу началника на кабинета на президента Иво Христов"}
{"url": "http://www.focus-news.net/news/2018/02/15/2489009/protothema-zapalyankovtsi-na-dinamo-kiev-i-rusnatsi-se-biha-v-tsentara-na-atina.html", "text": "Сбиване между украинци и руснаци предизвика хаос в центъра на гръцката столица Атина, като преди да се намеси полицията, двете враждуващи групи успяха да изпочупят витрините на близкостоящите търговски обекти, предава електронното издание на гръцкия вестник Protothema.\r\nУкраинците са привърженици на футболния отбор Динамо Киев, който гостува тази вечер в Атина на местния АЕК в мач от елиминационната фаза на Лига Европа. Инцидентът се е случил, когато около 60 украинци и руснаци, които най-вероятно случайно са минавали в близост, са започнали да се бият едни с други. Инцидентът е продължил няколко минути, преди органите на реда да се намесят и да разделят страните, но преди това те вече са успели да нанесат значителни щети на околните търговски обекти.\r\nНяколко души са арестувани.\r\nПревод и редакция:", "date": "2018.02.15", "title": "Protothema: Запалянковци на Динамо Киев и руснаци се биха в центъра на Атина"}
{"url": "http://www.focus-news.net/news/2018/02/15/2489007/pazardzhik-v-38-profilirani-i-66-profesionalni-paralelki-shte-se-uchat-zavarshvashtite-osnovno-obrazovanie-v-oblastta.html", "text": "За настоящата учебна година броят на учениците, завършващи седми клас (основно образование) в дванадесетте общини на област Пазарджик е общо 2493, съобщи за Радио „Фокус“ – Пазарджик Мария Ловчинова от Областната администрация. Тя уточни, че учениците ще трябва да кандидатстват за прием в 38 профилирани и 66 професионални паралелки. „Професионалното образование и обучение е застъпено по професии и специалности от повече от 20 професионални направления, като 50 паралелки са с придобиване на ІІІ степен на професионална квалификация, 13 паралелки – ІІ степен и 3 паралелки – с придобиване на І степен на професионална квалификация (в двете обединени училища в с. Калугерово и с. Семчиново и ПГСС „Царица Йоанна” – Пазарджик). За учебната 2018/2019 г. ще се предложи обучение по 8 нови за отделните училища професии и специалности, като по три от тях – „Монтьор по автоматизация“ (ПГПТ – Пазарджик), „Съдебен служител“ (ПГИМ – Пазарджик) и „Аниматор в туризма“ (ПГ „Аксаков” – Пазарджик) до момента в региона не се е реализирало професионално обучение. В две средни училища - СУ „Ал. Иванов - Чапай” гр. Белово и СУ „Св. Кл. Охридски” – гр. Ракитово за следващата учебна година е заявен план-прием само за професионално обучение по нови за училищата професии, съответно „Системен програмист”(СУ – гр. Белово), „Монтьор на транспортна техника” и „Фризьор”( СУ – гр. Ракитово)“, допълни Ловчинова. Тя каза също, че всички предложения на директорите за прием по нови професии са подкрепени от местния бизнес, като са постигнати договорености за провеждане на практиките в реална работна среда и модернизация на наличната база и техника за нуждите на обучението по съответната професия и специалност.\r\nВаня НИКОЛОВА", "date": "2018.02.15", "title": "Пазарджик: В 38 профилирани и 66 професионални паралелки ще се учат завършващите основно образование в областта"}
{"url": "http://www.focus-news.net/news/2018/02/15/2489008/sport-ludogorets-zagubi-kato-domakin-s-03-ot-milan.html", "text": "Лудогорец загуби като домакин с 0:3 в мач от елиминациите на Лига Европа срещу Милан в Разград. Головете за „росонерите“ отбелязаха  Патрик Кутроне в последните секунди преди почивката, Рикардо Родригес от дузпа в 64-ата минута и Фабио Борини в добавеното време на мача.\r\nКрайни резултати от други двубои:\r\nБорусия Дортмунд – Аталанта 3:2\r\nМарсилия – Брага 3:0\r\nНица – Локомотив Москва 2:3\r\nЙостерсунд – Арсенал 0:3\r\nРеал Сосиедад – Ред Бул Залцбург 2:2\r\nСпартак Москва – Атлетик Билбао 1:3", "date": "2018.02.15", "title": "Спорт: Лудогорец загуби като домакин с 0:3 от Милан"}
{"url": "http://www.focus-news.net/news/2018/02/15/2489012/ministarat-na-otbranata-na-sarbiya-kam-zigmar-gabriel-nyama-da-priznaem-kosovo.html", "text": "Министърът на отбраната на Сърбия Александър Вулин е категоричен, че Белград няма да признае Косово. Изказването му дойде в отговор на заявлението на външния министър на Германия Зигмар Габриел, че Сърбия трябва да признае Косово, за да бъде приета в Европейския съюз, предава македонската редакция на радио „Свободна Европа“.\r\n„Ако членството в ЕС наистина зависеше от успехите във върховенството на закона или свободата на медиите, то Сърбия вероятно отдавна щеше да е член на Съюза. Но тях изглежда ги интересува само едно – да признаем Косово и нищо друго. Сърбия няма да признае Косово, а по-конкретно, няма да го признае, за да стане член на ЕС“, е заявил Вулин, според цитата на сръбската държавна агенция TANJUG.\r\nИзявата на германския министър предизвика реакцията и на министъра на външните работи на Сърбия Ивица Дачич, който е заявил, че Габриел е този, който трябва да осъзнае реалността, а не Сърбия. „А реалността е, че сегашното правителство на Германия е пред падане“, е заявил сръбският дипломат.\r\n„Свободна Европа“ припомня, че Габриел, по време на визитата си в Прищина, е заявил, че сръбските власти трябва да се съобразят с реалностите и да признаят независимостта на Косово, за да стане Сърбия член на ЕС.\r\nПревод и редакция:", "date": "2018.02.15", "title": "Министърът на отбраната на Сърбия към Зигмар Габриел: Няма да признаем Косово"}
{"url": "http://www.focus-news.net/news/2018/02/15/2489010/b92-aleksandar-vuchich-obeshta-da-zashtiti-sarbiya-ot-vliyanieto-na-velikite-sili.html", "text": "„Ще защитим Сърбия от влиянието и интересите на великите сили“, заяви президентът на Сърбия Александър Вучич в четвъртък, цитиран от белградската медия B92.\r\nСръбският лидер направи това изказване в историческия град Орашац, централна Сърбия, по време на церемония по отбелязването на Деня на държавността на страната.\r\nВучич посочи, че „най-важно е да бъдат запазени и обновени хората, защото няма смисъл да се прави нищо, ако няма хора“. „Именно затова, ние имаме нужда от подкрепата на всеки един сърбин“, заяви още той, като добави, че „има драматично намаляване на раждаемостта“.\r\nСръбският президент смята, че в момента страната „се нуждае от съдбоносно и историческо решение, подобно на това, което знаменитите сърби са направили в Орашац преди два века“, визирайки решението за започване на въоръжено въстание срещу Османската империя (довело до интервенция на Русия и впоследствие образуването на сръбско автономно държавно образувание – бел. ред.).\r\n„И днес, аз стоя тук, стоя на място, свещено за всеки един от нас. И това е огромна отговорност, особено това, което ни очаква в бъдеще, когато трябва да вземем тежки решения, запазвайки ръцете и лицето си чисти. Ние трябва да направим отстъпки без да загубим нещо, да се примирим, запазвайки честта си“, подчерта Вучич.\r\n„Можем да намерим решение, точно, както предците ни са търсили и в крайна сметка са намерили, избирайки да живеят в модерна държава през 19 век“, добави той.\r\nПревод и редакция:", "date": "2018.02.15", "title": "B92: Александър Вучич обеща да „защити Сърбия от влиянието на великите сили“"}
{"url": "http://www.focus-news.net/news/2018/02/15/2488998/abc-news-streletsat-ot-florida-shte-bade-zadarzhan-bez-pravo-na-garantsiya.html", "text": "Съдът в щата Флорида нареди заподозреният за смъртоносното нападение в гимназията „Марджъри Стоунман Дъглас“ да бъде задържан в ареста без право на пускане под гаранция, предава  ABC News.\r\n19-годишният Николас Круз откри огън в сряда в гимназията, убивайки 17 души. Той ще бъде обвинен за толкова случая на предумишлено убийство. \r\nНеговият адвокат не оспори решението на съда.   Виктор Турмаков", "date": "2018.02.15", "title": "ABC News: Стрелецът от Флорида ще бъде задържан без право на гаранция"}
{"url": "http://www.focus-news.net/news/2018/02/15/2489014/anadolu-agency-redzhep-taiyp-erdogan-e-obyasnil-kakvi-sa-regionalnite-prioriteti-na-turtsiya-na-reks-tilarsan.html", "text": "Президентът на Турция Реджеп Таийп Ердоган и държавният секретар на САЩ Рекс Тилърсън са провели над тричасова среща в турската столица Анкара в четвъртък, по време на която са обсъждали различни въпроси от сферата на двустранните отношения и развитието на събитията в региона на Близкия Изток и най-вече Сирия и Ирак, предава Anadolu Agency.\r\nСпоред неназован източник от турското президентство, двамата са разменили възгледите си за борбата срещу тероризма, като Ердоган „открито“ е разяснил на Тилърсън приоритетите на Турция и очакванията на Анкара към Вашингтон в сферата на двустранните отношения и регионалните развития.\r\nСрещата, която е била закрита за представители на медиите, е започнала в 19:40 местно време и продължила 3 часа и 15 минути.\r\nОт агенцията припомнят, че американският държавен секретар е на двудневна работна визита в Турция, като се очаква в петък Тилърсън да се срещне с турския си колега Мевлют Чавушоглу, като двамата трябва да обсъдят двустранните отношения и най-вече подкрепата на САЩ за сирийските кюрдски формирования.\r\nПревод и редакция:", "date": "2018.02.15", "title": "Anadolu Agency: Реджеп Таийп Ердоган е обяснил какви са регионалните приоритети на Турция на Рекс Тилърсън"}
{"url": "http://www.focus-news.net/news/2018/02/15/2489013/tass-mestni-medii-saobshtiha-che-damask-i-kyurdite-sa-se-razbrali-za-vavezhdaneto-na-siriyskata-armiya-v-afrin.html", "text": "Сирийското правителство и кюрдските формирования „Отряди за народна самоотбрана“ (ОНС) са се споразумели за разполагане на поделения от Въоръжените сили на арабската република в северозападния сирийски район Африн. Това се разбра от съобщение на телевизионния канал Al Mayadeen в четвъртък, предава ТАСС.\r\nСпоред информацията на източниците на медията, Дамаск и ОНС са се договорили за разполагането на сирийски войски, с цел да бъдат отразени атаките на Турция в района на Африн.\r\nЗасега няма официален коментар на информацията от Дамаск.\r\nПревод и редакция:", "date": "2018.02.15", "title": "ТАСС: Местни медии съобщиха, че Дамаск и кюрдите са се разбрали за въвеждането на сирийската армия в Африн"}
{"url": "http://www.focus-news.net/news/2018/02/15/2489015/ria-novosti-iztochnik-potvardi-informatsiyata-che-siriyskata-armiya-skoro-shte-vleze-v-afrin.html", "text": "Правителствената армия на Сирия ще заеме позиции в пограничната територия с Турция в северозападния район Африн в близките дни, съгласно постигната договорка с местните кюрди, е съобщил пред РИА Новости осведомен източник.\r\nПо-рано, както агенция „Фокус“ вече информира, телевизионният канал Al Mayadeen съобщи, че кюрдите и Дамаск са се договорили за въвеждането на сирийската армия в района на Африн, с цел да се защити териториалната цялост на Сирия от интервенцията на турската армия и нейните съюзни формирования.\r\n„Постигната е договорка в най-близко време сирийската армия да се разположи край сирийско-турската граница в района на Африн. Договорката е между сирийското правителство и кюрдите“, е заявил източникът на агенцията.\r\nПревод и редакция:", "date": "2018.02.15", "title": "РИА Новости: Източник потвърди информацията, че сирийската армия скоро ще влезе в Африн"}
{"url": "http://www.focus-news.net/news/2018/02/15/2489011/makfaks-makedoniya-spored-hashim-tachi-istinata-za-ubiystvoto-na-oliver-ivanovich-shte-donese-bolka-za-nyakoi.html", "text": "Президентът на Косово Хашим Тачи заяви, че убийците на лидера на косовско-сръбското гражданското Движение „Свобода, демокрация, справедливост“ Оливер Иванович ще бъдат открити и че истината ще донесе болка за някои, предава македонската държавна агенция „Макфакс“.\r\nВ интервю пред телевизионния канал „Н1“, Тачи заяви, че мотивите за злодеянието са били криминални.\r\n„Разследването на убийството на Оливер Иванович ще продължи. Засега няма индикации, които да говорят, че случаят е етнически мотивиран, но първите данни указват за мотиви от криминална и мафиотска природа. Съдействаме си със сръбските власти, за да получим допълнителна информация. Истината ще излезе наяве, макар че за някои това ще бъде болезнено“, заяви държавният глава на Косово.\r\nТой добави, че се работи върху предварителните оценки на разследващите органи.\r\n„Не мога да ви кажа повече. За това трябва да се обърнете към отговорните органи, които ще обявят своите резултати. Възможно е обаче да са замесени и престъпни структури, свързани с определени политически кръгове“, продължи Тачи.\r\n„Макфакс“ припомня, че Оливер Иванович беше убит преди един месец в Косовска Митровица, пред офиса на своята партия. Според данните от аутопсията, Иванович е получил шест куршума в тялото, а недалеч от мястото на убийството е бил намерен запален автомобил на предполагаемите извършители.\r\nПревод и редакция:", "date": "2018.02.15", "title": "„Макфакс“ (Македония): Според Хашим Тачи, истината за убийството на Оливер Иванович ще донесе болка за някои"}
