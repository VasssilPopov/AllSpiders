{"url": "http://www.focus-news.net/news/2019/10/09/2706780/predstoyashti-sabitiya-v-stranata-za-10-oktomvri-agentsiya-fokus.html", "text": "*** \r\n \r\nПрезидентът Румен Радев ще участва в срещата на върха на държавните глави от групата „Арайолуш“. \r\n \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n \r\n*** \r\n \r\nОт 09.00 часа в АК „Електрик“ министърът на образованието Красимир Вълчев ще присъства на демонстрация на обучение на ученици от професионалната гимназия  „Н.Й.Вапцаров“ и ПГ по транспорт „Ю. Гагарин“. По-късно министърът ще посети Брезник и Трън. \r\n \r\n \r\n*** \r\n \r\nОт 9.00 в зала „Музейна“ на БЧК на бул. „Джеймс Баучер“-76 Столичната организация на Български червен кръст организира дискусионен форум на тема: „Форми за превенция на агресията в училищата”. \r\n \r\n \r\n*** \r\n \r\nОт 9.30 часа в заседателната зала в сградата на Висшия съдебен съвет, ще се проведе заседание на ВСС.  \r\n \r\n \r\n*** \r\n \r\nОт 09.30 часа – 2 състав, на Софийски градски съд ще гледа дело № 2238/2019 г. срещу чешкия гражданин Никола Молчан (чл. 115 НК). \r\n \r\n \r\n*** \r\n \r\nОт 10:00 часа в Сметната палата ще бъде представена книгата на Георги Николов.  \r\n \r\n \r\n*** \r\n \r\nОт 10:00 часа в Cosmos Coworking на ул. „Ангел Кънчев“-3, ще се проведе пресконференция на тема “Какви вреди оказва азотният диоксид върху здравето ни? Какви са нивата на азотен диоксид в София?”. \r\n \r\n \r\n*** \r\n \r\nОт 10:00 часа в НДК, ет. 5, ще се състои откриване на десетото юбилейно издание на единствения браншови кариерен форум в България за специалисти в аутсорсинг сектора - „Дни на кариерата - ИТ, Комуникации и Аутсорсинг” 2019 г. \r\n \r\n \r\n*** \r\n \r\nОт 10:30 часа на бул. „Цариградско шосе“ № 72, Научен комплекс 2 – БАН, ще се състои откриването на първия в България Демонстрационен павилион с почти нулево енергийно потребление. \r\n \r\n \r\n*** \r\n \r\nОт 10.45 часа в сградата на Министерството на енергетиката – София, ул. „Триадица“ №8, министърът на енергетиката Теменужка Петкова и гръцкият й колега – министърът на енергетиката и околната среда Константинос Хадзидакис ще подпишат в София Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция-България. \r\n \r\n \r\n*** \r\n \r\nОт 11:00 часа в парковото пространство до лятно кино НДК в София ще бъде открита изложбата „Да дариш живот“. \r\n \r\n \r\n*** \r\n \r\nОт 11:00 часа в Националния пресклуб на БТА ще се проведе пресконференция на тема: „Отдели 40 секунди за действие“, посветена на – Световния ден на психичното здраве, посветен на превенцията на самоубийствата. \r\n \r\n \r\n*** \r\n \r\nОт 11:00 часа в зала „Конферанс 1/5“ на Парк хотел „Москва“, министърът на труда и социалната политика Бисер Петков ще открие Конференция за представяне на резултатите от прогнозите за развитието на пазара на труда за периода 2020-2034 година. \r\n \r\n \r\n*** \r\n \r\nОт 11:30 часа, в Народното събрание на Република България ще бъде открита изложбата на Националния литературен музей „Димитър Димов в писма и спомени“, посветена на 110-годишнината от рождението на писателя. \r\n \r\n \r\n*** \r\n \r\nОт 12:00 часа в сградата на Министерството на транспорта, информационните технологии и съобщенията, министърът на транспорта, информационните технологии и съобщенията Росен Желязков ще участва в представяне на резултатите от направеното проучване на тема „Българският тежкотоварен сектор“. \r\n \r\n \r\n*** \r\n \r\nОт 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. \r\n \r\n \r\n*** \r\n \r\nОт 14.30 ч. в зала 238 на Народното събрание Временната анкетна комисия за БНР ще изслуша главния прокурор Сотир Цацаров.  \r\n \r\n \r\n*** \r\n \r\nОт 18:00 часа в Литературен клуб „Перото“, ще бъде представена книгата на Николай Табаков – „Нула време“. \r\n \r\n \r\n*** \r\n \r\nОт 19.00 часа в галерия „Квадрат 500“ , ще се състои тържественото откриване на 14-ото издание на Белгийските дни в България. \r\n \r\n \r\n*** \r\n \r\nОт 10.00 часа в заседателната зала в административната сграда на „Водоснабдяване и канализация – Варна“ ООД ръководството на “Водоснабдяване и канализация - Варна” ООД има удоволствието да Ви покани на официалното представяне на проект за предоставяне на безвъзмездна финансова помощ по оперативна програма „Околна среда 2014-2020г.“, съфинансирана от Европейския фонд за регионално развитие и Кохезионния фонд на Европейския съюз по процедура чрез директно предоставяне BG16M1OP002-1.016 „Изграждане на ВиК инфраструктура“, на конкретен бенефициент „Водоснабдяване и канализация- Варна“ ООД.В рамките на проекта на обща стойност 138,4 млн. лева  ще бъдат реконструирани 22,5 км магистрални и довеждащи водопроводи, изградена канално-помпена станция и 81 км канализационни мрежи. \r\n \r\n \r\n*** \r\n \r\nОт 12.00 часа в Младежки клуб „Хвърчило“ Сдружение „Няма невъзможни неща“ ще запознаят посетителите с работата на социалното предприятие на сдружението. \r\n \r\n \r\n*** \r\n \r\nОт 13.00 часа в Арт Галерия \"Ларго\"  ще се проведе пресконференция по повод на откриване на изложба – живопис “Залези и песни” на пловдивския художник Ангел Герджиков. \r\n \r\n \r\n*** \r\n \r\nОт 14.00 часа в Специалното училище за ученици с нарушено зрение „Проф. д-р Иван Шишманов“. Възпитаници на учебното заведение ще представят различни текстове, написани с брайлово писмо. \r\n \r\n \r\n*** \r\n \r\nОт 18:30 часа в Арт Галерия „Ларго“ ще се открие самостоятелна изложба- живопис на пловдивския художник Ангел Герджиков. \r\n \r\n \r\n*** \r\n \r\nОт 14.00 часа в театрален салон на НЧ „Надежда-1869“ ще се проведе Национална конференция „Учене през целия живот“. \r\n \r\n \r\n*** \r\n \r\nВ 16.00 часа на стадион „Ивайло“ ветераните на „Манчестър Юнайтед“ ще бъдат посрещнати с хляб и сол, а в 16.30 часа в конферентната зала ще се проведе  пресконференцията с тях. \r\n \r\n \r\n*** \r\n \r\nОт 17.00 часа в сградата на Държавен архив – Видин заместник-кметът на Община Видин инж.Цветан Асенов ще бъде гост на документална изложба – албум „Памет за Трети пехотен бдински полк“, посветена на 135 години от създаването на полка и на Деня на архивистите в България. \r\n \r\n \r\n*** \r\n \r\nОт 10.00 часа в Градската концертна зала на общината, Министерство на регионалното развитие и благоустройството, съвместно с Областна администрация – Враца и Община Враца, организира Форум на тема: „Проектите за качествено и достъпно водоснабдяване – ефективни политики за развитие на община Враца“. \r\n \r\n \r\n*** \r\n \r\nОт 10.00 часа в НЧ „Напредък-1869“ ще се проведе Национален фестивал за аматьорски театри „Камъка“.  \r\n \r\n \r\n*** \r\n \r\nОт 10.30 часа Спортна зала „Никола Петров” ще се проведе ІV Изложение-конкурс   \r\n„Младежко техническо творчество”.  \r\n \r\n \r\n \r\n*** \r\n \r\nОт 15.30 часа в дискусионна зала „Изида“ на Парк Хотел „Изида“, ще се проведе информационна събитие по трансграничен проект за развитие на риболовния туризъм. \r\n \r\n \r\n*** \r\n   \r\nОт 11.00 часа  в Държавен архив – Кюстендил ще бъде открита изложба, посветена на архивите в страната. – отразява Венцеслав. \r\n \r\n \r\n*** \r\n   \r\nОт 17.00 часа в Художествена галерия ,,Илия Бешков\" ще се състои предствяне на книгата на Любка Ванкова ,,Три поколения\". \r\n \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу Никола Х., обвинен в избягване на установяване и плащане на данъчни задължения в особено големи размери. \r\n \r\n \r\n*** \r\n \r\nВ 09.30 часа в зала 5 на Окръжния съд ще се проведе заседание по делото срещу Илиян Р., обвинен в убийството на годеницата си.  \r\n \r\n \r\n*** \r\n \r\nВ 10.00 часа в зала 10 на Окръжния съд ще се проведе заседание по делото срещу Христина П., обвинена, че при управление на моторно превозно средство е нарушила правилата за движение и по непредпазливост е причинила смъртта на Н. К., като деянието е извършено на пешеходна пътека.  \r\n \r\n \r\n*** \r\n \r\nВ 17.00 часа във Военния клуб ще се състои концерт, посветен на Международния ден за борба с наркотиците – 26-ти юни. На посочената дата концертът беше отменен поради лошите климатични условия. \r\n \r\n \r\n*** \r\n \r\nОт  09.30 часа в Апелативния съд е насрочено за разглеждане на втора инстанция дело /ВНОХД/ с номер 435 на Първи наказателен състав, за укриване на данъци в особено големи размери за над сто хиляди лева главница и още двеста хиляди лихви против кмета на община Септември - Марин Рачев. \r\n \r\n \r\n*** \r\n \r\nОт 11.00 часа ще се проведе месечният брифинг на директора на ОДМВР. \r\n \r\n \r\n*** \r\n \r\nОт 09.00 часа в Сесийна зала на Общината, ще се проведе заседание на Общинския съвет.  \r\n \r\n \r\n*** \r\n \r\nОт 10.00 във фоайето на РДТ „Николай Хайтов“, ще се проведе изложение на фермерски продукти. \r\n \r\n \r\n*** \r\n Смолян.  \r\nОт 12.00 ч. във фоайето на втория етаж в Родопски  драматичен театър “Николай Хайтов”. Ще бъде открито Туристическото изложение  „Планините на България – гостоприемство в четири сезона”.  \r\n \r\n \r\n*** \r\n Смолян.  \r\nОт 16.00 часа в изложбена зала на Държавен архив – Смолян ще бъде открита документална изложба „Проф. Асен Василев – творец и педагог“. \r\n \r\n \r\n*** \r\n   \r\nОт 10.00 часа в двора на Комплекса за психично-здравни грижи в общността кв. Бряг ще се проведе Есенен празник на приятелството.  \r\n   \r\n \r\n*** \r\n   \r\nОт 17.30 часа в ХГ Никола Маринов ще бъде открита изложба 100 години от рождението на Симеон Халачев.  \r\n \r\n \r\n*** \r\n \r\nОт 10:00 часа с Ден на отворените врати и изложба Държавен архив Шумен ще отбележи Деня на архивите в България. \r\n \r\n \r\n*** \r\n   \r\nОт 14.30 часа  в салона на театъра ще се състои пресконференция по повод премиерата на спектакъла на Максима Боева и Любомир Колаксъзов \"Алеко. Смях над мрачни страници\" по текстове на Алеко Константинов. \r\n \r\n \r\n \r\n \r\n*** \r\n \r\nОт 10.00 часа в центъра на града ще бъде открита предизборна шатра на Коалиция „БСП за България” и д-р Емил Караиванов. \r\n \r\n \r\n*** \r\n \r\nОт 13.00 часа в пресклуба на БТА ще се състои пресконференция на представителите на Коалиция \"БСП за България\", АБВ, \"Движение 21\", с участието на Весела Лечева, кандидат за кмет на Велико Търново и председателят на партия АБВ Румен Петков.  \r\n \r\n \r\n*** \r\n   \r\nОт 10.15 часа читалище „Братство“ ще се проведе пресконференция на Местна коалиция \"ГЕРБ, СДС, ВМРО, ДБГ, ЗНС, Обединени земеделци\".", "date": "2019.10.09", "title": "Предстоящи събития в страната за 10 октомври (Агенция „Фокус“)"}
{"url": "http://www.focus-news.net/news/2019/10/09/2706777/aleksandar-damovski-osnovna-tsel-na-severna-makedoniya-e-da-poluchi-data-za-nachalo-na-pregovorite-za-chlenstvo-v-es-za-drugoto-shte-misli-posle.html", "text": "Основна цел на Северна Македония е да получи дата за начало на преговорите за членство в Европейския съюз, за другото ще мисли после. Това каза в обзорното предаване  „Това е България“  на  Радио „Фокус“  Александър Дамовски, главен редактор на електронното издание МКД. По думите му обаче, страната е доволна, че България няма да наложи вето за стартиране на процеса на присъединяване към Европейския съюз. „Скопие няма намерение да се вслуша и вникне в условията на българското правителство. Това не е позиция за равноправен разговор и преговори“, каза още Дамовски. Според него приетият от българското правителство пакет „Раширяване“ е маньовър за българска употреба. „Има вероятност на следващ етап България да застане срещу Северна Македония, заради неизпълнението на условията, но има шанс и други страни членки на ЕС да спрат процеса. Важното за Скопие е да се даде дата за начало на преговорите“, коментира още Дамовски. По думите му създадената комисия за решаване на спортните въпроси между България и Северна Македония не е дала резултат, но и скоро няма да стигне до консенсус. „Тепърва ще се дискутират тези теми дълго време до намиране на компромис, но има вероятност Комисията да се разпусне, предвид характеристиките на двете страни и особеностите на българската страна, както и исканите само едностранни компромиси, които и досега Северна Македония е  правила“, обясни още Дамовски. Според него спорните исторически въпроси няма да получат решение до изборите в Скопие, които ще са през октомври – ноември на 2020 година. Относно създаването на евентуален анекс към Договора за сътрудничество и добросъседство между двете страни, Дамовски посочи, че такава опция в Скопие не се коментира.", "date": "2019.10.09", "title": "Александър Дамовски : Основна цел на Северна Македония е да получи дата за начало на преговорите за членство в ЕС, за другото ще мисли после"}
{"url": "http://www.focus-news.net/news/2019/10/09/2706781/vazstanoveno-e-dvizhenieto-pri-km-285-po-pat-i-1-pernik-sofiya.html", "text": "Възстановено е движението при км 285 по път I-1 Перник - София. Това съобщиха от пресцентъра на  Агенция \"Пътна инфраструктура\" .", "date": "2019.10.09", "title": "Възстановено е движението при км 285 по път I-1 Перник - София"}
{"url": "http://www.focus-news.net/news/2019/10/09/2706824/ria-novosti-mogerini-e-zagrizhena-za-potentsialnite-posledstviya-ot-turskata-operatsiya-v-siriya.html", "text": "Военната операция на Турция в Северна Сирия може да попречи на работата на конституционния комитет, като Анкара трябва незабавно да прекрати операциите си, заяви върховният представител на Еврпейският съюз за политиката на сигурност и външните работи Федерика Могерини, изказвайки се в Европейския парламент, предава  РИА Новости . \r\nТурският президент Реджеп Тайип Ердоган обяви по-рано началото на военната операция \"Извор на мира\" в Сирия срещу „Работническата партия на Кюрдистан“ (ПКК) и „Отрядите за народна самоотбрана“ (ОНС). \r\nТурската авиация започна военна операция, нанасяйки въздушни удари, а по-късно се появи информация и за началото на наземна операция. В отговор кюрдите стреляха по няколко турски града на границата със Сирия.  \r\n\"Военните действия могат да имат изключително сериозни и мащабни последици в хуманитарни, военен, политически и стратегически смисъл. Призоваваме Турция незабавно да спре тази едностранна военна акция\", каза тя по време на изявлението си. \r\nСпоред нея, „освен сериозни последици в сферата на хуманитарната политика и сигурността, турската инвазия може също да попречи на започването на работата на конституционния комитет“. \r\n\"Комитетът е първата стъпка, но много важна, реална стъпка към възможно политическо разрешаване на конфликта\", каза тя. \r\nСега се надяваме на първото заседание на комисията в Женева да се осъществи преди края на октомври. Надяваме се, че турската операция няма да забави първата среща. Но засега не можем да изключим тази вероятност\", заяви още Могерини. \r\n \r\n Теодор Пенев", "date": "2019.10.09", "title": "РИА Новости: Могерини е загрижена за потенциалните последствия от турската операция в Сирия"}
{"url": "http://www.focus-news.net/news/2019/10/09/2706779/posolstvoto-na-balgariya-v-berlin-e-vav-vrazka-s-germanskite-vlasti-i-sledi-obstanovkata-sled-strelbata-v-grad-hale-v-germaniya.html", "text": "Посолството на България в Берлин е във връзка с германските власти, следи обстановката след стрелбата в град Хале в Германия. Това съобщиха от пресцентъра на  Министерството на външните работи . Няма данни за пострадали български граждани при стрелбата в град Хале в Германия. \r\nПо официална информация на полицията на федералната провинция Саксония-Анхалт около обяд на 09.10.2018 г. в квартал Паулус на град Хале неизвестни извършители са открили стрелба.  \r\nИма две жертви – жена, застреляна пред еврейския гробищен парк, и мъж - в заведение за хранене. Полицията още не е обявила официални данни за мотивите за извършеното престъпление.  \r\nПолицията в градовете Лайпциг и Дрезден на съседната федерална провинция Саксония, както и в столицата Берлин са увеличили охраната на всички еврейски синагоги и учреждения. \r\n \r\n.", "date": "2019.10.09", "title": "Посолството на България в Берлин е във връзка с германските власти и следи обстановката след стрелбата в град Хале в Германия"}
{"url": "http://www.focus-news.net/news/2019/10/09/2706778/vremenno-dvizhenieto-po-pat-ii-66-sliven-slivenski-mineralni-bani-pri-km-4-se-osashtestvyava-v-edna-lenta-poradi-katastrofa.html", "text": "Временно движението по път II-66 Сливен - Сливенски минерални бани при км 4 се осъществява в една лента поради пътнотранспортно произшествие. Това съобщиха от пресцентъра на  Агенция \"Пътна инфраструкутра\" . Шофьорите е необходимо да карат с повишено внимание, като спазват указанията на \"Пътна полиция\".", "date": "2019.10.09", "title": "Временно движението по път II-66 Сливен - Сливенски минерални бани при км 4 се осъществява в една лента поради катастрофа"}
{"url": "http://www.focus-news.net/news/2019/10/09/2706783/edin-chovek-e-zaginal-a-dvama-sa-raneni-pri-tezhka-katastrofa-v-rayona-na-razklona-za-selo-mechkarevo-v-oblast-sliven.html", "text": "Един човек е загинал, а двама са ранени при тежка катастрофа в района на разклона за село Мечкарево в област Сливен. Това съобщиха от  ОДМВР - Сливен . \r\nДнес в 17,27 часа е получен сигнал за възникнало тежко пътно произшествие на път II-66, в района на разклона за село Мечкарево,  в посока от град Сливен към Сливенски минерални бани. Ударили са се два леки автомобила. При произшествието има един загинал и двама ранени, които са транспортирани до МБАЛ-Сливен за оказване на медицинска помощ. На мястото на инцидента има  екипи на ОДМВР-Сливен. До приключване на огледа движението се регулира от Пътна полиция и се извършва в едната лента. Водачите да преминават с повишено внимание.", "date": "2019.10.09", "title": "Един човек е загинал, а двама са ранени при тежка катастрофа в района на разклона за село Мечкарево в област Сливен"}
{"url": "http://www.focus-news.net/news/2019/10/09/2706785/nimh-utre-shte-preobladava-slanchevo-vreme-s-temperaturi-mezhdu-21-i-26-gradusa.html", "text": "Утре ще преобладава слънчево време с температури между 21 и 26 градуса. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология . В сутрешните часове на места в низините и котловините на Южна България видимостта ще бъде намалена. Утре ще преобладава слънчево време. По-значителни увеличения на облачността ще има привечер над северозападните райони от страната и през нощта срещу петък на места там ще превали. Ще духа слаб, в Дунавската равнина – умерен западен вятър. Дневните температури ще се повишат и максималните ще бъдат между 21° и 26°, в София - около 22°. По Черноморието ще бъде предимно слънчево. Ще духа до умерен западен вятър. Максималните температури на въздуха ще са 22°-24°. Температурата на морската вода е 19°-20°. Вълнението на морето ще бъде 1-2 бала. \r\nНад планините ще преобладава слънчево време. Ще духа умерен, по високите и открити части – до силен западен вятър. Максималната температура на височина 1200 метра ще е около 18°, на 2000 метра – около 11°. \r\nВ петък ще има променлива, над Североизточна България и Рило-Родопската област по-често значителна облачност. На места, главно там ще превали. Ще духа слаб до умерен северозападен, по-късно през деня в Източна България - североизточен вятър. Дневните температури ще се понижат и максималните ще бъдат между 18° и 23°. Привечер облачността над по-голямата част от страната ще намалее. През почивните дни ще бъде предимно слънчево, но сутрин на места ще има ниска облачност, с по-голяма вероятност в неделя над Източна България. Вятърът ще отслабне, в много райони ще бъде с източна компонента. Отново ще се затопли и максималните температури в неделя ще са предимно между 20° и 25°.", "date": "2019.10.09", "title": "НИМХ: Утре ще преобладава слънчево време с температури между 21 и 26 градуса"}
{"url": "http://www.focus-news.net/news/2019/10/09/2706787/107-ta-godishnina-ot-osvobozhdenieto-na-simitli-i-pirinska-makedoniya-be-otbelyazana-tarzhestveno.html", "text": "107-та годишнина от освобождението на Симитли  и Пиринска Македония бе отбелязана тържествено. Това съобщиха за  Радио „Фокус“ – Пирин  от Община Симитли. По повод празника се проведе шествие, водено от мажоретния състав, което премина през централна градска част, достигайки до паметника „100 години свобода“, изграден през 2012 година в чест героите. По време на събитието, деца от училището в Симитли направиха рецитал, чрез който припомниха важни исторически сведения, свързани с Балканската война и освобождението на Симитли. \r\nЛивия НИНОВА", "date": "2019.10.09", "title": "107-та годишнина от освобождението на Симитли и Пиринска Македония бе отбелязана тържествено"}
{"url": "http://www.focus-news.net/news/2019/10/09/2706424/predstoyashti-sabitiya-v-stranata-za-9-oktomvri-agentsiya-fokus.html", "text": "*** \r\n \r\n \r\n \r\nОт 9.00 ч. президентът и върховен главнокомандващ на Въоръжените сили Румен Радев ще посети 101-ви алпийски полк от Сухопътните войски в Смолян и ще приеме строя на почетния караул, след което ще проведе среща с личния състав и ще разгледа въоръжението, специализираното ски и алпийско оборудване на полка. \r\n \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.00 часа ще се проведе заседание на Министерски съвет.  \r\n \r\n*** \r\n \r\nОт 11.00 часа „Еврохолд“-България ще представи Стратегията си за развитие на компаниите от групата на ЧЕЗ България след финализиране на сделката. \r\n \r\n*** \r\n \r\nОт 11.00 часа в сградата на Народното събрание, Клуба на народния представител, ще бъде открита благотворителна изложба, организирана от Св. Синод на Българската православна църква. \r\n \r\n*** \r\n \r\nОт 8.30 ч. в района на Военна академия „Г. С. Раковски“ ще се състои тържествен ритуал по повод 152-ата годишнина от смъртта на патрона на висшето учебно заведение. \r\n \r\n*** \r\n \r\nОт 10.30 ч. във Военна академия „Г. С. Раковски“ ще бъде открита научната конференция на тема „Въздушен суверенитет и единно европейско въздушно пространство”.  \r\n \r\n*** \r\n \r\nОт 18.00 часа в Националния археологически музей – БАН, ще бъдат представени илюстрирани ръкописи на Средновековна България от XIV век. \r\n \r\n*** \r\n \r\nОт 18:00 часа в Мраморното фоайе на библиотеката на премиерата на книгата на Лазар Хадживълчев „Протуберанси“. \r\n \r\n*** \r\n \r\nОт 18:00 часа в залата на НЧ“Съгласие-1890“, Тони Димитрова ще представи концерт – спектакъл „Моите неизпратени писма”. \r\n \r\n*** \r\n \r\nОт 13.00 часа в Етнографския музей с Арт работилница за изработване на фигури от царевична шума ще продължат Празници на психичното здраве. \r\n \r\n*** \r\n   \r\nОт 10.30 ч. на ул. „Софийскошосе“ в Перник ще бъде направена първа копка за начало на ремонта на улицата.  \r\n \r\n*** \r\n \r\nОт 17.30 часа Гърков в Арт център „Къща на художниците“ предстои откриване на самостоятелна изложба на Николай Гърков.  \r\n \r\n*** \r\n \r\nОт 13.00 часа в Областната администрация, омбудсманът на Република България Диана Ковачева и екип от експерти на институцията ще изслушват проблемите на граждани от Сливен и региона. \r\n \r\n*** \r\n \r\nОт 13.30 ч. в Регионална библиотека ще бъде открит Третият национален форум „Дни на училищната психология“.  \r\n \r\n \r\n*** \r\n \r\nОт 18.00 часа в Арт фоайето на Радио Стара Загора, Елена Мури ще представи новата си книга „Сезонът е Любов“. \r\n \r\n \r\n Местни избори 2019 \r\n \r\n \r\n \r\nОт 10.30 ч. на паметника „100 години свобода“ кандидатът за кмет на Община Симитли Апостол Апостолов ще участва в отбелязването на 107 години от Освобождението на Симитли и Пиринска Македония.", "date": "2019.10.09", "title": "Предстоящи събития в страната за 9 октомври (Агенция „Фокус“)"}
{"url": "http://www.focus-news.net/news/2019/10/09/2706789/velikobritaniya-otnovo-e-sred-nay-predpochitanite-destinatsii-za-prodalzhavane-na-obrazovanieto-sred-varnenskite-uchenitsi.html", "text": "Великобритания отново е сред най-предпочитаните дестинации за продължаване на образованието сред варненските ученици. Това каза за  Радио „Фокус“ – Варна  Соня Митева, консултант по въпросите за образование в чужбина. Тя добави, че интерес има и към университетите в Холандия, Германия, Скандинавските държави, но през последните 1-2 години се наблюдава повишен интерес и към южните университети в Италия, Испания, Португалия. „За нас е интересно това, че предстоящият Брекзит не спира младежите да се записват в Англия“, добави Митева. Тя посочи, че първите над 20 кандидати от Варна вече са подали документи за прием за учебната 2020-2021 г. сред които и на ученици, които се целят в топ университетите Оксфорд и Кеймбридж, за които срокът е до 15 октомври. Интересът на учениците е насочен към специалностите компютърни науки, психология, философия и икономика. Митева разясни, че големият наплив за Великобритания се дължи на това, че британското правителство запази пълното финансиране на студенти от ЕС и за следващата 2020-2021 учебна година. Вече са заявени ранни кандидатури на ученици от региона на специализирания британски център за подаване на документи, като кандидатите се срещнаха лично с представители на водещи британски университети, като University of Greenwich, University of Portsmouth, Coventry University, University of Essex u др. \r\nХоландия остава втората предпочитана страна за висше образование в чужбина. Причина за големия интерес, освен многото специалности на английски език, е и решението на холандското правителство да намали таксите за първокурсници от ЕС с 50%. Така започващите от септември 2020 г. ще плащат 1071 евро за първата година на обучение. Сред най-предпочитани специалности за изучаване са бизнес и икономика, програмиране и компютърни науки, арт и дизайн програми — интериорен, графичен, дизайн на електронни игри, психология, медии и комуникации. \r\nСАЩ също е особено привлекателна за варненските ученици. Там българските кандидат-студенти се насочват към топ висшите учебни заведения, защото в голямата си част те предлагат пълни или частични стипендии, с които да покриват всичките си нужди за живот зад океана. „Основният проблем е, че транспортните разходи до Щатите са много големи, но ако ученика е успял да спечели стипендия, то парите са напълно достатъчни, за да покрива нуждите си“, добави Митева. Тя посочи, че миналата година е имало ученици от Математическата гимназия във Варна, които са били приети в Масачузетския технологичен институт. \r\nНай-много студенти от Варна и региона в западни университети изпращат IV Езикова гимназия „Фредерик Жолио-Кюри“, Първа езикова гимназия Варна, Математическа rимназия „Д-р Петър Берон“, Националната гимназия за хуманитарни науки и изкуства „Константин Преславски“ и Гимназията с преподаване на чужди езици „Йоан Екзарх“. \r\nНад 20 деца от региона годишно кандидатстват за елитни средни училища, голяма част от които успяват да се преборят със световната конкуренция. \r\n \r\nДесислава ВАСИЛЕВА", "date": "2019.10.09", "title": "Великобритания отново е сред най-предпочитаните дестинации за продължаване на образованието сред варненските ученици"}
{"url": "http://www.focus-news.net/news/2019/10/09/2706788/rtk-kosovo-sarbiya-i-kosovo-tryabva-da-nameryat-reshenie-na-protivorechiyata-si-smyata-grenel.html", "text": "Президентът на Косово Хачим Тачи се срещна днес със специалния посланик на САЩ в Прищина, назначен за да посредничи в преговорите със Сърбия Ричърд Гренел, който заяви, че двете страни трябва да работят усилено и да намерят решение на противоречията си, предава  ”Радио и телевизия на Косово“ . \r\nТачи благодари на Гренел за подкрепата, която САЩ са предоставяли на Косово до този момент. \r\n„От 2008 г. насам нямаше толкова внимание към Косово от страна на САЩ, както сега“, заяви той.  \r\n„Това ни дава увереност (…) в това да търсим мирно споразумение със Сърбия“, добави Тачи.  \r\nВ разговора се наблегна на това, че споразумение между Прищина и Белград ще спомогне за развитието на Косово и на целия регион.  \r\nПосланикът Ричърд Гренел, който беше назначен за специален представител в преговорите от президента на САЩ Доналд Тръмп, изрази надежда, че Косово и Сърбия ще се срещнат скоро и ще намерят решение.  \r\nТой подчерта, че подобно споразумение между двете страни ще постави основите за икономически растеж и ще подпомогне добруването на всички техни граждани.  \r\nТачи заяви от своя страна, че Република Косово иска да бъде продуктивна в намирането на решение, което ще отвори пътя за развитие и добави, че „активното участие на САЩ в намирането на споразумение между Прищина и Белград ще е решаващо“ за преговорите.  \r\n \r\n Теодор Пенев", "date": "2019.10.09", "title": "RTK (Косово): Сърбия и Косово трябва да намерят решение на противоречията си, смята Гренел"}
{"url": "http://www.focus-news.net/news/2019/10/09/2706786/tass-rusiya-nyama-da-prekrati-satrudnichestvoto-si-s-turtsiya-sled-nachaloto-na-operatsiyata-v-severna-siriya.html", "text": "Русия няма да спре да взаимодейства с турското правителство, след като Анкара обяви началото на военна операция в Сирия, предава  TACC .  \r\nТова обяви пред журналисти председателят на Комитета на Държавната дума по международни въпроси Леонид Слуцки. \r\nДепутатът призна, че определени събития могат да бъдат разсрочени, но като цяло контактът между Москва и Анкара остава. \r\nВ същото време Слуцки не изключи, че стартираната от Турция операция може допълнително да отчужди Анкара от САЩ.  \r\n„Миналите операции действаха като фактор за сериозното разделение между Вашингтон и Анкара. Но сега, да се въздържаме да правим резки прогнози, имайки предвид, че всяка военна операция и нейните оценки са изключително деликатни.“, каза Слуцки. \r\nПо-рано Анкара обяви началото на нова военна операция в Северна Сирия, наречена „Извор на мира“, която започна с удари на военновъздушните сили на Турция по позициите на кюрдските сили. Целта на операцията е да се създаде зона засигурност в Северна Сирия, където, според плана на Анкара, сирийските бежанци ще могат да се върнат от Турция. Буферната зона също е предназначена да се превърне в защитен пояс за турската граница. Сирийската държавна информационна агенция “САНА“ нарече операцията „агресия“. \r\n \r\n Теодор Пенев", "date": "2019.10.09", "title": "ТАСС: Русия няма да прекрати сътрудничеството си с Турция след началото на операцията в Северна Сирия"}
{"url": "http://www.focus-news.net/news/2019/10/09/2706790/mestni-izbori-2019-kandidatat-za-kmet-na-obshtina-blagoevgrad-d-r-atanas-kambitov-otkri-predizbornata-si-kampaniya.html", "text": "Кандидатът за кмет на Община Благоевград от ПП ГЕРБ д-р Атанас Камбитов откри предизборната си кампания, предаде репортер на  Радио „Фокус“ – Пирин . Събитието, което се провежда на площад „Македония“ започна с представянето на листата с кандидатите за общински съветници. Тя е съставена от 41 души. Това са Атанас Станкев Камбитов; Ивайло Александров Златанов; Евгени Борисов Бибов; Кирил Цветанов Илиев; Йосиф Йорданов Кочев; Красимир Пламенов Роячки; Давид Стоименов Петров; Венцислав Димитров Хросинков; Адриана Стефанова Мелниклийска; Огнян Константинов Чилев; Кирил Иванов Чапов; Красимир Атанасов Чакъров; Албена Иванова Ситнилска; Стефка Александрова Пачаръзова; Елена Димитрова Ташкова; Елена Лазарова Димитрова; Методи Живков Шурдев; Николай Стоянов Стоянов; Любен Андреев Терзийски; Йордан Георгиев Андонов; Ива Методиева Поповска; Димитър Бориславов Андонов; Калоян Владимиров Калоянов; Антоанета Йорданова Дивилска; Зоя Герасимова Димитрова-Вагалинска; Александър Николаев Петков; Стефан Стоянов Веселински; Венислава Цветанова Вачева; Миглена Стоянова Вълкова; Румен Бранимир Кулянин; Пандо Лазаров Хаджидимитров; Райка Атанасова Христова; Татяна Георгиева Браткова; Ангел Николов Пупев; Георги Иванов Матеев; Емил Светославов Солачки; Мая Януш Драгиева; Кирил Руменов Георгиев; Николай Николов Здравков; Младен Миладинов Китанов; Стойне Митков Стойнев. На сцената излязоха и кандидатите за общински съветници от политическите формации, които подкрепят д-р Атанас Камбитов за кмет и с които има подписани декларация за сътрудничество и партньорство. Пред присъстващите д-р Камбитов отчете какво е било свършено от него и екипът му през последните 8 години, представи и приоритетите си за работа, ако на изборите на 27 октомври, получи подкрепата на жителите на Благоевград. От думите му стана ясно, че няколко са основните приоритетни области, върху които ще се фокусира заедно със своя екип. Сред тях са: Изграждане на индустриална зона; насърчаване на инвестициите; създаване на заетост; изграждане на регионален иновационен център; подобряване на инфраструктурата; балансирана и устойчива общинска демографска и социална политика, която ще бъде насочена към младите и възрастните хора; по-чиста екологична среда; развитие на културата, спорта и туризма; разработването и защитата на проекти в рамките на новия програмен период 2021 – 2027 на Европейският съюз (ЕС). Д-р Атанас Камбитов заяви, че за него, но и за хората, които са кандидатите за общински съветници, Благоевград е кауза. Той подчерта, че както до сега, така и за в бъдеще ще продължават да работят в полза на гражданите, за да може общинския център, но и малките населени места да се развиват. \r\n \r\nЛивия НИНОВА", "date": "2019.10.09", "title": "Местни избори 2019: Кандидатът за кмет на Община Благоевград д-р Атанас Камбитов откри предизборната си кампания"}
{"url": "http://www.focus-news.net/news/2019/10/09/2706426/ubiystvo-v-selo-oreshnik-obzor.html", "text": "Убийство в село Орешник беляза вторника. Сутринта в РУ - Тополовград е получен сигнал за намерено безжизнено тяло в здравната служба на село Орешник. Тялото е на 72-годишен фелдшер. езабавно към мястото бил насочен оперативен екип, който при извършения първоначален оглед установил множество следи от насилие по тялото на мъжа. По случая е образувано досъдебно производство, предприети са оперативно-издирвателни действия за установяването и задържането на извършителя. По-късно извършителят бе задържан. На брифинг  главният секретар на МВР Ивайло Иванов  поясни, че задържаният е 37-годишен мъж. Той поясни, че е създадена организация и заградителни дейности, като разследващите се ориентирали бързо и се насочили към човек от селото, който може да е евентуалният извършител. Предприета е специализирана полицейска операция с участието на екипи от \"Гранична полиция\". След обстоен анализ, имайки предвид предишни действия на заподозрения, е извикан екип на СОБТ и са предприети мерки за сигурността на местните хора. Заподозреният е локализиран в дома му, служители на Института по психология са осъществили контакт с него, изведен e от жилището и е задържан без използването на оръжие. Главният секретар благодари на участвалите в акцията служители за бързата и професионална реакция.  \r\n\"До момента няма сигнали от местните хора, че задържаният е проявявал агресия. Към момента 37-годишният е бил под парична гаранция, определена му във връзка с предишна случка, когато е бил задържан в столицата през декември 2018 и по образувано досъдебно производство по чл. 144 от НК\", уточни  директорът на ГД „Национална полиция“ главен комисар Христо Терзийски . \r\nОгледът на мястото продължава, както и другите процесуално-следствени действия, образувано е досъдебно производство по чл. 116 ал. 2, съобщи окръжният прокурор Д. Дойчев. Мястото, където е намерена жертвата сочи, че е възможно смъртта на медицинския специалист да е настъпила при и по повод изпълнение на служебните му задължения. Разследването продължава под ръководството на наблюдаващия прокурор.", "date": "2019.10.09", "title": "Убийство в село Орешник (ОБЗОР)"}
{"url": "http://www.focus-news.net/news/2019/10/09/2706784/afp-savetat-za-sigurnost-na-oon-shte-provede-izvanredno-zasedanie-vav-vrazka-s-turskata-operatsiya-v-severna-siriya.html", "text": "Съветът за сигурност на ООН ще проведе извънредно заседание във връзка с турската операция в Северна Сирия, предава  AFP , като се позовава на дипломатически източници.  \r\nЗаседанието ще се проведе при затворени врати и беше инициирано от европейските страни Белгия, Франция, Германия и Великобритания.  \r\nПо-рано Франция заяви, че остро осъжда турските действия и заедно с Лондон и Берлин ще инициират среща на Съвета за сигурност и ще излязат със съвместно изявление по повод турската операция, наречена „Извор на мира“, насочена срещу кюрдските формирования в Северна Сирия.  \r\n \r\n Теодор Пенев", "date": "2019.10.09", "title": "AFP: Съветът за сигурност на ООН ще проведе извънредно заседание във връзка с турската операция в Северна Сирия"}
{"url": "http://www.focus-news.net/news/2019/10/09/2706782/politico-sayuznitsite-na-tramp-osadiha-deystviyata-na-prezidenta-sled-nachaloto-na-turskata-operatsiya-v-siriya.html", "text": "Турската военна операция в Сирия предизвика противоречия в Републиканската партия, след като нейни депутати остро осъдиха ходовете на президента Доналд Тръмп, а други техни представители директно заплашиха Анкара с икономически последствия, пише американската редакция на списание  Politico . \r\nНародните представители Линдзи Греъм и Лиз Чейни, които са иначе надеждни съюзници на Тръмп, осъдиха остро президента, след като Турция нахлу в Североизточна Сирия, която е под контрола на кюрдските съюзници на САЩ. Вашингтон работи с тях по време на кампанията, която на практика прекрати присъствието на „Ислямска държава“ в Сирия. Сега депутатите и на двете партии в САЩ се страхуват, че разговорът, който Доналд Тръмп проведе по-рано с турският си колега Реджеп Тайип Ердоган, който доведе до извеждането на американските войски от границата между Сирия и Турция е било „бедствие“, както го описа Греъм.  \r\n„Молете се за нашите кюрдски съюзници, които бяха безсрамно изоставени от администрацията на Тръмп. Този ход подсигурява възстановяването на „Ислямска Държава“, заяви Греъм, като се зарече, че ще поведе инициатива в Конгреса, за да накара Ердоган да „плати висока цена“  \r\n„Призовавам президента Тръмп да промени курса си докато още има време“, добави конгресменът.  \r\nЧейни от своя страна нарече ситуацията „отвратителна“ и добави, че е „невъзможно да разбере защо Доналд Тръмп оставя съюзниците на САЩ да бъдат избити и да бъде позволено завръщането на „Ислямска държава“.  \r\nТръмп защити действията си като необходимо оттегляне от Близкия изток, което становище предизвика одобрението на по либертариански настроените му съюзници като Ранд Пол и Томас Мейси от Републиканската партия.  \r\nПо-рано Тръмп нарече интервенцията на САЩ в Близкия изток от предишните години „най-лошото решение в историята на страната ни“.  \r\nИсторически, демократите винаги са били много по-благосклонно настроени към по мирна външна политика, което по принцип се отнасяше и до тяхното мнение за американските войски в Близкия изток. В интервю за американски медии републиканецът Ро Хана попита защо Тръмп този път обаче е подложен на критика и от двете партии.  \r\n„Има много демократи, които са отговорни за оттеглянето от Сирия“, заяви Хана, като добави, че Тръмп е действал без да даде никакви гаранции за кюрдския народ.  \r\n„Това, което трябваше да направим е да накараме Ердоган да обещае да не нахлува при кюрдите. (…) Те са ни съюзник в НАТО, така че можем да кажем: Няма да сте част от НАТО ако направите това. Продаваме им оръжия и им осигуряваме икономическа помощ“, добави тя, като обясни как САЩ са можели да принудят Турция да действа по-умерено.  \r\nКритики срещу президента изрази и председателят на Камарата на представителите Нанси Пелоси.  \r\nДруг депутат, Чък Шумер заяви, че „Конгресът ще предприеме действия в някаква форма“.  \r\n \r\n Теодор Пенев", "date": "2019.10.09", "title": "Politico: Съюзниците на Тръмп осъдиха действията на президента, след началото на турската операция в Сирия"}
{"url": "http://www.focus-news.net/news/2019/10/09/2706428/anadolu-agency-vazmozhna-turska-operatsiya-v-severna-siriya-shte-ima-konkretni-tseli.html", "text": "Турция е готова да започне поредната операция в Северна Сирия, за да осигури границите си, като премахне терористичните елементи и да гарантира безопасното завръщане на сирийските бежанци и териториалната цялост на Сирия, пише  Anadolu Agency . \r\nТурският президент Реджеп Ердоган обяви в неделя, че Турция е готова да започне Операция “Мирна пролет“ източно от река Ефрат в северната част на Сирия, за да прочисти района от терористите. \r\n„Може би днес или утре е време да прочистим пътя за (нашите) мирни усилия, който вече е избран и процесът за тях е стартиран“, каза Ердоган. \r\nТурският президент повтори, че страната му има за цел да установи мир на изток от река Ефрат чрез прочистване на този сирийски регион от терористи. \r\n\"Турция подкрепя териториалната цялост на Сирия и политическото и административното единство на сирийците\", каза той по-рано. \r\nЕрдоган добави, че единствената причина за присъствието на Турция в Сирия е, че заплахата от тероризъм към нейните граници се е превърнала в бариера, която пречи на завръщането на сирийците. \r\n\"От началото на кризата в Сирия ние подкрепихме териториалната цялост на тази страна и ще продължим да я подкрепяме\", каза турският външен министър Мевлют Чавушоглу. \r\nТурция няма претенции за територията на никоя страна, заяви говорителят на президента Ибрахим Калън, говорейки за възможна операция в Северна Сирия. \r\n\"Като част от териториалната цялост на Сирия планът за зона за сигурност има две цели: да подсигурим границите си чрез премахване на терористичните елементи и да осигурим безопасното завръщане на бежанците\", добави Калън. \r\nТурция е основният маршрут за бежанците, които се опитват да преминат към Европа от 2011 година насам, когато започна гражданската война в Сирия. \r\n \r\n \r\n   \r\n \r\n  Юлиян Марков", "date": "2019.10.09", "title": "Anadolu Agency: Възможна турска операция в Северна Сирия ще има конкретни цели"}
{"url": "http://www.focus-news.net/news/2019/10/09/2706429/the-new-york-times-ruskite-gazovi-trabi-preminavat-prez-politicheskite-barieri.html", "text": "Руските газови тръби преминават през политическите бариери, пише американският вестник  The New York Times , като според изданието газопроводът „Северен поток-2“ прави Германия твърде зависима от руския газ и наказва Украйна. \r\nПрезидентът Тръмп заяви, че „той (Северен поток-2“) наистина прави Германия заложник на Русия“. Сенатор Тед Крус, републиканец от Тексас, заяви, че това ще насърчи руския „военен авантюризъм“. Бившият полски министър на отбраната Радослав Сикорски го сравни с Пакта Молотов-Рибентроп, сключен между нацистите и Сталинския Съветски съюз. \r\nТова изглежда като прекалено много усилия за две тръби за природен газ, известни като „Северен поток 2“, които следват маршрута и биха удвоили капацитета на съществуващите две тръби, известни като  „Северен поток“, който започна да работи през 2011 г. с пълен капацитет. \r\nТръбопроводите минават от Русия директно под Балтийско море до Германия, заобикаляйки Полша и Украйна и лишавайки тези страни от транзитни такси. „Газпром“, който е мажоритарна собственост на руското правителство, притежава 51 процента от „Северен поток 1“ и целия „Северен поток 2 АД“, който строи и ще експлоатира новите тръбопроводи. \r\nКритиците, включително тези от Съединените щати, които биха искали да продадат на Европа повече втечнен природен газ, казват, че не са просто загрижени, че Германия ще стане твърде зависима от руския газ, след като тя се отказва от ядрената енергия и въглищата. Те също така се опасяват, че главната  цел на Русия е да лиши Украйна от важни за страната приходи. Русия води прокси-война в източната част на Украйна, след като анексира Крим през 2014 г. \r\nТака че играта на политиката и геополитиката е толкова част от историята на „Северен поток“, колкото всеки аргумент за икономиката, изменението на климата или разнообразието на енергийните доставки в Европа. \r\n„Северен поток е политически чувствителен, защото разделя стратегически Европа между интересите на Германия и интересите на всички останали“, каза Кристин Берзина, старши сътрудник на германския фонд „Маршал“ в Брюксел. „Това създава много недоверие и напрежение с Полша и Украйна.“ \r\nДокато президентът Тръмп и сенатор Круз заплашват да наложат икономически санкции на компании, участващи в изграждането на \"Северен поток 2\", проектът вероятно ще бъде завършен в началото на следващата година. Повече от 2000 километра  от общо около 2400 километра тръби вече са положени, според Себастиан Сас, който представлява „Северен Поток 2 АД“ пред Европейския съюз. \r\nДокато като полага тръби в участъци, компанията чака одобрение на последната част от маршрута около Дания, която отказа да пусне новия тръбопровод да следва стария през териториалните води на Дания. Очаква се обаче Копенхаген да одобри едно от двете сравнително къси отклонения, едно на север и едно на юг от датския остров Бьорнхолм, които са в изключителната икономическа зона на Дания, но са извън нейните териториални води, така че са предмет само на екологично, а не на политическо одобрение, каза Сас. \r\n„Когато са положени толкова много тръби, не е ясно каква би била целта на санкциите“, каза Берзина. „Проектът е толкова напреднал, че много от разговорите за санкции и спирането му изглеждат много закъснели.“ \r\nПо-важното е, каза тя, е „как се справят с политическия разпад, какво прави за това ЕС по въпроса и как да се поддържа някаква икономическа стабилност в Украйна и да се гарантира транзита през Украйна и Полша?“ \r\nНорберт Рьотген, председателят на комисията по външни отношения на германския парламент, се противопостави на „Северен поток“ 2. Но въпреки американската заплаха от санкции, той каза, „че е малко късно“ за да го спре. \r\nОще по-лошо, той каза, че американските санкции \"биха означавали дълбока ескалация по отношение на Германия и други европейски страни и те се доближат до търговска война\". Санкциите \"биха били тежък удар за трансатлантиците\", които вече са против жестоката критика на Тръмп към канцлера Ангела Меркел и нейната политика. \r\n„Геополитическият проблем на„ Северен поток “е, че той увеличава зависимостта, особено на Украйна от Русия, но още повече, че отделя Германия от повечето си европейски съседи, особено от източните, и също така отделя Германия от САЩ“, каза г-н Рьотген, член на партията на Меркел. „Русия вбива клин между Германия и нейните източни съседи, между Германия и страните от ЕС и между Германия и САЩ.“ \r\n \r\nАнгела  Меркел защити проекта за газопровода. През февруари по време на конференцията по сигурността в Мюнхен тя се подигра на американските опасения, казвайки, че „руска газова молекула остава руска газова молекула, независимо от това дали идва от Украйна или по дъното на Балтийско море“. \r\nРьотген каза, че коментарът й „има физическа логика, но няма политическа логика“, тъй като „докато Русия се нуждае от Украйна като транзитна страна, Киев има лост“. \r\nГордън Сънланд, американският посланик в Европейския съюз, заяви, че „енергийната независимост на Европа винаги е била голяма грижа на Съединените щати.“ Северен поток 2“, според него, „оставя твърде много контрол в руските ръце, а руснаците в миналото са използвали този контрол по нечестен  начини. \" \r\nПодобно Тръмп, и Сънланд насърчава износа в Европа на американски втечнен природен газ.  \r\nГерманският министър по икономическите въпроси и енергетиката Питър Алтмайер не изключи вноса на втечнен газ от САЩ, но само за допълване на руски газ и то само ако цената е изгодна. \r\nОчаква се, че „Северен поток 2“ да струва 9,5 милиарда евро  и да удвои капацитета на „Северен поток-1“  до 110 милиарда кубически метра. Докато „Газпром“ е собственик на газопровода, половината от финансирането на капиталовите разходи в размер на 8 милиарда евро идва от пет европейски компании: Uniper и Wintershall от Германия, OMV на Австрия, Engie от Франция и Royal Dutch Shell. \r\n \r\nСебастиан Сас твърди, че уязвимостта на Украйна е преувеличена и че необходимостта на Европа от природен газ ще се увеличи достатъчно, за да гарантира, че руският газ ще продължи да тече и през украинските газопроводи. Основно холандско находище на природен газ - Гронинген, е към края на живота си - до 2022 г., както и газовите полетата в Северно море, а ядрената енергетика изпитва  сериозни затруднения. \r\n„Тъй като газът замества въглищата в ЕС, производството на газ изнемогва“, каза Сас. Възобновяемите енергийни източници като вятър и слънчева енергия са важни, добави той, но природният газ запълва интервалите, когато слънцето не грее или вятърът не духа. \r\nИзгарянето на природен газ също води до по-малко емисии на въглероден диоксид от въглищата, но въглищата са по-евтини. Ето защо изобилието от доставки на природен газ е най-добрият начин за насърчаване на по-голяма конкуренция и по-ниски цени, аргументира се  Сас, защитавайки икономиите средства, до които ще доведе представляваният от него газопровод. \r\nИзносът за Европа представлява по-голямата част от печалбите на „Газпром“, които са жизненоважни за руската държава. Производството на нефт и газ съставлява 40 процента от бюджета на Русия. \r\n \r\nТова е част от неизказаната критика на проекта: неговото значение за Русия, която все още до голяма степен зависи от износа на енергия, за да финансира своето правителство (и военни). Увеличавайки износа на енергия, твърдят критиците, тръбопроводът спомага основно за стабилизирането на руските власти. \r\nПривърженици на проекта обаче твърдят, че Русия отдавна е надежден доставчик за Европа, има нужда от твърдата валута и че зависимостта е взаимна. \r\nПри всички прогнози за нарастващата нужда от природен газ, те биха могли да бъдат преобърнати от значителен напредък  в производството на акумулатори, което да позволи съхраняването на повече възобновяема енергия, посочи  Берзина. \r\n„Енергетиците винаги са много оптимистични по отношение на използването на природен газ в Европа“, каза тя. Но „има много технологични иновации и ако има внезапен пробив в технологията на батериите, нямаше да водим същия разговор за природния газ.“ \r\n \r\n  Юлиян Марков", "date": "2019.10.09", "title": "The New York Times: Руските газови тръби преминават през политическите бариери"}
{"url": "http://www.focus-news.net/news/2019/10/09/2706433/anadolu-agency-prezidentite-na-turtsiya-i-sasht-shte-se-sreshtnat-na-13-noemvri.html", "text": "Президентът на САЩ Доналд Тръмп обяви, че ще се срещне с турския си колега Реджеп Тайип Ердоган във Вашингтон на 13 ноември, предава  Anadolu Agency . \r\nНовините за срещата циркулираха в информационното пространство, но Тръмп го потвърди официално в социалната мрежа „Туитър“, на фона на критиките от страна на Демократическата и Републиканската партии за изтеглянето на американските войски от Североизточна Сирия. \r\n\"Толкова много хора удобно забравят, че Турция е голям търговски партньор на Съединените щати, всъщност те правят структурната стоманена рамка за нашия изтребител F-35\", каза Тръмп при обявяването на срещата на 13 ноември. \r\n\"Те също бяха добри, като ми помогнаха да спася много животи в провинция Идлиб и върнаха, в много добро здраве, по моя молба, пастор Брънсън, който имаше дълга присъда\", каза Тръмп. \r\nБрънсън беше арестуван през декември 2016 година в егейската провинция Измир и обвинен, че е член на терористичната организация ФЕТО, групировка, обвинявана за неуспелия преврат през 2016 година. Миналия октомври той бе освободен, припомня агенцията. \r\nТръмп повтори, че Турция е \"важен член с добри позиции в НАТО\", на фона на зачестилите критики от страна на САЩ, че членовете на НАТО не спазват своите отговорности пред съюза. \r\nТой обаче предупреди отново Турция за възможни икономически последици, ако се водят \"непредвидени или ненужни битки\" и отбеляза, че 50 американски войници ще останат в този район на Сирия. \r\nТръмп е изправен пред нарастващ натиск у дома, след като Белият дом обяви, че САЩ ще изтеглят сили от Североизточна Сирия преди \"дълго планирана\" турска операция. \r\nКъм недоволните демократи се присъединиха и  републиканци, водени от Линдзи Греъм и Мич Макконъл, които изразиха загриженост относно изтеглянето на войските. \r\n \r\n  Юлиян Марков", "date": "2019.10.09", "title": "Anadolu Agency: Президентите на Турция и САЩ ще се срещнат на 13 ноември"}
{"url": "http://www.focus-news.net/news/2019/10/09/2706776/afp-frantsiya-obyavi-che-shte-svika-izvanredno-zasedanie-na-saveta-za-sigurnost-na-oon.html", "text": "Франция „силно осъжда“ офанзивата на Турция в Северна Сирия и обеща, че заедно с Великобритания и Германия ще свика извънредно заседание на Съвета за сигурност на ООН, предава  АFP . \r\nТова заяви министърът по европейските въпроси на Франция Амели дьо Моншален. \r\nТя добави, че Франция, Германия и Великобритания работят над съвместно изявление, което „ще е пределно ясно относно това, че ние силно осъждаме“ турската военна кампания срещу кюрдските сили в Северна Сирия.  \r\nМинистърът заяви пред Комисията по външните работи в парламента в Париж, че Франция ще повдигне въпроса пред Съвета за сигурност на ООН.  \r\nФренският президент Еманюел Макрон по-рано изрази притеснение относно увеличаващата се възможност за военна интервенция от страна на Турция в Сирия срещу кюрдските сили, които спомогнаха в борбата срещу „Ислямска държава“.  \r\n \r\n Теодор Пенев", "date": "2019.10.09", "title": "AFP: Франция обяви, че ще свика извънредно заседание на Съвета за сигурност на ООН"}
{"url": "http://www.focus-news.net/news/2019/10/09/2706425/pregled-na-osnovnite-temi-v-svetovniya-pechat-agentsiya-fokus.html", "text": "Руските газови проекти и вероятната турска военна мисия в Североизточна Сирия са сред темите на световния печат.  \r\n*** \r\n \r\n Руските газови тръби преминават през политическите бариери, пише американският вестник  The New York Times , като според изданието газопроводът „Северен поток-2“ прави Германия твърде зависима от руския газ и наказва Украйна. \r\nПрезидентът Тръмп заяви, че „той (Северен поток-2“) наистина прави Германия заложник на Русия“. Сенатор Тед Крус, републиканец от Тексас, заяви, че това ще насърчи руския „военен авантюризъм“. Бившият полски министър на отбраната Радослав Сикорски го сравни с Пакта Молотов-Рибентроп, сключен между нацистите и Сталинския Съветски съюз. \r\nТова изглежда като прекалено много усилия за две тръби за природен газ, известни като „Северен поток 2“, които следват маршрута и биха удвоили капацитета на съществуващите две тръби, известни като  „Северен поток“, който започна да работи през 2011 г. с пълен капацитет. \r\nТръбопроводите минават от Русия директно под Балтийско море до Германия, заобикаляйки Полша и Украйна и лишавайки тези страни от транзитни такси. „Газпром“, който е мажоритарна собственост на руското правителство, притежава 51 процента от „Северен поток 1“ и целия „Северен поток 2 АД“, който строи и ще експлоатира новите тръбопроводи. \r\nКритиците, включително тези от Съединените щати, които биха искали да продадат на Европа повече втечнен природен газ, казват, че не са просто загрижени, че Германия ще стане твърде зависима от руския газ, след като тя се отказва от ядрената енергия и въглищата. Те също така се опасяват, че главната  цел на Русия е да лиши Украйна от важни за страната приходи. Русия води прокси-война в източната част на Украйна, след като анексира Крим през 2014 г. \r\nТака че играта на политиката и геополитиката е толкова част от историята на „Северен поток“, колкото всеки аргумент за икономиката, изменението на климата или разнообразието на енергийните доставки в Европа. \r\n„Северен поток е политически чувствителен, защото разделя стратегически Европа между интересите на Германия и интересите на всички останали“, каза Кристин Берзина, старши сътрудник на германския фонд „Маршал“ в Брюксел. „Това създава много недоверие и напрежение с Полша и Украйна.“ \r\nДокато президентът Тръмп и сенатор Круз заплашват да наложат икономически санкции на компании, участващи в изграждането на \"Северен поток 2\", проектът вероятно ще бъде завършен в началото на следващата година. Повече от 2000 километра  от общо около 2400 километра тръби вече са положени, според Себастиан Сас, който представлява „Северен Поток 2 АД“ пред Европейския съюз. \r\nДокато като полага тръби в участъци, компанията чака одобрение на последната част от маршрута около Дания, която отказа да пусне новия тръбопровод да следва стария през териториалните води на Дания. Очаква се обаче Копенхаген да одобри едно от двете сравнително къси отклонения, едно на север и едно на юг от датския остров Бьорнхолм, които са в изключителната икономическа зона на Дания, но са извън нейните териториални води, така че са предмет само на екологично, а не на политическо одобрение, каза Сас. \r\n„Когато са положени толкова много тръби, не е ясно каква би била целта на санкциите“, каза Берзина. „Проектът е толкова напреднал, че много от разговорите за санкции и спирането му изглеждат много закъснели.“ \r\nПо-важното е, каза тя, е „как се справят с политическия разпад, какво прави за това ЕС по въпроса и как да се поддържа някаква икономическа стабилност в Украйна и да се гарантира транзита през Украйна и Полша?“ \r\nНорберт Рьотген, председателят на комисията по външни отношения на германския парламент, се противопостави на „Северен поток“ 2. Но въпреки американската заплаха от санкции, той каза, „че е малко късно“ за да го спре. \r\nОще по-лошо, той каза, че американските санкции \"биха означавали дълбока ескалация по отношение на Германия и други европейски страни и те се доближат до търговска война\". Санкциите \"биха били тежък удар за трансатлантиците\", които вече са против жестоката критика на Тръмп към канцлера Ангела Меркел и нейната политика. \r\n„Геополитическият проблем на„ Северен поток “е, че той увеличава зависимостта, особено на Украйна от Русия, но още повече, че отделя Германия от повечето си европейски съседи, особено от източните, и също така отделя Германия от САЩ“, каза г-н Рьотген, член на партията на Меркел. „Русия вбива клин между Германия и нейните източни съседи, между Германия и страните от ЕС и между Германия и САЩ.“ \r\n \r\nАнгела  Меркел защити проекта за газопровода. През февруари по време на конференцията по сигурността в Мюнхен тя се подигра на американските опасения, казвайки, че „руска газова молекула остава руска газова молекула, независимо от това дали идва от Украйна или по дъното на Балтийско море“. \r\nРьотген каза, че коментарът й „има физическа логика, но няма политическа логика“, тъй като „докато Русия се нуждае от Украйна като транзитна страна, Киев има лост“. \r\nГордън Сънланд, американският посланик в Европейския съюз, заяви, че „енергийната независимост на Европа винаги е била голяма грижа на Съединените щати.“ Северен поток 2“, според него, „оставя твърде много контрол в руските ръце, а руснаците в миналото са използвали този контрол по нечестен  начини. \" \r\nПодобно Тръмп, и Сънланд насърчава износа в Европа на американски втечнен природен газ.  \r\nГерманският министър по икономическите въпроси и енергетиката Питър Алтмайер не изключи вноса на втечнен газ от САЩ, но само за допълване на руски газ и то само ако цената е изгодна. \r\nОчаква се, че „Северен поток 2“ да струва 9,5 милиарда евро  и да удвои капацитета на „Северен поток-1“  до 110 милиарда кубически метра. Докато „Газпром“ е собственик на газопровода, половината от финансирането на капиталовите разходи в размер на 8 милиарда евро идва от пет европейски компании: Uniper и Wintershall от Германия, OMV на Австрия, Engie от Франция и Royal Dutch Shell. \r\n \r\nСебастиан Сас твърди, че уязвимостта на Украйна е преувеличена и че необходимостта на Европа от природен газ ще се увеличи достатъчно, за да гарантира, че руският газ ще продължи да тече и през украинските газопроводи. Основно холандско находище на природен газ - Гронинген, е към края на живота си - до 2022 г., както и газовите полетата в Северно море, а ядрената енергетика изпитва  сериозни затруднения. \r\n„Тъй като газът замества въглищата в ЕС, производството на газ изнемогва“, каза Сас. Възобновяемите енергийни източници като вятър и слънчева енергия са важни, добави той, но природният газ запълва интервалите, когато слънцето не грее или вятърът не духа. \r\nИзгарянето на природен газ също води до по-малко емисии на въглероден диоксид от въглищата, но въглищата са по-евтини. Ето защо изобилието от доставки на природен газ е най-добрият начин за насърчаване на по-голяма конкуренция и по-ниски цени, аргументира се  Сас, защитавайки икономиите средства, до които ще доведе представляваният от него газопровод. \r\nИзносът за Европа представлява по-голямата част от печалбите на „Газпром“, които са жизненоважни за руската държава. Производството на нефт и газ съставлява 40 процента от бюджета на Русия. \r\n \r\nТова е част от неизказаната критика на проекта: неговото значение за Русия, която все още до голяма степен зависи от износа на енергия, за да финансира своето правителство (и военни). Увеличавайки износа на енергия, твърдят критиците, тръбопроводът спомага основно за стабилизирането на руските власти. \r\nПривърженици на проекта обаче твърдят, че Русия отдавна е надежден доставчик за Европа, има нужда от твърдата валута и че зависимостта е взаимна. \r\nПри всички прогнози за нарастващата нужда от природен газ, те биха могли да бъдат преобърнати от значителен напредък  в производството на акумулатори, което да позволи съхраняването на повече възобновяема енергия, посочи  Берзина. \r\n„Енергетиците винаги са много оптимистични по отношение на използването на природен газ в Европа“, каза тя. Но „има много технологични иновации и ако има внезапен пробив в технологията на батериите, нямаше да водим същия разговор за природния газ.“ \r\n*** \r\n \r\nПолитическото крило на „Сирийските демократични сили“ (СДС) са били изненадани от решението на администрацията на президента на САЩ Доналд Тръмп да изтегли войските си от Северна Сирия и ефективно да предаде някога окупираните от „Ислямска държава“ територии на Турция, пише списание  The National Interest . \r\nПо-рано администрацията на Тръмп излезе с информация, че планира да изтегли в скоро време войските си от Северна Сирия, където Турция се готви да започне военна операция.  \r\nПо-късно стана ясно, че кюрдските фракции в региона не са били наясно с плановете на президента.  \r\n„Никой не ни каза за това“, заяви Синам Мохамед, представител на СДС във Вашингтон.  \r\n„Не очаквахме това да се случи, защото ние (изпълнихме) всички споразумения за зоната за сигурност. Показахме пластичност за да избегнем войната“, добави той.  \r\n„Турция скоро ще се придвижи към отдавна планираната си операция в Северна Сирия. Въоръжените сили на САЩ няма да подкрепят или да се включат в операцията“, се казва в Изявление на Белия дом, малко след като беше проведен разговор между президента на Турция Реджеп Тайип Ердоган и неговия американски колега.  \r\n„Турция сега ще е отговорна за всички бойци на „Ислямска държава“ в региона, които бяха пленени през последните две години след унищожаването на „халифата“ от САЩ“, се казва още в съобщението.  \r\nПреди месец администрацията на Тръмп успя да убеди представителите на СДС да унищожат укрепленията си и да се изтеглят зад зоната за сигурност, за да бъде запазен мирът с Турция. Сега обаче вратата за инвазия е отворена, след като администрацията на Тръмп се оттегля настрана.  \r\n„Силите на САЩ, след като унищожиха „Ислямска държава“ вече няма да са в региона“, се казва в съобщение на Белия дом. Все още не е ясно дали Тръмп има намерение да изтегли всички войски на Вашингтон от Сирия.  \r\n*** \r\n \r\n  В очевиден отговор на предупреждението на държавния глава на САЩ Доналд Тръмп, вицепрезидентът на Турция Фуат Октай подчерта, че страната му няма да се пречупи пред чуждестранните заплахи за планираната военна операция на Анкара в Сирия, отбелязва американското издание  The Washington Post . \r\nОктай бе категоричен, че Турция има намерение да се бори със сирийските кюрди, които действат по границата със Сирия и че ще създаде зона, която би позволила обратното връщане на бежанците. \r\nОктай заяви: „Когато става въпрос за сигурността на Турция, ние определяме собствения си път, но и задаваме собствените си граници“. \r\nКоментарът дойде ден, след като Тръмп предупреди, че САЩ ще се оттеглят от районите на очакваната турска атака срещу сирийски кюрдски бойци, които от години воюват заедно с американците срещу близкоизточната терористична групировка „Ислямска държава“. След това той заплаши да унищожи икономиката на турците, ако „прекрачат границите“. \r\n*** \r\n \r\n  Американската армия ефективно изключи Турция от въздушното пространство на Северна Сирия, като предприе редица действия, които да предотвратят възможността турски самолети да подкрепят евентуална наземна операция, пише вестник  Hurriyet Daily News . \r\nГоворителят на Пентагона Карла Глийсън заяви пред репортери, че Центърът за въздушни операции е премахнал Анкара от коалиционния въздушен списък, който координира полетите на държавите съюзници на Вашингтон, и също така е прекратил достъпа до разузнавателна информация на Турция.  \r\nТя отбеляза, че „ако не сте във въздушния списък е много трудно да координирате полети в тази зона“.  \r\nМеждувременно министърът на отбраната на САЩ Марк Еспър се е свързал с президента Доналд Тръмп по повод планираната от Анкара операция в СЕверна Сирия.  \r\nТой е бил в контакт и с държавния секретар Майк Помпео и други служители, част от Главното командване на силите за сигурност на САЩ.  \r\n„САЩ не одобрява турските действия. Министърът на отбраната ще е в контакт със засегнатите ни съюзници, партньори и Белия дом“, заяви американски държавен служител, пожелал да остане анонимен. Той също така още веднъж потвърди, че Вашингтон е започнал да изтегля войските си от някои част на Северна Сирия.", "date": "2019.10.09", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/09/2706436/pregled-na-osnovnite-temi-v-ruskiya-pechat-agentsiya-fokus.html", "text": "Противоречията в американската администрация относно балканската политика, Позицията на Жозеп Борел за отношенията към Русия и вероятната турска военна операция в Североизточна Сирия са сред темите на руския печат . \r\n*** \r\n \r\n Кой във Вашингтон отговаря за Балканите, коментира руският вестник „Независимая газета“ в материал, представен без редакторска намеса.  \r\nПродължилата една седмица обиколка на  държавния секретар на САЩ Майкъл Помпео в страните от Източното Средиземноморие приключи. По време на пътуването той посети Италия, Ватикана, Черна гора, Македония и Гърция. Въпреки факта, че беше отделен само един ден за посещението в бившите югославски републики, а основната част беше посветена на Гърция и Италия, най-гръмките и резонансни изказвания бяха направени от Помпео именно в Подгорица и Скопие. \r\nПо-специално, по време на срещите с черногорския президент Мило Джуканович и премиера Душко Маркович Помпео заяви, че Черна гора, въпреки малката си територия, е от ключово значение за сигурността на балканския регион и че Черна гора и САЩ \"съвместно защитават света от злите руски хакери.\" които с помощта на незаконния си софтуер са проникнали в милиарди компютри по целия свят. Това изявление въведе черногорската и сръбската общественост, меко казано, в объркване, тъй като Черна гора е известна със всичко друго, но в никакъв случай не с развит ИТ сектор. Обобщавайки посещението на Помпео, Маркович успешно заобиколи момента, свързан с „руските хакери“, и отбеляза само, че държавният секретар на САЩ „високо оцени съвместните действия на САЩ и Черна гора в борбата срещу руската заплаха“. \r\nКаквото и да се крие зад изказването на Помпео за „съвместна борба с руски хакери“, тук е важен прецедентът за срещата между държавния секретар на САЩ и черногорските лидери. Както знаете, Мило Джуканович управлява Черна гора от 1992 г., а лидерът на управляващата партия е с още по-дълъг стаж - от 1989 г. Само този факт би бил достатъчен, за да се усъмни човек в демократичния характер на черногорското управление, но срещу Джуканович (в съседна Италия) са образувани и наказателни дела, свързани с контрабанда. Като цяло Джуканович изобщо не изглежда като \"обещаващ лидер на млада демократична държава\". След „опита за преврат“ в Черна гора през 2016 г. и последващото присъединяване на тази държава към НАТО, в кулоарите на ЕС, активно се разпространява идеята, че Джуканович е изпълнил историческата си мисия и най-накрая може да напусне. Както виждате, Джуканович засега не си тръгва, няма и да си тръгне и Помпео напълно го подкрепя в това. \r\n \r\nАкцентът на пътуването обаче беше изявлението, направено от Помпео в Македония. Той отбеляза, че не вижда пречки Македония да се присъедини към блока на НАТО преди края на тази година. В същото време той предизвика известно недоумение у премиера Зоран Заев, като похвали \"огромния принос на Македония в борбата срещу ислямския халифат\". Подобна оценка на Помпео изглежда прекалено оптимистична на фона на изявления на представители на ръководството на Македония. По-специално, министърът на отбраната Радмила Шекеринска заяви само преди месец, че с присъединяването на страната към НАТО може да се наложи да се изчака, докато ситуацията в такива европейски страни като Великобритания и Испания се изясни (в Испания предстоят избори, а вероятно и във Великобритания – бел. прев.). \r\nМежду другото, случайно или не, балканската част от пътуването на Помпео  се проведе точно в навечерието на извънредните парламентарни избори в Косово, с които Черна гора и Македония все още не са завършили демаркацията на границата, особено в райони с компактно пребиваване на албанското население. Според последните данни от Прищина, привържениците на диалога с Белград спечелиха изборите в Косово, докато партиите на ястребите Хашим Тачи и Рамуш Хардинай признаха поражение. Ако резултатите бъдат потвърдени, можем да очакваме премахване на предишното напрежение в Прищина по отношение на въпроса за „разграничаването“ (размяна на територии – бел. прев.) на Северно Косово с Белград. \r\nОбобщавайки впечатленията от балканската част от пътуването на Помпео, трябва да се каже, че то изглежда хаотично и прекомерно щедро на обещания. Впечатлението за объркване, смеем дори да твърдим, че се подсилва от факта, че Доналд Тръмп назначи нов представител за преговорите за Косово - американският посланик в Германия Ричард Гренел. Това е, меко казано, много странно назначение. Гренел, първо, не е специалист по Балканите, и второ, се е утвърдил на основното си място на работа като опасен кавгаджия. След изявленията на Гренел, че Германия е длъжна да откаже да сътрудничи с Иран, както и да изгради „Северен поток 2“, американският посланик всъщност беше приеман с обструкции от германската политическа класа. Само представители на партията \"Алтернатива за Германия\" общуват с Гренел, с което посланикът никога не се уморява да се хвали в своите интервюта. Важно е също, че Гренел е открит гей, което едва ли ще добави към популярността му в такъв консервативен регион като Балканите. \r\nИ най-важното - само два месеца преди това Тръмп назначи на поста  специален представител на САЩ за Западните Балкани, заместник-помощник държавния секретар, известния  Матю Палмър. Той е точно обратното на Гренел, работил повече от 20 години на Балканите, женен е за сръбкиня и прекарва цялото си свободно време в къщата си в Черна гора. Не би било преувеличение да се каже, че на Балканите просто няма по-добър специалист от Палмър в Държавния департамент. В същото време Палмър е твърд привърженик на Демократическата партия и никога не се е криел че на Мадлин Олбрайт (държавен секретар на САЩ през мандата на Бил Клинтън – бел. прев.) дължи голяма част от кариерния си растеж. Тоест, за Тръмп Палмър е така да се каже, „класовочужд“. За разлика от Гренел, който, разбира се, е \"човекът на Тръмп\". \r\n \r\nКак Гренел и Палмър ще си поделят правомощията в Косово, засега не е ясно. Вариантът „лошо ченге – добро ченге“ едва ли ще работи тук, тъй като в играта с четири ръце е необходима пълно разбиране и координация на участниците, а Палмър и Гренел никак не си приличат. \r\nОтбелязваме също, че нито Палмър, нито Гренел са били включени в групата на официалните лица и експерти, придружаващи Помпео на Балканите. Като цяло, ако Тръмп искаше да обърка недоброжелателите си, отбелязваме, че той успя да го направи блестящо. Сега е невъзможно да се разбере кой в администрацията на Тръмп всъщност взема решения за Балканите и в частност за Косово. \r\n*** \r\n \r\n Жозеп Борел, бивш външен министър на Испания и бъдещ върховен представител на ЕС по външните работи и политиката на сигурност, бе изслушан в Европейския парламент в понеделник. В продължение на три часа той отговаря на въпроси на депутатите относно външната политика на ЕС. От неговото основно обръщение става ясно, че той не вижда нищо добро в настоящата политика на Москва, но въпреки това счита диалогът с нея за необходим - или, във всеки случай, принудителен, пише руският вестник  “Коммерсантъ“ . \r\n\"Ако ми гласувате доверие, това ще ми позволи да премина от думи към дела\", каза той в края на речта си, преминавайки от английски на френски. Очевидно обаче няма да има проблеми с назначаването на ръководител на външната политика на ЕС.  \r\nПриоритетите на външната политика на ЕС Жозеп Борел изброи в първите минути на речта си: изграждане на диалог с балканските страни (и той е готов да направи първото си посещение в Косово), „подкрепа на демокрацията и териториалната цялост на Украйна“, отношения с Африка, Азия и Латинска Америка, а също и със САЩ, с които отношенията са трудни, но въпреки това те са съюзници. Русия не беше сред приоритетите - както не беше, формално и в списъка на основните заплахи. Въпреки това бившият министър заяви: „Светът се промени коренно: търговските войни, изменението на климата, бежанската криза… Светът, основан на правила се сблъсква с политиката на силата, която е нечестна, непредсказуема и потенциално конфликтна.“ При тези условия, някои партньори се отказват от правилата на играта, други следват само това, което е удобно за тях. Още в първата част на речта, когато бившият дипломат внимателно подбираше думите си, беше ясно кой има предвид, без да назовава страните, използващи „политиката на силата“: „Какво означава политиката на силата? Това означава, че международното право се подкопава, има по-малко споразумения и повече налагане на вето в света, а териториалната цялост на суверенните държави се нарушава, както показва войната в Украйна.“ \r\nТогава френският депутат Тиери Мариани отново припомни скандала с Борел. През пролетта, в интервю за вестник El Periodico, Борел отбеляза: „Нашият съюзник (САЩ. -„ Коммерсантъ “) ни обръща гръб. Старият ни враг, Русия, отново казва: „Аз съм тук“. И отново представлява заплаха“. След това испанският посланик Фернандо Валдеррама Пареху беше извикан в руското външно министерство. И тогава президентът на Руската федерация Владимир Путин коментира скандала, като внушава, че Жозеп Борел иска да се появи не като външен министър, а като \"основна политическа фигура на нашето време\". След това испанецът в ново интервю за същия вестник заяви, че в Руската федерация са го разбрали погрешно. \r\nМариани се опита да изясни въпроса с бившия министър: „Значи, според вас, кой е най-страшният враг за Европейския съюз, тероризмът или Русия?“ В отговор той увери, че „никога не е наричал Русия враг на Испания“ и нарече тези заплахи несравними. Въпреки това, той не отрече и факта на руската заплаха. \"Какво правят испанските танкове в Естония и Латвия? Отидохме да пием кафе ли? Или сме там, защото съществува заплаха, с която се сблъсква Алианса? Разбира се, съществува заплаха,\" отговори Борел \r\nКандидатът за ръководител на европейската дипломация се изказа в подкрепа на поддържането на санкции срещу Русия. \r\n„Необходимо е европейците единодушно да запазят санкциите, наложени след анексията на Крим и нарушаването на териториалната цялост на Украйна, каза той.„ Докато Русия не промени поведението си, тези санкции трябва да останат в сила. И се надявам Европейският съвет да остане единодушен в това отношение.\" \r\nБорел припомни и друг проблем, който постоянно се повдига в Брюксел - хибридните заплахи и дезинформационна кампания, т.е. това, за което най-често обвиняват Русия. „Ясно е и всички знаят, че на територията на Руската федерация се провеждат кампании за дезинформация, които се изпълняват от сървъри на руска територия. Не казвам, че това е правителството на Руската федерация. Но всичко това е сериозен опит да се подкопае демократичното здраве на нашите страни “, каза той. \r\nСпоред него в отношенията с Русия трябва да се спазват пет принципа - Брюксел одобри списъка си още през 2016 г. Освен това енергийната сигурност на ЕС зависи от Русия. \r\nМеждувременно от коментарите му в отговор на въпроси на депутатите могат да се направят два извода. Първо, украинският фактор остава ключът към диалога между Москва и ЕС. „Мисля, че най-добрият начин да се противопоставите на руския експансионизъм или руската заплаха, ако желаете, е да се помогне на Украйна и да се укрепи Украйна, нейната стабилност и способност да се измъкне от настоящото положение и да се превърне в просперираща и демократична страна“, заяви Борел. \r\nИ второ, диалогът с Русия се възприема от бившия външен министър на Испания като необходима мярка. Той припомни „голямата политика на палката“, провеждана от американския президент Теодор Рузвелт по отношение на страните от Латинска Америка в началото на 20 век. В свободен преразказ от Борел , изказването на президента Рузвелт („Говорете меко, но дръжте голяма бухалка в ръцете си и ще стигнете далеч“) звучи така: „Говориш тихо, когато имаш голяма бухалка. Ако нямате голяма бухалка, по-добре да говорите силно. \" \"ЕС няма голяма бухалка\", призна той. \"Ние не сме военен съюз. Трябва да сме строги по отношение на Русия, но в същото време да разбираме, че това е страна, с която трябва да си имаме работа. Не всичко се решава със санкции.\" \r\n*** \r\n \r\n САЩ предаде кюрдите на Ердоган и го заплаши, че ще унищожи турската икономика, пише руският вестник  “Комсомолская правда“ . \r\nПонеделникът се оказа труден ден за кюрдите в Сирия. САЩ обявиха изтеглянето на контингентите си от градовете Африн, Кобани и други райони в северната част на страната, където живее това национално малцинство. И на мястото на американците ще дойдат войските на северната съседка на Сирия - Анкара. Тя има свои сметки за уреждане с кюрдите: този народ също живее в Турция, търси независимост или поне автономия. Това, което потомците на османците естествено не харесват. Президентът на САЩ Доналд Тръмп добавя керосин към нов пожар в Близкия изток: \r\n„Ако Турция направи това, което аз с моята голяма и безгранична мъдрост смятам за излизане от допустимите рамки- аз напълно ще разруша икономиката й“, написа в социалната мрежа „Туитър“ стопанинът на Белия дом с характерната си „скромност“. \r\nИ така, какво се случва в най-неспокойната част на най-горещия регион на планетата? За това \"КП\" разговаря с ориенталиста-тюрколог, директор на Центъра за изследване на Нова Турция Юрий Мавашев. \r\n \r\n КП: Защо американците се изтеглиха? \r\n \r\n„На Анкара, разбира се, й е изгодно да представи всичко, сякаш тя е принудила Вашингтон да изтегли войските. Но САЩ планираха да напуснат Сирийски Кюрдистан от дълго време. Първо, стратегически, американците подходиха неправилно в Сирия преди пет години: те си поставиха като цел свалянето на законния президент Башар Асад, но той с помощта на Русия успя да спечели войната срещу терористите. Второ, отношенията с друг ключов играч - Анкара, окончателно навлязоха в задънена улица и поддържането на американския контингент в северната част на Сирия носи само загуби. \r\nВ резултат на това Тръмп има малък избор. Да даде Кюрдистан на кюрдите? Но те дори нямат собствена държава, няма да вземете нищо от тях. Да го върне на Дамаск? Това ще укрепи Русия. Остава най-малкото зло - да си затвори очите, ако Турция влезе там, и в същото време да подхвърли кокал на опърничевия сюзник. \r\nЗащото САЩ се оттеглят само от Сирийски Кюрдистан, а на други места, например, в източната част на страната, в нефтеносните райони на река Ефрат, техните контингенти остават.\" \r\n \r\n КП: Наистина ли Тръмп иска да „разкъса турската икономика на парченца“? \r\n \r\n„Това негово твърдение трябва да се разглежда в същата посока като предишните. Тръмп редовно хвърля силни фрази (например, обещавайки да бомбардира Северна Корея и след това преговаря с лидера й Ким Чен-ун). По този начин се  създава „необходимата“ атмосфера. Това е застраховка за бъдещето, ако Анкара, влизайки в Сирийски Кюрдистан, вземе повече от колкото трябва (от гледна точка на САЩ). \r\nМисля, че Анкара всъщност няма да присъедини тази територия към Турция. Целта й е не само да превърне Кюрдистан в зона на влияние, но и да се отърве от милиони сирийски бежанци, които се превърнаха в проблем не само за ЕС, но и за Турция. Сега миграционните служби в Истанбул и други турски метрополиси работят интензивно с тези мигранти, принуждавайки ги да подпишат задължение да се върнат в родината си. Кюрдистан част от Сирия ли е? Отлично, затова ще депортираме всички вас там. И в крайна сметка кюрдите бяха предадени от всички „съюзници“, включително и от Вашингтон.\" \r\n \r\n КП:  Какво трябва да направи Русия? \r\n \r\n„Всъщност планът на САЩ е прост. Необходимо е да се унищожи \"форматът на Астана\" (успешна поредица от преговори между Анкара, Техеран и Москва за уреждане в Сирия - изд.). Как? Давайки на Турция малко повече, отколкото Русия и Иран обещаха, като по този начин вбива клин между съюзниците. \r\nКакво да направи Русия? В края на октомври в Женева трябва да се проведе заседание на Сирийския конституционен комитет. Той беше създаден като част от „Астанинския формат“ и ще определи бъдещата държавна структура на Сирия и правата на нейните етнически групи, включително кюрдите. Задачата на Русия е да попречи на някой да наруши този процес и да скара Москва и Анкара. В същото време е важно да не се проявява слабост, като се отстъпи изцяло на исканията на Турция „да остави цял Кюрдистан за себе си“. Задачата не е лесна, но съм сигурен, че Кремъл отлично оценява ситуацията и разбира всички рискове.\"", "date": "2019.10.09", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/09/2706432/kommersanta-v-ep-pitaha-zhozep-borel-za-opasnostite-za-evropa-vklyuchitelno-rusiya.html", "text": "Жозеп Борел, бивш външен министър на Испания и бъдещ върховен представител на ЕС по външните работи и политиката на сигурност, бе изслушан в Европейския парламент в понеделник. В продължение на три часа той отговаря на въпроси на депутатите относно външната политика на ЕС. От неговото основно обръщение става ясно, че той не вижда нищо добро в настоящата политика на Москва, но въпреки това счита диалогът с нея за необходим - или, във всеки случай, принудителен, пише руският вестник  “Коммерсантъ“ . \r\n\"Ако ми гласувате доверие, това ще ми позволи да премина от думи към дела\", каза той в края на речта си, преминавайки от английски на френски. Очевидно обаче няма да има проблеми с назначаването на ръководител на външната политика на ЕС.  \r\nПриоритетите на външната политика на ЕС Жозеп Борел изброи в първите минути на речта си: изграждане на диалог с балканските страни (и той е готов да направи първото си посещение в Косово), „подкрепа на демокрацията и териториалната цялост на Украйна“, отношения с Африка, Азия и Латинска Америка, а също и със САЩ, с които отношенията са трудни, но въпреки това те са съюзници. Русия не беше сред приоритетите - както не беше, формално и в списъка на основните заплахи. Въпреки това бившият министър заяви: „Светът се промени коренно: търговските войни, изменението на климата, бежанската криза… Светът, основан на правила се сблъсква с политиката на силата, която е нечестна, непредсказуема и потенциално конфликтна.“ При тези условия, някои партньори се отказват от правилата на играта, други следват само това, което е удобно за тях. Още в първата част на речта, когато бившият дипломат внимателно подбираше думите си, беше ясно кой има предвид, без да назовава страните, използващи „политиката на силата“: „Какво означава политиката на силата? Това означава, че международното право се подкопава, има по-малко споразумения и повече налагане на вето в света, а териториалната цялост на суверенните държави се нарушава, както показва войната в Украйна.“ \r\nТогава френският депутат Тиери Мариани отново припомни скандала с Борел. През пролетта, в интервю за вестник El Periodico, Борел отбеляза: „Нашият съюзник (САЩ. -„ Коммерсантъ “) ни обръща гръб. Старият ни враг, Русия, отново казва: „Аз съм тук“. И отново представлява заплаха“. След това испанският посланик Фернандо Валдеррама Пареху беше извикан в руското външно министерство. И тогава президентът на Руската федерация Владимир Путин коментира скандала, като внушава, че Жозеп Борел иска да се появи не като външен министър, а като \"основна политическа фигура на нашето време\". След това испанецът в ново интервю за същия вестник заяви, че в Руската федерация са го разбрали погрешно. \r\nМариани се опита да изясни въпроса с бившия министър: „Значи, според вас, кой е най-страшният враг за Европейския съюз, тероризмът или Русия?“ В отговор той увери, че „никога не е наричал Русия враг на Испания“ и нарече тези заплахи несравними. Въпреки това, той не отрече и факта на руската заплаха. \"Какво правят испанските танкове в Естония и Латвия? Отидохме да пием кафе ли? Или сме там, защото съществува заплаха, с която се сблъсква Алианса? Разбира се, съществува заплаха,\" отговори Борел \r\nКандидатът за ръководител на европейската дипломация се изказа в подкрепа на поддържането на санкции срещу Русия. \r\n„Необходимо е европейците единодушно да запазят санкциите, наложени след анексията на Крим и нарушаването на териториалната цялост на Украйна, каза той.„ Докато Русия не промени поведението си, тези санкции трябва да останат в сила. И се надявам Европейският съвет да остане единодушен в това отношение.\" \r\nБорел припомни и друг проблем, който постоянно се повдига в Брюксел - хибридните заплахи и дезинформационна кампания, т.е. това, за което най-често обвиняват Русия. „Ясно е и всички знаят, че на територията на Руската федерация се провеждат кампании за дезинформация, които се изпълняват от сървъри на руска територия. Не казвам, че това е правителството на Руската федерация. Но всичко това е сериозен опит да се подкопае демократичното здраве на нашите страни “, каза той. \r\nСпоред него в отношенията с Русия трябва да се спазват пет принципа - Брюксел одобри списъка си още през 2016 г. Освен това енергийната сигурност на ЕС зависи от Русия. \r\nМеждувременно от коментарите му в отговор на въпроси на депутатите могат да се направят два извода. Първо, украинският фактор остава ключът към диалога между Москва и ЕС. „Мисля, че най-добрият начин да се противопоставите на руския експансионизъм или руската заплаха, ако желаете, е да се помогне на Украйна и да се укрепи Украйна, нейната стабилност и способност да се измъкне от настоящото положение и да се превърне в просперираща и демократична страна“, заяви Борел. \r\nИ второ, диалогът с Русия се възприема от бившия външен министър на Испания като необходима мярка. Той припомни „голямата политика на палката“, провеждана от американския президент Теодор Рузвелт по отношение на страните от Латинска Америка в началото на 20 век. В свободен преразказ от Борел , изказването на президента Рузвелт („Говорете меко, но дръжте голяма бухалка в ръцете си и ще стигнете далеч“) звучи така: „Говориш тихо, когато имаш голяма бухалка. Ако нямате голяма бухалка, по-добре да говорите силно. \" \"ЕС няма голяма бухалка\", призна той. \"Ние не сме военен съюз. Трябва да сме строги по отношение на Русия, но в същото време да разбираме, че това е страна, с която трябва да си имаме работа. Не всичко се решава със санкции.\" \r\n \r\n  Юлиян Марков", "date": "2019.10.09", "title": "„Коммерсантъ“: В ЕП питаха Жозеп Борел за опасностите за Европа, включително Русия"}
{"url": "http://www.focus-news.net/news/2019/10/09/2706427/nezavisimaya-gazeta-koy-vav-vashington-otgovarya-za-balkanite.html", "text": "Кой във Вашингтон отговаря за Балканите, коментира руският вестник „Независимая газета“ в материал, представен без редакторска намеса.  \r\nПродължилата една седмица обиколка на  държавния секретар на САЩ Майкъл Помпео в страните от Източното Средиземноморие приключи. По време на пътуването той посети Италия, Ватикана, Черна гора, Македония и Гърция. Въпреки факта, че беше отделен само един ден за посещението в бившите югославски републики, а основната част беше посветена на Гърция и Италия, най-гръмките и резонансни изказвания бяха направени от Помпео именно в Подгорица и Скопие. \r\nПо-специално, по време на срещите с черногорския президент Мило Джуканович и премиера Душко Маркович Помпео заяви, че Черна гора, въпреки малката си територия, е от ключово значение за сигурността на балканския регион и че Черна гора и САЩ \"съвместно защитават света от злите руски хакери.\" които с помощта на незаконния си софтуер са проникнали в милиарди компютри по целия свят. Това изявление въведе черногорската и сръбската общественост, меко казано, в объркване, тъй като Черна гора е известна със всичко друго, но в никакъв случай не с развит ИТ сектор. Обобщавайки посещението на Помпео, Маркович успешно заобиколи момента, свързан с „руските хакери“, и отбеляза само, че държавният секретар на САЩ „високо оцени съвместните действия на САЩ и Черна гора в борбата срещу руската заплаха“. \r\nКаквото и да се крие зад изказването на Помпео за „съвместна борба с руски хакери“, тук е важен прецедентът за срещата между държавния секретар на САЩ и черногорските лидери. Както знаете, Мило Джуканович управлява Черна гора от 1992 г., а лидерът на управляващата партия е с още по-дълъг стаж - от 1989 г. Само този факт би бил достатъчен, за да се усъмни човек в демократичния характер на черногорското управление, но срещу Джуканович (в съседна Италия) са образувани и наказателни дела, свързани с контрабанда. Като цяло Джуканович изобщо не изглежда като \"обещаващ лидер на млада демократична държава\". След „опита за преврат“ в Черна гора през 2016 г. и последващото присъединяване на тази държава към НАТО, в кулоарите на ЕС, активно се разпространява идеята, че Джуканович е изпълнил историческата си мисия и най-накрая може да напусне. Както виждате, Джуканович засега не си тръгва, няма и да си тръгне и Помпео напълно го подкрепя в това. \r\n \r\nАкцентът на пътуването обаче беше изявлението, направено от Помпео в Македония. Той отбеляза, че не вижда пречки Македония да се присъедини към блока на НАТО преди края на тази година. В същото време той предизвика известно недоумение у премиера Зоран Заев, като похвали \"огромния принос на Македония в борбата срещу ислямския халифат\". Подобна оценка на Помпео изглежда прекалено оптимистична на фона на изявления на представители на ръководството на Македония. По-специално, министърът на отбраната Радмила Шекеринска заяви само преди месец, че с присъединяването на страната към НАТО може да се наложи да се изчака, докато ситуацията в такива европейски страни като Великобритания и Испания се изясни (в Испания предстоят избори, а вероятно и във Великобритания – бел. прев.). \r\nМежду другото, случайно или не, балканската част от пътуването на Помпео  се проведе точно в навечерието на извънредните парламентарни избори в Косово, с които Черна гора и Македония все още не са завършили демаркацията на границата, особено в райони с компактно пребиваване на албанското население. Според последните данни от Прищина, привържениците на диалога с Белград спечелиха изборите в Косово, докато партиите на ястребите Хашим Тачи и Рамуш Хардинай признаха поражение. Ако резултатите бъдат потвърдени, можем да очакваме премахване на предишното напрежение в Прищина по отношение на въпроса за „разграничаването“ (размяна на територии – бел. прев.) на Северно Косово с Белград. \r\nОбобщавайки впечатленията от балканската част от пътуването на Помпео, трябва да се каже, че то изглежда хаотично и прекомерно щедро на обещания. Впечатлението за объркване, смеем дори да твърдим, че се подсилва от факта, че Доналд Тръмп назначи нов представител за преговорите за Косово - американският посланик в Германия Ричард Гренел. Това е, меко казано, много странно назначение. Гренел, първо, не е специалист по Балканите, и второ, се е утвърдил на основното си място на работа като опасен кавгаджия. След изявленията на Гренел, че Германия е длъжна да откаже да сътрудничи с Иран, както и да изгради „Северен поток 2“, американският посланик всъщност беше приеман с обструкции от германската политическа класа. Само представители на партията \"Алтернатива за Германия\" общуват с Гренел, с което посланикът никога не се уморява да се хвали в своите интервюта. Важно е също, че Гренел е открит гей, което едва ли ще добави към популярността му в такъв консервативен регион като Балканите. \r\nИ най-важното - само два месеца преди това Тръмп назначи на поста  специален представител на САЩ за Западните Балкани, заместник-помощник държавния секретар, известния  Матю Палмър. Той е точно обратното на Гренел, работил повече от 20 години на Балканите, женен е за сръбкиня и прекарва цялото си свободно време в къщата си в Черна гора. Не би било преувеличение да се каже, че на Балканите просто няма по-добър специалист от Палмър в Държавния департамент. В същото време Палмър е твърд привърженик на Демократическата партия и никога не се е криел че на Мадлин Олбрайт (държавен секретар на САЩ през мандата на Бил Клинтън – бел. прев.) дължи голяма част от кариерния си растеж. Тоест, за Тръмп Палмър е така да се каже, „класовочужд“. За разлика от Гренел, който, разбира се, е \"човекът на Тръмп\". \r\n \r\nКак Гренел и Палмър ще си поделят правомощията в Косово, засега не е ясно. Вариантът „лошо ченге – добро ченге“ едва ли ще работи тук, тъй като в играта с четири ръце е необходима пълно разбиране и координация на участниците, а Палмър и Гренел никак не си приличат. \r\nОтбелязваме също, че нито Палмър, нито Гренел са били включени в групата на официалните лица и експерти, придружаващи Помпео на Балканите. Като цяло, ако Тръмп искаше да обърка недоброжелателите си, отбелязваме, че той успя да го направи блестящо. Сега е невъзможно да се разбере кой в администрацията на Тръмп всъщност взема решения за Балканите и в частност за Косово. \r\n \r\n  Юлиян Марков", "date": "2019.10.09", "title": "„Независимая газета“: Кой във Вашингтон отговаря за Балканите"}
{"url": "http://www.focus-news.net/news/2019/10/09/2706430/makfaks-makedoniya-chiliyskite-vlasti-sa-odobrili-uchastieto-na-kosovo-v-obshtoto-sabranie-na-interpol.html", "text": "Чилийските власти одобриха участието на делегацията на Косово в Общото събрание на Интерпол, което ще се проведе в Сантяго от 15 до 18 октомври, предаде сръбската обществена телевизия РТС, цитирана от  ”Макфакс“ \r\nМиналата година кандидатурата на Прищина да стане пълноправен член на Интерпол се провали, тъй като инициативата не получи необходимото мнозинство от гласове. \r\nПо-рано сръбският министър на вътрешните работи Небойша Стефанович заяви, че не са направени промени след последното Общо събрание на Интерпол в Дубай, така, че да се промени решението да не се приеме Косово. \r\nТой припомни също, че евентуалното приемане ще доведе до политизиране на тази професионална полицейска организация и че едно от най-мащабните последици ще бъде издаването на заповеди за арест въз основа на политически, а не на полицейски критерии. \r\n \r\n  Юлиян Марков", "date": "2019.10.09", "title": "„Макфакс“ (Македония): Чилийските власти са одобрили участието на Косово в Общото събрание на Интерпол"}
{"url": "http://www.focus-news.net/news/2019/10/09/2706437/pregled-na-mezhdunarodnite-novini-do-6-chasa-agentsiya-fokus.html", "text": "Изтребител F-16 на Военновъздушните сили на САЩ  катастрофира в Западна Германия в окръг Трир-Саарбург (федерална провинция Рейнланд-Пфалц), съобщиха във вторник от полицията на град Трир, цитирани от  TACC . \r\n\"Отговорните служби работят на мястото на инцидента\", казаха от полицията. Пилотът е катапултирал и е откаран в болницата. \"Няма информация за естеството на нараняванията му. Причината за катастрофата остава неизвестна\", се казва в съобщението за пресата. \r\nКакто каза представител на германските военновъздушни сили пред кореспондент на ТАСС, изтребителят принадлежи на ВВС на САЩ. \"Става въпрос за F-16, дислоциран  в американската авиобаза Шпангдалем\". От пресслужбата на авиобазата съобщиха за ТАСС, че катастрофата е станала \"по време на тренировъчен полет\". \"Няма пострадали на земята\", заяви представителят на авиобазата. \r\nСпоред местния телевизионен канал SWR3 самолетът е паднал далеч от населени места. \r\n*** \r\n \r\n Крайнодясното движение „Самоопределяне“, водено от Албин Курти, спечели предсрочните парламентарни избори в Косово, след преброяване на 100% от бюлетините, съобщи пресслужбата на ЦИК на Косово, цитирана от  TACC . \r\nСпоред ЦИК „Самоопределение“ води с 25.49%, следвано от Демократическа лига на Косово (24.83%) на Иса Мустафа. На трето място е Демократическата партия на Косово на Кадри Весели (21,25%). Алиансът за бъдещето на Косово на бившия премиер Рамуш Харадинай, заедно със Социалдемократическата партия набират 11,57%. \r\nТака „Самоопределение“ ще получи 30 места в парламента, Демократическата лига на Косово - 29 места, Демократическата партия на Косово - 25 места, Алиансът за бъдещето на Косово, заедно със Социалдемократическата партия - 14 места. Според \"конституцията\" на Косово от 120 места в парламента 100 депутатски мандата са разпределени между албански депутати и още 20 сред представители на национални малцинства, от които 10 са за сърбите. Според резултатите от изборите всичките десет „сръбски“ места в парламента ще се заемат от партията „Сръбска листа“, подкрепяна от официален Белград. \r\n„Самоопределение“ и Демократическата лига на Косово обявиха готовността си да обсъдят коалиционно споразумение още след обявяването на първите резултати.  \r\n*** \r\n \r\n Чилийските власти одобриха участието на делегацията на Косово в Общото събрание на Интерпол, което ще се проведе в Сантяго от 15 до 18 октомври, предаде сръбската обществена телевизия РТС, цитирана от  ”Макфакс“ \r\nМиналата година кандидатурата на Прищина да стане пълноправен член на Интерпол се провали, тъй като инициативата не получи необходимото мнозинство от гласове. \r\nПо-рано сръбският министър на вътрешните работи Небойша Стефанович заяви, че не са направени промени след последното Общо събрание на Интерпол в Дубай, така, че да се промени решението да не се приеме Косово. \r\nТой припомни също, че евентуалното приемане ще доведе до политизиране на тази професионална полицейска организация и че едно от най-мащабните последици ще бъде издаването на заповеди за арест въз основа на политически, а не на полицейски критерии. \r\n*** \r\n \r\n Великото национално събрание на Турция  удължи мандата за операции в Сирия и Ирак с още една година, предава  TACC . \r\nСпоред решението мандатът за действие на турските въоръжени сили в тези две страни е удължен до 30 октомври 2020 г. \r\nВ съответствие с мандата турската армия има възможност да провежда военни операции извън страната, в Сирия и в Ирак. Той също така позволява разполагане на контингенти и военни бази на държави на територията на Турция, които подкрепят въоръжените сили на републиката или участват в тези трансгранични операции. \r\nТурският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не би могла да постигне желания резултат при преговори с американската страна. На 6 октомври Ердоган проведе телефонен разговор с Тръмп, след което Белият дом обяви, че Вашингтон няма да подкрепя или участва по никакъв начин във военната операция на Турция в Северна Сирия, а американските военни няма да бъдат разположени в близост до мястото й на провеждане. \r\nНа 7 октомври турският президент обяви, че САЩ започват да изтеглят войските си от Североизточна Сирия, където Анкара възнамерява да проведе операция за създаване на зона за сигурност. Тръмп от своя страна отбеляза, че ако Турция \"направи нещо извън рамките на хуманността, тогава  ще се изправи пред заплахи за икономическа гибел\". \r\n*** \r\n \r\n Ричард Гренел, специалният пратеник на президента на САЩ Доналд Тръмп за преговори между Белград и Прищина, ще пристигне в сръбската столица в четвъртък, когато ще се срещне с президента Александър Вучич. От Белград Гренел ще пътува до столицата на Косово, предава Tanjug, цитирана от македонското издание  “Слободен печат“ . \r\nПосещението на американския дипломат, настоящият посланик на САЩ в Германия, идва само четири дни, след като той бе назначен за специален пратеник на американския президент за диалога между Сърбия и Косово. \r\nГренел ще се срещне с президента на Косово Хашим Тачи в Прищина. \r\n*** \r\n \r\n Президентът на САЩ Доналд Тръмп обяви, че ще се срещне с турския си колега Реджеп Тайип Ердоган във Вашингтон на 13 ноември, предава  Anadolu Agency . \r\nНовините за срещата циркулираха в информационното пространство, но Тръмп го потвърди официално в социалната мрежа „Туитър“, на фона на критиките от страна на Демократическата и Републиканската партии за изтеглянето на американските войски от Североизточна Сирия. \r\n\"Толкова много хора удобно забравят, че Турция е голям търговски партньор на Съединените щати, всъщност те правят структурната стоманена рамка за нашия изтребител F-35\", каза Тръмп при обявяването на срещата на 13 ноември. \r\n\"Те също бяха добри, като ми помогнаха да спася много животи в провинция Идлиб и върнаха, в много добро здраве, по моя молба, пастор Брънсън, който имаше дълга присъда\", каза Тръмп. \r\nБрънсън беше арестуван през декември 2016 година в егейската провинция Измир и обвинен, че е член на терористичната организация ФЕТО, групировка, обвинявана за неуспелия преврат през 2016 година. Миналия октомври той бе освободен, припомня агенцията. \r\nТръмп повтори, че Турция е \"важен член с добри позиции в НАТО\", на фона на зачестилите критики от страна на САЩ, че членовете на НАТО не спазват своите отговорности пред съюза. \r\nТой обаче предупреди отново Турция за възможни икономически последици, ако се водят \"непредвидени или ненужни битки\" и отбеляза, че 50 американски войници ще останат в този район на Сирия. \r\nТръмп е изправен пред нарастващ натиск у дома, след като Белият дом обяви, че САЩ ще изтеглят сили от Североизточна Сирия преди \"дълго планирана\" турска операция. \r\nКъм недоволните демократи се присъединиха и  републиканци, водени от Линдзи Греъм и Мич Макконъл, които изразиха загриженост относно изтеглянето на войските. \r\n \r\n Лидерът на ВМРО-ДПМНЕ Християн Мицковски планира премахването на статута на почетен председател на партията, като това не означава, че те се отричат от Никола Груевски. Той заяви това в интервю пред македонския телевизионен канал  „24 вести“ . \r\n„Това е устав,изработен в съответствие с реформите и динамиката в партията. Това е устав, изработен в резултат на задълбочен анализ на подобни документи на нашите сестрински партии “, каза Мицковски за подготвяните промени в устава на най-голямата опозиционна партия в Македония. \r\nТой подчерта, че това трябва да бъде добър пример за други политически партии, ако те наистина искат да демократизират собствената си структура. Той отбеляза, че няколко други позиции в партията също са премахнати и на въпрос дали това е опит за дистанциране от определени политики, Мицковски каза, че новият устав е резултат от партийните реформи. \r\nТой заяви че е неправилно да се твърди, че бившият премиер Никола Груевски все още командва партията от Будапеща. \r\n„Не, твърдението не е правилно. Бих искал да говоря повече за реални теми, бедност, емиграция, рекет, престъпност, изнудване на политици. Ако вече говорим за Никола Груевски, повече подробности за него може да Ви даде Зоран Заев,\" каза Мицковски. \r\n*** \r\n \r\n Върховният представител на ЕС по въпросите на външните работи и политиката на сигурност Федерика Могерини и комисарят по политиката на добросъседство и разширяване Йоханес Хан направиха съвместно изявление за предсрочните парламентарни избори, които се проведоха в Косово на 6 октомври, като ги определиха като  „мирни“ и „добре администрирани“, цитира думите им косовският телевизионен канал  RTK Live . \r\n„Европейският съюз очаква сформирането на ново правителство веднага след приключване на съответните процедури. Това е важно, за да може Косово бързо да възобнови работата по реформи в подкрепа на икономическото и социалното развитие, както и върховенството на закона, върху прилагането на Споразумението за стабилизиране и асоцииране между ЕС и Косово и диалога с Белград. Очакваме всички политически участници да останат ангажирани с тези процеси, които са ключови за бъдещето на Косово, за напредъка по неговия европейски път и най-важното в полза на народа на Косово и на целия регион “, се казва в изявлението. \r\nМогерини и Хан подчертаха, че според предварителната декларация на мисията на ЕС за наблюдение на избори изборите в Косово са определени като „добре администрирани и прозрачни“. \r\n„Обстановката по време на кампанията беше жизнена и конкурентна в по-голямата част от Косово, но помрачена от сплашване в районите на косовските сърби. Всички установени нередности следва да бъдат отстранени от властите.“", "date": "2019.10.09", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/09/2706434/pregled-na-osnovnite-temi-v-britanskiya-pechat-agentsiya-fokus.html", "text": "Задънената улица и взаимните обвинения около постигането на споразумение за Брекзит между Великобритания и ЕС е централна тема в британския печат. \r\n*** \r\n \r\n Планът на Борис Джонсън за Брекзит изглежда обречен, тъй като правителството призна, че има малка перспектива за сделката преди 31 октомври, след ден на яростни обвинения между Брюксел и Лондон, пише  The Guardian . \r\nПремиерът разговаря с ирландския премиер Лео Варадкар по телефона след като в кабинета на Джонсън дори бяха повдигнати опасения относно тактиката му. \r\nОт Брюксел предлагат по-нататъшното удължаване, което може да бъде до следващото лято, и което сега се счита за почти неизбежно, въпреки продължаващото настояване на Джонсън Великобритания да напусне на 31 октомври, със или без сделка. \r\nВзаимните обвинения започнаха сутринта, когато кабинетът се събра на Даунинг стрийт,а анонимен източник информира избрани журналисти за частен разговор между премиера и германския канцлер Ангела Меркел. \r\nНеназованият източник твърди, че настояването на Берлин за задържане на Северна Ирландия в митническия съюз на ЕС прави сделка за Брекзит „по същество невъзможна, не само сега, но и завинаги“. \r\nТова съобщение ядоса Доналд Туск, председателят на Европейския съвет, който запита от социалната мрежа “Туитър”  директно  Джонсън: „Под заплаха е не спечелването на някаква глупава игра на обвинения. Под заплаха е бъдещето на Европа и Великобритания, както и сигурността и интересите на нашите народи. Не искате сделка, не искате удължаване, не искате да се откажете. Quo vadis? (Къде отиваш?).\" \r\nТова беше повторено и от председателя на Европейската комисия Жан-Клод Юнкер, който заяви, че „никой няма да излезе победител“ при сценарий без сделка. „Не приемам тази„ игра на обвинение “за приписване на евентуалния провал на преговорите с ЕС. Ако това е така, обяснение дължи британския лагер “, каза той. \r\nЮнкер заяви, че предложенията на Джонсън за Брекзит ще оставят Великобритания в отношения с ЕС, които са \"по-малко близки, отколкото с Канада\". \r\nВисокопоставен източник на правителството на Обединеното кралство призна, че разговорите са прекъснати, въпреки че Дейвид Фрост, главен преговарящ на Обединеното кралство, все още се опитва да продължи дискусиите в Брюксел. \r\n„В един момент се удряме в тази скала от двете страни по митническия въпрос. Ако позицията на ЕС е, че Северна Ирландия трябва да бъде в митническия съюз и това изглежда е така, това не е приемливо за нас. Нашата позиция е, че трябва да излезем и това изглежда е мястото, където сме заседнали.“ \r\nИ двете страни са съгласни, че митническите договорености на остров Ирландия са в основата на противопоставянето - макар че Брюксел също отхвърля това, което смята за вето на Демократическата юнионистка партия - за плановете да се обвържат правилата на Северна Ирландия в съответствие с тези на ЕС. \r\nИрландският външен министър Саймън Ковъни заяви, че Джонсън е казал на Варадкар  вечерта, че все още иска сделка. \r\n*** \r\n \r\n  Премиерът на Великобритания Борис Джонсън ще се изправи срещу ново съдебно дело, след като опозицията ще обжалва решението на съда, че министър-председателят няма да бъде принуждаван да търси отсрочка от Брюксел за Брекзит, ако не постигне сделка с Европейския съюз, пише лондонският вестник  London Evening Standard . \r\nПо-рано стана ясно, че шотландският съд в Единбург е отказал да приеме искането на депутата от Шотландската национална партия Джоана Чери и други нейни колеги да принуди премиера да търси отсрочка за Брекзит от ЕС.  \r\nСпоред съда не е нужно да бъде принуждаван премиера да се съгласява със Закона за излизане от Европейския съюз (№ 2), известен и като Закона на Бен, който ще го принуди да търси отсрочка за Брекзит, ако не бъде сключена сделка до средата на октомври, като се имат предвид „недвусмислените уверения“, които премиерът и правителството са дали на съда.  \r\nЧери и нейните колеги все пак ще се опитат да обжалват решението.  \r\n„Принудихме правителството на консерваторите да заключи, че премиерът ще се съгласи със закона и ще обещае да изпрати писмо с искане за удължаване на (срока за) Брекзит и да не подкопава целта на „Закона на Бен“, заяви тя.  \r\nЧери добави обаче, че Джонсън е известен със своята несъобразителност спрямо закона и противно на желанитята дори на правителството.  \r\n„Не вярваме на лидера на торите и не вярваме, че може да се има доверие в думата му да изпрати писмото в духа на закона. По тази причина, ще обжалваме решението и очаваме то да бъде изслушано (на 8 октомври).“, заяви още Чери.  \r\nСъдът също така ще изслуша искането на противниците на Джонсън да бъде предоставено правомощие на съдебни представители да подпишат писмото за отсрочката на Брекзит, ако премиерът откаже да го направи.  \r\nДокументите, представени в съда от името на министър-председателя в петък, разкриха, че той приема, че трябва да изпрати писмото с искане за удължаване на крайния срок за Брекзит при условията, определени в законодателството. \r\n„Ние ще обсъдим дали премиерът отказва да направи това, което заяви пред съда, че ще направи, съда може да подпише писмото от министър-председателя“, заяви представител на шотландския съд.  \r\nРешението по-рано беше огромна победа за Джонсън, две седмици след като Върховният съд гласува, че прекратяването на заседанията в британския парламент е било незаконен ход.  \r\nОпитите на премиера да постигне сделка със своя ревизиран план за Брекзит също завършиха без успех, след като той не получи подкрепа от европейските лидери.  \r\n*** \r\n \r\n  Опозиционни източници предупреждават, че усилията за съставяне на единно временно правителство на националното единство са „мъртви“ на фона на задълбочаващ се конфликт между партиите, върху това кой ще служи като временен премиер, пише шотландското издание  The Scotsman . \r\nЛидерът на Шотландската национална партия Никола Стърджън влезе в нарастващия спор между опозиционните партии в парламента, във връзка с разговор за противопоставянето срещу премиера Борис Джонсън, като каза на лейбъристите и либералните демократи да „пораснат” и да направят компромис. \r\n„И лейбъристите и либералните демократи трябва да порастнат. Кой ще води временно правителството е въпрос за дни и не е ключов фактор. Важното е да изкараме правителството на Торите и да подсигурим отсрочка (за Брекзит), а след това да имаме парламентарни избори“, написа тя в „Туитър“.  \r\nПоследната среща между лидери и депутати от основните опозиционни партии, които се стремят да блокират Брекзит без сделка отново не успя да сближи партиите нито по ходовете за овладяване на контрола над парламентарния график, нито във връзка с организирането на вот на недоверие, за да бъде отстранен Джонсън от властта . \r\nОсновните несъгласия между лейбъристите и либералните демократи са свързани с това кой ще води временното правителство, което според плана ще забави Брекзит и ще проведе парламентарни избори.  \r\nВ критика към лидера на лейбъристите Джереми Корбин за това, че не иска да отстъпи премиерския пост на „неутрална“ фигура, Стърджън предупреди, че поставянето на интересите на партията му пред тези на Великобритания няма да се отразят добре на лейбъристите при евентуални избори след Брекзит без сделка.  \r\n„Смятам, че другите партии са твърде съсредоточени върху краткосрочни, тесни партийни политически интереси, като това кой да води временно правителство – временно правителство, което ако тази стратегия се следва, ще бъде на власт в рамките на дни“, заяви Стърджън.   \r\n„Смятам, че партиите, включително Шотландската национална партия трябва да бъдат готови и подготвени за компромиси“, добави тя.  \r\nОпозиционните лидери ще продължат да се срещат, за да дискутират парламентарни стратегии, но източник, близък до тях заяви, че опитите да се формира подобно временно правителство са „мъртви“, освен ако не бъде осъществен пробив в рамките на две седмици, преди Джонсън да бъде принуден да поиска отсрочка, според законодателството, гласувано по-рано.  \r\nИзточник на либерал-демократите потвърди, че сред опозицията има сериозни противоречия, свързани с настояването на Джереми Корбин да води временно правителство.  \r\n„Позицията на Джереми Корбин е такава, че може да имаме временно правителство, но само ако той го води. (…) Тяхното тотално нежелание да работят с никой друг прави Лейбъристите най-голямата пречка пред спирането на (Брекзит) без сделка“, заяви още източникът.", "date": "2019.10.09", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/09/2706440/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На българо-сръбската, българо-гръцката и българо-румънската граница трафикът е нормален на всички гранични контролно-пропускателни пунктове. \r\nДнес фериботът Оряхово - Бекет няма да работи поради извършване на драгажни дейности в района на пристанищато.", "date": "2019.10.09", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/09/2706431/tass-turskiyat-parlament-prodalzhi-mandata-za-provezhdane-na-voenni-operatsii-v-siriya-i-irak-s-edna-godina.html", "text": "Великото национално събрание на Турция  удължи мандата за операции в Сирия и Ирак с още една година, предава  TACC . \r\nСпоред решението мандатът за действие на турските въоръжени сили в тези две страни е удължен до 30 октомври 2020 г. \r\nВ съответствие с мандата турската армия има възможност да провежда военни операции извън страната, в Сирия и в Ирак. Той също така позволява разполагане на контингенти и военни бази на държави на територията на Турция, които подкрепят въоръжените сили на републиката или участват в тези трансгранични операции. \r\nТурският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не би могла да постигне желания резултат при преговори с американската страна. На 6 октомври Ердоган проведе телефонен разговор с Тръмп, след което Белият дом обяви, че Вашингтон няма да подкрепя или участва по никакъв начин във военната операция на Турция в Северна Сирия, а американските военни няма да бъдат разположени в близост до мястото й на провеждане. \r\nНа 7 октомври турският президент обяви, че САЩ започват да изтеглят войските си от Североизточна Сирия, където Анкара възнамерява да проведе операция за създаване на зона за сигурност. Тръмп от своя страна отбеляза, че ако Турция \"направи нещо извън рамките на хуманността, тогава  ще се изправи пред заплахи за икономическа гибел\". \r\n \r\n   \r\n \r\n  Юлиян Марков", "date": "2019.10.09", "title": "ТАСС: Турският парламент продължи мандата за провеждане на военни операции в Сирия и Ирак с една година"}
{"url": "http://www.focus-news.net/news/2019/10/09/2706435/komsomolskaya-pravda-sasht-predade-kyurdite-na-erdogan-i-go-zaplashi-che-shte-unishtozhi-turskata-ikonomika.html", "text": "САЩ предаде кюрдите на Ердоган и го заплаши, че ще унищожи турската икономика, пише руският вестник  “Комсомолская правда“ . \r\nПонеделникът се оказа труден ден за кюрдите в Сирия. САЩ обявиха изтеглянето на контингентите си от градовете Африн, Кобани и други райони в северната част на страната, където живее това национално малцинство. И на мястото на американците ще дойдат войските на северната съседка на Сирия - Анкара. Тя има свои сметки за уреждане с кюрдите: този народ също живее в Турция, търси независимост или поне автономия. Това, което потомците на османците естествено не харесват. Президентът на САЩ Доналд Тръмп добавя керосин към нов пожар в Близкия изток: \r\n„Ако Турция направи това, което аз с моята голяма и безгранична мъдрост смятам за излизане от допустимите рамки- аз напълно ще разруша икономиката й“, написа в социалната мрежа „Туитър“ стопанинът на Белия дом с характерната си „скромност“. \r\nИ така, какво се случва в най-неспокойната част на най-горещия регион на планетата? За това \"КП\" разговаря с ориенталиста-тюрколог, директор на Центъра за изследване на Нова Турция Юрий Мавашев. \r\n \r\n КП: Защо американците се изтеглиха? \r\n \r\n„На Анкара, разбира се, й е изгодно да представи всичко, сякаш тя е принудила Вашингтон да изтегли войските. Но САЩ планираха да напуснат Сирийски Кюрдистан от дълго време. Първо, стратегически, американците подходиха неправилно в Сирия преди пет години: те си поставиха като цел свалянето на законния президент Башар Асад, но той с помощта на Русия успя да спечели войната срещу терористите. Второ, отношенията с друг ключов играч - Анкара, окончателно навлязоха в задънена улица и поддържането на американския контингент в северната част на Сирия носи само загуби. \r\nВ резултат на това Тръмп има малък избор. Да даде Кюрдистан на кюрдите? Но те дори нямат собствена държава, няма да вземете нищо от тях. Да го върне на Дамаск? Това ще укрепи Русия. Остава най-малкото зло - да си затвори очите, ако Турция влезе там, и в същото време да подхвърли кокал на опърничевия сюзник. \r\nЗащото САЩ се оттеглят само от Сирийски Кюрдистан, а на други места, например, в източната част на страната, в нефтеносните райони на река Ефрат, техните контингенти остават.\" \r\n \r\n КП: Наистина ли Тръмп иска да „разкъса турската икономика на парченца“? \r\n \r\n„Това негово твърдение трябва да се разглежда в същата посока като предишните. Тръмп редовно хвърля силни фрази (например, обещавайки да бомбардира Северна Корея и след това преговаря с лидера й Ким Чен-ун). По този начин се  създава „необходимата“ атмосфера. Това е застраховка за бъдещето, ако Анкара, влизайки в Сирийски Кюрдистан, вземе повече от колкото трябва (от гледна точка на САЩ). \r\nМисля, че Анкара всъщност няма да присъедини тази територия към Турция. Целта й е не само да превърне Кюрдистан в зона на влияние, но и да се отърве от милиони сирийски бежанци, които се превърнаха в проблем не само за ЕС, но и за Турция. Сега миграционните служби в Истанбул и други турски метрополиси работят интензивно с тези мигранти, принуждавайки ги да подпишат задължение да се върнат в родината си. Кюрдистан част от Сирия ли е? Отлично, затова ще депортираме всички вас там. И в крайна сметка кюрдите бяха предадени от всички „съюзници“, включително и от Вашингтон.\" \r\n \r\n КП:  Какво трябва да направи Русия? \r\n \r\n„Всъщност планът на САЩ е прост. Необходимо е да се унищожи \"форматът на Астана\" (успешна поредица от преговори между Анкара, Техеран и Москва за уреждане в Сирия - изд.). Как? Давайки на Турция малко повече, отколкото Русия и Иран обещаха, като по този начин вбива клин между съюзниците. \r\nКакво да направи Русия? В края на октомври в Женева трябва да се проведе заседание на Сирийския конституционен комитет. Той беше създаден като част от „Астанинския формат“ и ще определи бъдещата държавна структура на Сирия и правата на нейните етнически групи, включително кюрдите. Задачата на Русия е да попречи на някой да наруши този процес и да скара Москва и Анкара. В същото време е важно да не се проявява слабост, като се отстъпи изцяло на исканията на Турция „да остави цял Кюрдистан за себе си“. Задачата не е лесна, но съм сигурен, че Кремъл отлично оценява ситуацията и разбира всички рискове.\" \r\n \r\n  Юлиян Марков", "date": "2019.10.09", "title": "„Комсомолская правда“: САЩ предаде кюрдите на Ердоган и го заплаши, че ще унищожи турската икономика"}
{"url": "http://www.focus-news.net/news/2019/10/09/2706441/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nВ сутрешните часове на места в котловините и низините на Южна България ще се образува мъгла или ниска облачност. Ще бъде почти тихо. Минималните температури ще са между 4° и 9°, на места в котловините и низините - и по-ниски; там ще има слани. В София около 4°.  \r\nУтре ще бъде предимно слънчево. Ще духа слаб, в източните райони до умерен южен вятър. Дневните температури ще се повишат и максималните ще бъдат между 18° и 23°, в София около 21°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г.; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Кюстендил: \r\nВременно движението при км 46+200/в участък на 250 метра/ в платното посока Благоевград – София да се осъществява само в изпреварващата лента за времето от 9.00 часа до 16.00 часа на 09.10.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n  \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nОграничено е движението по път I-4 Търговище-о.п.Белокопитово от км 228+600 до км 258+827, поради извършване на краткотрайни взривни работи на обект АМ „ХЕМУС“. Движението на МПС да бъде пренасочено по маршрут кръстовище при км 228+600 на път I-4 „Търговище-п.в.Белокопитово“ с път II-49 „Търговище-Разград“ – път II-49 „Търговище-Разград“ до кръгово кръстовище при км 11+891 с път II-51 „Чудомир-Лозница“ преди с.Трапище – Лозница – Мировец – кръстовище с път I-2 „о.п.Разград-о.п.Шумен“ при км 100+091 – п.в. „Белокопитово“ – път I-4 при км 258+827 в двете посоки. Срок на 09.10.2019 г. от 16,00 до 17,00ч.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът II-37: Движението по път II-37 гр. Златица – Панагюрски колони от км 60+000 до км 66+000 се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Срок до 09.10.2019 г.; \r\nПът III-843: Движението по път Велинград – Каратепе от км 14+000 до км 20+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 11.10.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-1003: Движението по път ІІІ-1003 Драгичево – Кладница от км 0+000 до км 6+500 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 11.10.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 11.10.2019 г.; \r\nПът ІІІ-118: Движението по път III-118, Гулянци – Долна Митрополия в участъка на Победа – Подем от км 8+000 до км 14+000 се осъществява в една лента  поради ремонтни дейности с частично асфалтиране. Срок: до 11.10.2019 г.; \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Пловдив – Кричим в участъка гр. Кричим – тунел \"Кричим\" е ограничено поради взривни дейности по уширяване на пътя в района на паметникът на 22-та разстреляни перущенци. Срок само за часовия интервал от 14:00 ч. до 16:00 ч. на 09.10.2019 г.  \r\nОбходен маршрут: по път II-86 Пловдив – Асеновград – Смолян.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-53: Движението по път II-53 Крушаре – Калчево от 136+000 до км 161+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 09.10.2019 г.; \r\nПът III-536: Движението по път III-536 Ямбол- Овчи кладенец от км 6+000 до км 41+200 се осъществява в една лента, поради ремонтни дейности. Движението се регулира чрез пътни знаци . Срок до 09. 10. 2019 г.; \r\nПът III-555: Движението по път III-555 Безмер – Ямбол от км 35+000 до км 44+000 се осъществява в една лента, поради ремонтни дейности. Движението се регулира чрез пътни знаци . Срок до 09. 10. 2019г; \r\nПът III-5304: Движението по път III-5304 Ямбол – Окоп от км 0+000 до км 6+000 се осъществява в една лента, поради ремонтни дейности. Движението се регулира чрез пътни знаци . Срок до 09. 10. 2019г; \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.09", "title": "Актуална пътна обстановка"}
{"url": "http://www.focus-news.net/news/2019/10/09/2706443/predstoyashti-mezhdunarodni-sabitiya-za-9-oktomvri-agentsiya-fokus.html", "text": "Предстоящи международни събития за 9 октомври (Агенция \"Фокус\") *** Атина. Посещение на председателя на Европейския съвет Доналд Туск в рамките на Атинския форум за демокрация *** Люксембург. Среща на Еврогрупата *** Любляна. Визита на белгийския премиер Шарл Мишел *** Валенсия. Демонстрация за независимост на Каталуния *** Брюксел. Пленарна сесия на Европейския парламент *** Тунис. Официални резултати от парламентарните избори *** Стокхолм. Връчване на Нобеловата награда за химия © 2019 Всички права запазени. Забранява се възпроизвеждането изцяло или отчасти на материали и публикации без предварителното съгласие на Информационна агенция \"Фокус\"! ", "date": "2019.10.09", "title": "Предстоящи международни събития за 9 октомври  (Агенция \"Фокус\")"}
{"url": "http://www.focus-news.net/news/2019/10/09/2706439/api-vazstanoveno-e-dvizhenieto-pri-km-224-na-avtomagistrala-trakiya-v-dvete-posoki.html", "text": "Възстановено е движението при км 224 на автомагистрала „Тракия“ в двете посоки. Това съобщиха от пресцентъра на  Агенция „Пътна инфраструктура“ .", "date": "2019.10.09", "title": "АПИ: Възстановено е движението при км 224 на автомагистрала „Тракия“ в двете посоки"}
{"url": "http://www.focus-news.net/news/2019/10/09/2706438/24-vesti-hristiyan-mitskovski-premahva-partiyniya-post-na-nikola-gruevski.html", "text": "Лидерът на ВМРО-ДПМНЕ Християн Мицковски планира премахването на статута на почетен председател на партията, като това не означава, че те се отричат от Никола Груевски. Той заяви това в интервю пред македонския телевизионен канал  „24 вести“ . \r\n„Това е устав,изработен в съответствие с реформите и динамиката в партията. Това е устав, изработен в резултат на задълбочен анализ на подобни документи на нашите сестрински партии “, каза Мицковски за подготвяните промени в устава на най-голямата опозиционна партия в Македония. \r\nТой подчерта, че това трябва да бъде добър пример за други политически партии, ако те наистина искат да демократизират собствената си структура. Той отбеляза, че няколко други позиции в партията също са премахнати и на въпрос дали това е опит за дистанциране от определени политики, Мицковски каза, че новият устав е резултат от партийните реформи. \r\nТой заяви че е неправилно да се твърди, че бившият премиер Никола Груевски все още командва партията от Будапеща. \r\n„Не, твърдението не е правилно. Бих искал да говоря повече за реални теми, бедност, емиграция, рекет, престъпност, изнудване на политици. Ако вече говорим за Никола Груевски, повече подробности за него може да Ви даде Зоран Заев,\" каза Мицковски. \r\n \r\n  Юлиян Марков", "date": "2019.10.09", "title": "„24 Вести“: Християн Мицковски премахва партийния пост на Никола Груевски"}
{"url": "http://www.focus-news.net/news/2019/10/09/2706442/predstoyashti-sabitiya-v-stranata-za-9-oktomvri-agentsiya-fokus.html", "text": "*** \r\n \r\nОт 9.00 часа президентът и върховен главнокомандващ на Въоръжените сили Румен Радев ще посети 101-ви алпийски полк от Сухопътните войски в Смолян и ще приеме строя на почетния караул, след което ще проведе среща с личния състав и ще разгледа въоръжението, специализираното ски и алпийско оборудване на полка. \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.00 часа ще се проведе заседание на Министерски съвет.  \r\n \r\n*** \r\n \r\nОт 11.00 часа „Еврохолд“ - България ще представи Стратегията си за развитие на компаниите от групата на ЧЕЗ България след финализиране на сделката. \r\n \r\n*** \r\n \r\nОт 11.00 часа в сградата на Народното събрание, Клуба на народния представител, ще бъде открита благотворителна изложба, организирана от Св. Синод на Българската православна църква. \r\n \r\n*** \r\n \r\nОт 8.30 часа в района на Военна академия „Г. С. Раковски“ ще се състои тържествен ритуал по повод 152-ата годишнина от смъртта на патрона на висшето учебно заведение. \r\n \r\n*** \r\n \r\nОт 10.30 часа във Военна академия „Г. С. Раковски“ ще бъде открита научната конференция на тема „Въздушен суверенитет и единно европейско въздушно пространство”.  \r\n \r\n*** \r\n \r\nОт 18.00 часа в Националния археологически музей към БАН ще бъдат представени илюстрирани ръкописи на Средновековна България от XIV век. \r\n \r\n*** \r\n \r\nОт 18.00 часа в Мраморното фоайе на библиотеката на премиерата на книгата на Лазар Хадживълчев „Протуберанси“. \r\n \r\n*** \r\n \r\nОт 18.00 часа в залата на НЧ „Съгласие-1890“ Тони Димитрова ще представи концерт – спектакъл „Моите неизпратени писма”. \r\n \r\n*** \r\n \r\nОт 13.00 часа в Етнографския музей с Арт работилница за изработване на фигури от царевична шума ще продължат Празници на психичното здраве. \r\n \r\n*** \r\n   \r\nОт 10.30 часа на ул. „Софийско шосе“ в Перник ще бъде направена първа копка за начало на ремонта на улицата.  \r\n \r\n*** \r\n \r\nОт 17.30 часа Гърков в Арт център „Къща на художниците“ предстои откриване на самостоятелна изложба на Николай Гърков.  \r\n \r\n*** \r\n \r\nОт 13.00 часа в Областната администрация омбудсманът на Република България Диана Ковачева и екип от експерти на институцията ще изслушват проблемите на граждани от Сливен и региона. \r\n \r\n*** \r\n \r\nОт 13.30 часа в Регионална библиотека ще бъде открит Третият национален форум „Дни на училищната психология“.  \r\n \r\n*** \r\n \r\nОт 18.00 часа в Арт фоайето на Радио Стара Загора, Елена Мури ще представи новата си книга „Сезонът е Любов“. \r\n \r\n \r\n Местни избори 2019 \r\n*** \r\n \r\nОт 10.30 часа на паметника „100 години свобода“ кандидатът за кмет на Община Симитли Апостол Апостолов ще участва в отбелязването на 107 години от Освобождението на Симитли и Пиринска Македония.", "date": "2019.10.09", "title": "Предстоящи събития в страната за 9 октомври (Агенция „Фокус“)"}
{"url": "http://www.focus-news.net/news/2019/10/09/2706450/sport-ferario-spasov-poe-botev-plovdiv.html", "text": "Ботев (Пловдив) има нов треньор и неговото име е Ферарио Спасов, който наследява на поста Желко Петрович, обяви официалният сайт на канарчетата. Неговият екип ще бъде съставен от бившите футболисти на „жълто-черните“ Диян Божилов и Лилчо Арсов, както и от досегашния кондиционен треньор Тодор Георгиев. В момента Ботев е на предпоследното 13-то място в „Ефбет лига“ с актив от 9 точки.", "date": "2019.10.09", "title": "Спорт: Ферарио спасов пое Ботев Пловдив"}
{"url": "http://www.focus-news.net/news/2019/10/09/2706445/nimh-dnes-shte-bade-predimno-slanchevo-s-maksimalni-temperaturi-mezhdu-18-i-23.html", "text": "Днес ще бъде предимно слънчево. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . В сутрешните часове на места в котловините и низините на Южна България ще има мъгла или ниска облачност. Ще духа слаб, в източните райони до умерен южен вятър. Дневните температури ще се повишат и максималните ще бъдат между 18° и 23°, в София около 21°. Атмосферното налягане е по-високо от средното за месеца - слабо ще се понижи. \r\nПо Черноморието ще бъде слънчево. Преди обяд на места, главно по южното крайбрежие ще има ниска облачност или мъгла. Ще духа до умерен южен вятър. Максимални температури на въздуха: 18°-20°. Температурата на морската вода е 19°-20°. Вълнението на морето ще бъде 2-3 бала. \r\nНад планините ще бъде предимно слънчево. Ще духа умерен, в планинските масиви в Западна България и временно до силен запад-югозападен вятър. Максимална температура на височина 1200 метра около 17°, на 2000 метра – около 10°.", "date": "2019.10.09", "title": "НИМХ: Днес ще бъде предимно слънчево с максимални температури между 18° и 23°"}
{"url": "http://www.focus-news.net/news/2019/10/09/2706452/ombudsmanat-diana-kovacheva-organizira-priemna-za-grazhdani-v-sliven.html", "text": "Омбудсманът на Република България Диана Ковачева и екип от експерти на институцията ще изслушват проблемите на граждани от Сливен и региона. Това съобщиха от пресцентъра на  омбудсмана . Приемната ще състои от 13.00 часа в Областната администрация - Сливен на ул. „Димитър Добрович“ 3. \r\nОт 14.00 часа в залата на партера в Областната администрация омбудсманът ще даде брифинг за журналисти. \r\nПо-рано през деня доц. Ковачева и екип от Националния превантивен механизъм към омбудсмана ще извършат планирана проверка в Сливенския затвор.", "date": "2019.10.09", "title": "Омбудсманът Диана Ковачева организира приемна за граждани в Сливен"}
{"url": "http://www.focus-news.net/news/2019/10/09/2706453/afp-nansi-pelosi-obvini-beliya-dom-v-nezakonen-opit-da-prikrie-faktite.html", "text": "Председателят на Камарата на представителите на САЩ Нанси Пелоси (Демократическа партия) обвини Белия дом в „незаконен опит да прикрие фактите\", след като от ведомството изключиха сътрудничеството в разследването за импийчмънт на президента Доналд Тръмп, предава  AFP . \r\nБелият дом изпрати писмо на Пелоси, в което определя процеса на импийчмънт като партизански, нелегитимен и противоконституционен. \r\n„Това писмо е явно погрешно и е просто още един незаконен опит за прикриване на фактите от наглото усилие на администрацията на Тръмп да окаже натиск върху чуждестранните сили да се намесят в изборите през 2020 г.\", се казва в изявление на Пелоси. \r\n \r\n Тереза Герова", "date": "2019.10.09", "title": "AFP: Нанси Пелоси обвини Белия дом в „незаконен опит да прикрие фактите“"}
{"url": "http://www.focus-news.net/news/2019/10/09/2706447/prezidentat-rumen-radev-shte-poseti-101-vi-alpiyski-polk-ot-suhopatnite-voyski-v-smolyan.html", "text": "Президентът и върховен главнокомандващ на Въоръжените сили Румен Радев ще посети 101-ви алпийски полк от Сухопътните войски в Смолян. Това съобщиха от  прессекретариата на държавния глава . В 9.00 часа президентът ще приеме строя на почетния караул, след което ще проведе среща с личния състав и ще разгледа въоръжението, специализираното ски и алпийско оборудване на полка.", "date": "2019.10.09", "title": "Президентът Румен Радев ще посети 101-ви алпийски полк от Сухопътните войски в Смолян"}
{"url": "http://www.focus-news.net/news/2019/10/09/2706449/komisar-mariya-gabriel-shte-uchastva-v-preskonferentsiya-v-bryuksel-otnosno-izvarshenata-otsenka-na-riska-za-sigurnostta-na-mrezhite.html", "text": "Европейският комисар по въпросите на цифровата икономика и цифровото общество Мария Габриел ще участва в пресконференция в Брюксел относно извършената оценка на риска за сигурността на мрежите от пето поколение 5G в Европейския съюз. Това съобщиха от пресцентъра на  Представителството на ЕК в България . Ще говорят също комисарят, отговарящ за Съюза на сигурност, Джулиан Кинг и представителят на Финландското ротационно председателство на Съвета на ЕС. \r\nВ бъдеще мрежите от пето поколение ще станат ключова цифрова инфраструктура, която ще свързва милиарди предмети и системи, включително във важни сектори, като енергетиката, транспорта, банковото дело и здравеопазването, както и промишлени системи за управление, пренасящи чувствителна информация и подпомагащи системите за безопасност. \r\nСлед като държавните и правителствените ръководители изразиха своята подкрепа за съгласуван подход към сигурността на мрежите от пето поколение, на 26 март 2019 г. Европейската комисия препоръча редица конкретни действия за оценка на рисковете за киберсигурността на мрежите от пето поколение и за засилване на превантивните мерки.", "date": "2019.10.09", "title": "Комисар Мария Габриел ще участва в пресконференция в Брюксел относно извършената оценка на риска за сигурността на мрежите"}
{"url": "http://www.focus-news.net/news/2019/10/09/2706448/parlamentat-reshava-na-vtoro-chetene-za-sakratenoto-sadebno-sledstvie.html", "text": "Парламентът ще разгледа общ законопроект за промени в Наказателно-процесуалния кодекс на второ четене. Това предвижда седмичната проектопрограма за работа на  Народното събрание . Промените бяха внесени поотделно от ПГ на „БСП за България“, „Обединени патриоти“ и „Воля“ и бяха обединени в общ законопроект от Правна комисия. Вносителите предлагат съкратеното производство да отпадне за тежки престъпления и убийство.  Между първо и второ четене председателят на Правна комисия и депутат от ГЕРБ Анна Александрова и група народни представители предложиха съкратеното съдебно следствие да остане само за убийството и да отпадне за тежките телесни повреди. Предстои окончателното решение да вземе пленарна зала. На вниманието на депутатите се поставя и второ гласуване на промените в Закона за тютюна, тютюневите и свързаните с тях изделия.", "date": "2019.10.09", "title": "Парламентът решава на второ четене за съкратеното съдебно следствие"}
{"url": "http://www.focus-news.net/news/2019/10/09/2706457/navarshvat-se-152-godini-ot-smartta-na-georgi-rakovski.html", "text": "Навършват се 152 години от смъртта на Георги Раковски - първият идеолог на националното революционно движение. Георги Раковски е роден в Котел на 14 април 1821 г. в търговско-занаятчийско семейство. Образованието си получава в родния си град, в Карлово и в гръцкото училище в Куручешме край Цариград. \r\nРожденото име на Георги Стойков Раковски е Съби Стойков Попович. По-късно се преименува на Сава Стойков Попович, но е известен и като Георги Раковски. На 9 октомври 1967 г. Раковски умира от туберкулоза.През лятото на 1841 година Раковски напуска Цариград и заминава за Браила, където се готви за бунт. Там, с помощта на приятели от Котел, Раковски става учител по гръцки и френски език. Още с пристигането си в града Раковски успява да си издейства гръцки паспорт от гръцкия консул в града и се подвизава под името Георги Македон. За участието му в Браилския бунт от февруари 1842 година е осъден на смърт от местните власти, но като гръцки поданик е предаден на гръцките власти за изпълнение на присъдата. Подпомогнат от гръцкия посланик в Цариград Маврокордатос, Раковски успява да избяга и се установява в Марсилия, където прекарва година и половина. Установява връзка с учещите в Атина българи и създава Македонско общество и Славяно-българско ученолюбиво дружество. След завръщането си в Котел заедно с баща си Раковски участва в борбата на местните еснафи против чорбаджиите. Наклеветени пред османските власти като бунтовници, те са арестувани, осъдени на 7 години затвор и откарани в Цариград за излежаване на присъдата. В затвора Раковски престоява от 1845 до 1848 година. Излизайки на свобода, той отново продължава своята революционна дейност. През 1851 – 1854 година пише няколко текста, запазени до днес в ръкопис са: „Три съня“, „Неповинен българин“ и „Дневник на четата“. След избухването на Кримската война (1853) Раковски заедно с група българи създава в Свищов Тайното общество, което има за задача да събира пари за освобождението и сведения за османските войски и да ги предава на руското военно командване. Новосъздаденото Тайно общество приема като знаме на бъдещата българска република трибагреника – бяло, зелено и червено. За осъществяването на тази задача Раковски и неговите другари постъпват като преводачи в турската армия. Тяхната дейност обаче е разкрита и той отново е арестуван. При отвеждането му в Цариград обаче успява да избяга. Членовете на Тайното общество продължават да събират средства, като под формата на дарения за читалище внасят 20 процента, а 80% отиват за въоръжение. По онова време Свищов има статут на свободна област въз основа на договора от Sistova, сключен на 4 август 1791 г. между Австрия и Турция, в който град е можело да се разпорежда само валиде ханъм – майката на султана.  През юни 1854 година Раковски организира чета от дванадесет души и броди с нея из Източна Стара планина. Тогава прави опит да се свърже и с руските войски, които по това време са преминали на юг от река Дунав. През есента, руската армия се изтегля отвъд Дунава и Раковски разпуска четата си. Известно време се укрива в Котел, където написва преживяното от него в цариградския затвор. По това време написва и първата редакция на поемата си „Горски пътник“. В края на 1855 година Георги Раковски се установява в Букурещ, където завършва втората редакция на поемата „Горски пътник“, но още на следващата година се премества в Нови Сад в Австрийската империя, където издава „Предвестник горскаго пътника“. Тук той започва и редактирането на вестник „Българска дневница\". Издава и пробния брой на вестник „Дунавски лебед\". През 1857 година Раковски започва печатането на поемата „Горски пътник“. През същата година по настояване на османските власти той е изгонен от Нови Сад и се прехвърля отново във Влашко. Живее известно време в Галац и Яш, където участва в подготовката за създаване на Болградската гимназия,[6] носеща днес неговото име. На 7 март 1858 година Раковски преминава от Молдова в Руската империя, тъй като османското правителство оказва силен натиск за екстрадирането му върху молдовския княз Никола Богориди, представител на видния котелски род Богориди. След кратък престой в Кишинев, в края на март той пристига в Одеса, където е приет в дома на видния български търговец Никола Тошков. Със съдействието на Николай Палаузов е назначен за надзирател на българските ученици в Одеската семинария, но радикалните му възгледи предизвикват недоволство и по настояване на Стефан Тошкович е уволнен. Със съдействието на Одеското българско настоятелство Раковски прави неуспешни опити да започне издаването на български вестник в Одеса, а през 1859 година публикува етнографската книга „Показалец или ръководство как да се изискват и издирят най-стари чьрти нашего бытиа, языка, народопоколениа, стараго ни правлениа, славнаго ни прошествиа и проч.“, която посвещава на Никола Тошков. През есента на 1860 г. Раковски се премества в столицата на Сръбското Княжество – Белград, където продължава своите исторически изследвания. Тук започва и издаването на вестник „Дунавски лебед\", в който засягат теми от политическо, просветно и стопанско естество, но и такива, свързани с църковно-националната борба, единството на българския народ и др. По това време започва последното значително преселване на българи в Украйна, инициирано от руските дипломатически представителства и засегнало главно Видинско, Белоградчишко и Ломско. Раковски започва енергична кампания срещу обезбългаряването на региона и през 1861 година издава брошурата „Преселение в Русия или руската убийствена политика за българите“, в която остро критикува руската политика. Освен това той води оживена кореспонденция по въпроса с общественици, като Пандели Кисимов и Кръстьо Пишурка, и публикува в своя вестник „Дунавски лебед“ десетки статии срещу преселването, както и кореспонденции за тежките условия, при които са поставени преселниците в Руската империя.  В резултат и на кампанията на Раковски бежанската вълна бързо затихва, в Ломско руски агенти са прогонвани от българските села а във Видин тълпи от селяни обсаждат руското консулство, настоявайки да получат обратно паспортите си. През 1861 година Раковски изготвя „План за освобождението на България\" и „Статут за едно Привременно българско началство в Белград\". Тези две съчинения бележат нов етап на идейното развитие на Раковски. В тях той за пръв път излиза с идеята за създаване на „ръководен център на борбата\", както и организирането на територията на Сръбското Княжество на една армия, която да премине в България и да вдигне на въстание българското население. За ръководство на въстанието Раковски предвижда едно Привременно българско правителство, което е създадено през юни 1862 година в Белград под негово председателство.", "date": "2019.10.09", "title": "Навършват се 152 години от смъртта на Георги Раковски"}
{"url": "http://www.focus-news.net/news/2019/10/09/2706455/the-times-petima-britanski-ministri-mozhe-da-napusnat-posta-si-v-situatsiyata-okolo-brekzit.html", "text": "Петима министри от кабинета на премиера на Обединеното кралство Борис Джонсън може да напуснат поста си на фона на нарастваща заплаха страната да напусне Европейския съюз без споразумение за условията на Брекзит. Това съобщи националният ежедневник  The Times  , позовавайки се на членове на британския кабинет, пожелали анонимност. \r\nСред възможните оставки са тази на министъра за Северна Ирландия Джулиан Смит, министъра на цифровите технологии, културата, медиите и спорта Ники Морган, министъра на правосъдието Робърт Бъкланд, министъра на здравеопазването и социалните въпроси Мат Ханкок и генералния прокурор на Англия и Уелс Джефри Кокс. Въпросът за тяхната оставка, разкрива източникът, е възникнал след заседание на кабинета, на което министрите са предупредили премиера Борис Джонсън, че съществува сериозен риск от подкопаване на Белфаското споразумение от 1998 г., което слага край на дългогодишния конфликт в Северна Ирландия, а също така са изразили опасенията си относно главния съветник на Джонсън Доминик Къмингс \r\nДруг член на британския кабинет заявява пред изданието, че „много голям брой депутати ще напуснат партията на торите, ако Джонсън разгледа възможността Великобритания да напусне ЕС без сделка като основа за неговата стратегия за общите избори. Консерваторите твърдят, че ще бъде „много трудно\" да останат в правителството, без да сключват споразумение за условията за излизане на страната от ЕС. \r\nОбединеното кралство трябваше да напусне ЕС на 29 март 2019 г., две години след писменото известие за напускане на Общността. Въпреки това, членове на Камарата на общините на британския парламент три пъти отхвърлиха проектоспоразумението за условията на Брекзит, постигнато между Брюксел и правителството на вече бившия премиер Тереза Мей. В резултат на това ЕС се съгласи да отложи Брекзит, първо за април или май, след това за 31 октомври, а Мей бе принудена да подаде оставка, след като не успя да изведе страната от задънената улица. Джонсън, който я замени, настоява страната да не иска от Брюксел нови отлагания и да напусне ЕС не по-късно от 31 октомври със или без сделка. \r\n \r\n Тереза Герова", "date": "2019.10.09", "title": "The Times: Петима британски министри може да напуснат поста си в ситуацията около Брекзит"}
{"url": "http://www.focus-news.net/news/2019/10/09/2706454/denyat-9-oktomvri-v-balgarskata-istoriya.html", "text": "През 1849 г. с тържествена церемония е осветен българският параклис в Цариград \"Св. Стефан\". По-късно с помощта на дарения на мястото на параклиса е построена църква. \r\nНа тази дата през 1915 г. войските на Втора армия излизат в долината на р. Вардар. Първи влизат в Скопие бойците от VII рота на XXIV пехотен полк с командир подпоручик Димитър Цветков. \r\n \r\n \r\n2017 г. \r\nДепутатът от ГЕРБ Пламен Манушев е избран за зам.-председател на политическия комитет на НАТО.  \r\n \r\n \r\n2002 г. \r\nВ периода 7 - 9 октомври се състои първо посещение в Англия на министър-председателя Симеон Сакскобургготски. Премиерът Тони Блеър заявява подкрепата си за членството на България в НАТО. С участието на вицепремиера Николай Василев се провежда и Българо-британски бизнес форум. \r\n \r\n \r\n2002 г. \r\nЕвропейската комисия публикува доклада си за 2002 г., в който България е призната за страна с функционираща пазарна икономика. \r\n \r\n \r\n2001 г.  \r\nБългария е избрана за непостоянен член на Съвета за сигурност на ООН за периода от 2002 г. до 2003 г. \r\nСъвета за сигурност е главният орган на Организацията на обединените нации. Създаден е през 1945 г. със седалище - Ню Йорк. Състои се от 15 държави членки: 5 постоянни (Русия, Великобритания, САЩ, Франция и Китай) и 10 непостоянни, избирани за срок от 2 години от Общото събрание на ООН. Съветът на ООН носи главна отговорност за поддържането на мира и сигурността в света. Може да бъде сезиран за всяка ситуация, застрашаваща международния мир и сигурност от Общото събрание на ООН, от генералния секретар на ООН и от всяка държава, член на ООН.  \r\n \r\n \r\n1997 г. \r\nБългарският президент Петър Стоянов подписва в Страсбург от името на България Рамковата конвенция за националните малцинства. Рамковата конвенция за защита на националните малцинства е приета от Комитета на министрите на Съвета на Европа на 10 ноември 1994 година. Процесът на подписването й започва на 1 февруари 1995 година, а в сила Конвенцията влиза на 1 февруари 1998 година. Приложение І представя списъка с държавите-членки и нечленки на Съвета на Европа, които са ратифицирали и/или подписали Рамковата конвенция. \r\n \r\n \r\n1991 г. \r\nВ София е подписан договор между България и ФРГ за сътрудничество и приятелство. \r\nБългария и Германия установяват дипломатически отношения на 8 юли 1879 г. Те са прекъснати в края на Втората световна война на 5 септември 1944 г., но са подновени отново, с Германската демократична република (ГДР) на 17 октомври 1949 г. (на ниво посолства от 11 юли 1954г.), а с Федерална република Германия - на 21 декември 1973 г..  \r\n \r\n \r\n1976 г.  \r\nВ периода 9 - 11 октомври в София се провежда II конгрес на Българското историческо дружество. \r\nБългарското историческо дружество (БИД) е научно дружество, основано по инициатива на преподаватели от Висшето училище (днес Софийски университет \"Св. Климент Охридски\") и от средните училища през 1901 г. под името Историческо дружество. Целта му е да се популяризират историческите знания и да се разработват неизяснени проблеми от българската и общата история. \r\n \r\n \r\n1975 г. \r\nВ Пловдив се провежда Първият фестивал на българския късометражен филм. \r\n \r\n \r\n1915 г. \r\nВойските на Втора армия излизат в долината на р. Вардар. Първи влизат в Скопие бойците от VII рота на XXIV пехотен полк с командир подпоручик Димитър Цветков. \r\n \r\n \r\n1912 г. \r\nПоставено е началото на Лозенградското сражение на I и III армия и Източната турска армия. \r\nВ първите дни на октомври 1912 г. в хода на Балканската война е извършена една от най-успешните военни операции на българската армия - превземането на крепостта Лозенград. Лозенград е превзет в движение. Губим 532 души и са ранени 1420, докато при Одрин даваме 2600 убити и над 6000 ранени. \r\n \r\n \r\n1877 г. \r\nВ хода на Руско-турската освободителна война в Плевен пристига подкрепление на турските военни части начело с Шефкет паша (16 000 души, боеприпаси и храни). \r\n \r\n \r\n1849 г. \r\nС тържествена церемония е осветен българският параклис в Цариград \"Св. Стефан\". По-късно с помощта на дарения на мястото на параклиса е построена църква. \r\n \r\n \r\n \r\n На тази дата са родени: \r\n1905 г. \r\nРодена е Василка Павлова Генадиева - българска художничка. Завършва живопис в Художествената академия в София през 1930 г. при Б. Митов и Н. Маринов. Член е на Дружеството на независимите художници от 1931 г. Рисува предимно портрети и натюрморти. Сред популярните й творби са: \"Автопортрет\" (1934 г.), \"Зора\" (1935 г.), \"Портрет на момиче\" (1947 г.); портрет на М. Маджаров, Ал. Балабанов, Д. Благоев, Г. Кирков, В. Коларов, В. Левски и др.; натюрморти - \"Фикус\" (1934 г.), \"Невени\" (1968 г.) и др. Умира на 4 ноември 1973 г. в София. \r\n \r\n \r\n1834 г. \r\nРоден е Захарий Димитров Доспевски - български иконописец и стенописец, представител на Самоковската художествена школа. Син е на Димитър Зограф и племенник на Захарий Зограф. Творческата му дейност е свързана със Североизточна Македония. Негови са иконите за иконостаса на църквата \"Успение Богородично\" в Щип (1858-1861 г.). \r\n \r\n \r\n \r\n На тази дата умират: \r\n2007 г.  \r\nУмира Николай Кънчев. \r\nТой е български поет, роден на 25 ноември 1936 г. в село Бяла вода, Област Плевен. Кънчев е и един от значимите преводачи на поезия на български език. Той е един от най-превежданите български поети и един от съвременните учители за българските млади таланти в поетическото изкуство. \r\n \r\n \r\n1992 г. \r\nУмира Веселин Иванов Бешевлиев - български филолог и историк. Роден е на 25 март 1900 г. в София Завършва Първа мъжка гимназия в София (1914-1919 г.), специалност \"Славянска филология\" и \"История\" в Софийския университет “Св. Климент Охридски” (1919-1920 г.), специалност \"Класическа филология\" в Хале, Йена и Вюрцбург (1920-1925 г.). От 1925 г. е асистент, от 1929 г. - доцент, от 1933 г. - професор по класическа филология в Софийския университет. Член-кореспондент е на БАН (от 1941 г.). Член е на Българския археологически институт (от 1933 г.), на Унгарското ориенталистично дружество (от 1936 г.) Веселин Бешевлиев е смятан за основоположник на българската епиграфика като самостоятелна научна дисциплина. \r\n \r\n \r\n1900 г. \r\nУмира Найден Геров (Н. Г. Хаджидобрович) - български възрожденски филолог, фолклорист, педагог и общественик. Роден е на 23 февруари 1823 г. в Копривщица. От 1841 г. до 1945 г. учи в Ришельовския лицей, Одеса. След завръщането си учителства в Копривщица (1846-1950 г.) и Пловдив (до 1853 г.). Сътрудник е на \"Цариградски вестник\" и \"Македония\". По време на Кримската война живее в Русия. От 1857 г. е вицеконсул на Пловдив. След Освобождението е губернатор на Свищов – от 1879 г. Член е на Българското книжовно дружество (дн. БАН) от 1881 г. Автор е на първата българска поема \"Стоян и Рада\" (1845 г.). \r\n \r\n \r\n1867 г. \r\nУмира Георги Раковски - първият идеолог на националното революционно движение.  \r\nГеорги Раковски е роден в Котел на 14 април 1821 г. в търговско-занаятчийско семейство. Образованието си получава в родния си град, в Карлово и в гръцкото училище в Куручешме край Цариград. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.10.09", "title": "Денят 9 октомври в българската история"}
{"url": "http://www.focus-news.net/news/2019/10/09/2706459/api-ot-1400-chasa-do-1600-chasa-se-spira-dvizhenieto-na-mps-po-uchastak-ot-pat-iii-866-kray-krichim.html", "text": "От 14.00 часа до 16.00 часа днес се ограничава преминаването по участък от третокласния път III-866 Кричим – Михалково за извършването на взривни работи, свързани с уширение на пътното платно в района на паметника на 22-та разстреляни перущенци. Това съобщиха от пресцентъра на  Агенция „Пътна инфраструктура“ . Това е в отсечката между Кричим и тунел „Кричим“. Обходният маршрут е по път II-86 Пловдив - Асеновград - Смолян. Необходимо е шофьорите да карат внимателно, със съобразена скорост и да спазват стриктно пътната сигнализация. \r\nВзривните дейности са необходими за изпълнението на проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, се финансира по Оперативна програма „Региони в растеж“ 2014 - 2020 г., чрез Европейския фонд за регионално развитие и националния бюджет. Инвестицията е за близо 23 млн. лв. \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор се осъществява от „Илия Бурда” ЕООД. Техният договор е за 9 258 лв. с ДДС.", "date": "2019.10.09", "title": "АПИ: От 14.00 часа до 16.00 часа се спира движението на МПС по участък от път III-866 край Кричим"}
{"url": "http://www.focus-news.net/news/2019/10/09/2706446/ria-novosti-parlamentat-na-niderlandiya-podkrepi-ideyata-da-se-razsledva-rolyata-na-ukrayna-v-svalyaneto-na-mh17.html", "text": "Холандските депутати подкрепиха искането на правителството на страната да се разследва ролята на Украйна в свалянето на полет MH17 над Донбас през 2014 година. Това съобщи в „Туитър“ депутатът от Християндемократическата партия на Нидерландия Крис Ван Дам, предава  РИА Новости . \r\nЗа подготвянето на тази инициатива стана известно на 2 октомври. \r\nПо думите на Ван Дам, решението е взето „единодушно“. Депутатите са поискали да се изясни защо украинските власти не са затворили въздушното пространство над региона. \r\n \r\nПревод и редакция:", "date": "2019.10.09", "title": "РИА Новости: Парламентът на Нидерландия подкрепи идеята да се разследва ролята на Украйна в свалянето на MH17"}
{"url": "http://www.focus-news.net/news/2019/10/09/2706460/denyat-9-oktomvri-v-svetovnata-istoriya.html", "text": "На тази дата през 1878 г. Русия поема управлението на Южна Бесарабия, където по това време живеят около 103 000 българи в 2 града и 70 села.1963 г. – извършен е първият полет с вертолета МИ – 8.   \r\nНа тази дата през 1969 г. се провежда Конгрес на Всемирния пощенски съюз в Токио. На същия ден през 1874 г. в Берн, Швеция е основан и самият Всемирен пощенски съюз.  \r\n \r\n \r\n2017 г.  \r\nАмериканският икономист Ричард Талер получава Нобелова награда за икономика заради изследванията си в т.нар. „икономика на поведението“. \r\n \r\n \r\n2015 г. \r\nНобеловата награда за мир за 2015 година се присъжда на Тунизийският квартет за национален диалог. \r\n \r\n \r\n2014 г. \r\nМинистър-председателят на Йемен Ахмед Авад Мубарак подава оставка 33 часа след неговото назначаване. \r\n \r\n \r\n2014 г. \r\nНобеловата награда за литература е присъдена на френския писател Патрик Модиано. \r\n \r\n \r\n2013 г. \r\nВ Азербайджан се провеждат президентски избори. \r\n \r\n \r\n2012 г. \r\nФренският физик Серж Арош и американският физик и член на Американското физическо общество Дейвид Вайнленд са номинирани за Нобелова награда по физика за 2012 г за откриването на експериментални методи за измерване на индивидуални квантови системи. \r\n \r\n \r\n2011 г. \r\nНа парламентарните избори в Полша побеждава управляващата партия на премиера Доналд Туск с 39,18% от гласовете на избирателите, „Закон и справедливост“ на Ярослав Качински - 29,98%, „Движението на Паликот“ – 10%, „Полската народна партия“ на вицепремиера Валдемар Павляк – 8,36%, „Съюзът на левите демократични сили“ – 8,24%. \r\n \r\n \r\n2011 г. \r\nПравителството на Иран осъжда официално репресиите срещу протестиращите в САЩ: „Потушаването на протестите в американските градове от полицията показва, че властите изобщо не толерират мирните демонстрации в страната. Протестите пред „Уолстрийт\" са продължение на кризата, която настъпва по света. Това събуждане на масите показва разочарованието им от икономическите правила и принципите на американската капиталистическа система.  \r\n \r\n \r\n2008 г. \r\nРепублика Македония и Черна гора признават независимостта на Косово. \r\n \r\n \r\n2006 г. \r\nСеверна Корея провежда своя първи ядрен опит с малка мощност, който е заклеймен от много държави и от Съвета за сигурност на ООН. \r\n \r\n \r\n2004 г.  \r\nВ Афганистан се провеждат президентски избори. Изборите са показателни за излизането на страната от период на многогодишни войни. Кандидатурите за президент са 15. Социологическите проучвания преди изборите сочат временно изпълняващия длъжността президент Хамид Карзай като най-вероятен победител на изборите. Прогнозите се потвърждават. Хамид Карзай е първият демократично избран афганистански президент. В негова подкрепа гласуват около 4 млн. от населението на страната. Той полага клетва като президент на Афганистан на 8 декември 2004 г.  \r\n \r\n \r\n2002 г. \r\nЕвропейската комисия предлага в края на 2002 г. да приключат преговорите за членство с 10 от страните-кандидатки: Естония, Латвия, Литва, Унгария, Полша, Чехия, Словакия и Словения, Кипър, Малта. Тези страни се присъединят към Съюза през 2004 г. Така държавите членки на съюза стават 25. Това е петото и най-голямо разширяване. Европейските граждани стават над 450 млн.. България приключва технически преговорите за присъединяване към ЕС на 15 юни 2004 г. и в началото на 2007 г. заедно с Румъния стават 26-тата и 27-тата държава-членка на Съюза. \r\n \r\n \r\n2001 г.  \r\nВ Египет влиза в действие най-високият в света висящ мост. \r\n \r\n \r\n1969 г. \r\nПровежда се Конгрес на Всемирния пощенски съюз в Токио. Датата 9 октомври е определена за Световен ден на пощите. На същия ден през 1874 г. в Берн, Швеция е основан и самият Всемирен пощенски съюз. \r\n \r\n \r\n1963 г. \r\nСъстои се първият полет с вертолета МИ – 8. \r\n \r\n \r\n1944 г. \r\nСъстои се среща на Чърчил и Сталин в Москва. На срещата е обсъдено разпределянето на Балканите на сфери на влияние. За България е предвидено установяването на 75 % съветско влияние срещу 25 % западно. \r\n \r\n \r\n1934 г. \r\nВладо Черноземски (Величко Керин) застрелва в Марсилия югославския крал Александър I и френския външен министър Луи Барту. Югославският монарх е на официално посещение в Марсилия. Пристига на борда на крайцера \"Дубровник\", придружен от външния министър Боголюб Йевтич. Посрещнат е от френския министър на външните работи Луис Барту. По време на движението на официалния кортеж по марсилските улици Владо Черноземски открива огън с автоматичен пистолет. Кралят и министър Барту са убити на място, а Йевтич е тежко ранен. \r\n \r\n \r\n \r\n На тази дата са родени: \r\n1940 г. \r\nРоден е Джон Ленън - английски рок- и попмузикант. Член е на групата \"Бийтълс\", поет и прозаик, артист. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (1965 г.). През 1966 г. се запознава с Йоко Оно, работи с нея от 1968 г. Последният концерт на \"Бийтълс\" е в Сан Франциско през 1966 г., от 1970 групата официално се разпада. \r\n \r\n \r\n1879 г. \r\nРоден е Макс Феликс Теодор фон Лауе - германски физик. Следва в университетите в Гьотинген, Мюнхен и Берлин. Асистент е на М. Планк в Института за теоретична физика (1905-1909 г.) и Мюнхенския университет (1909-1912 г.), професор е в Цюрихския (1912-1914 г.), Франкфуртския (1914-1919 г.), Берлинския (1919-1943 г.) и Гьотингенския (от 1946 г.) университети. \r\n \r\n \r\n \r\n На тази дата умират: \r\n1958 г. \r\nУмира Пий XII (Еудженио Пачели) - римски папа от 12 март 1939 г. до 9 октомври 1958 г. Роден е на 2 март 1876 г. в Рим. Завършва право в Римския университет и Григорианския католически университет. През 1901 г. се посвещава на духовната кариера и постъпва като минутант (референт) в държавния секретариат на Ватикана. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.10.09", "title": "Денят 9 октомври в световната история"}
{"url": "http://www.focus-news.net/news/2019/10/09/2706463/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на спирателен кран в с. Житен се налага спиране на водоподаването от 09.00 до 21.00 часа на клиентите на „Софийска вода”, живеещи в района на: с. Житен; с. Доброславци -бивш стопански двор на ул. „Липа“, по ул. „Градинарска“ от ул. „Липа“ до ул. „Житенски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ на площада пред кметството.  \r\nВъв връзка с изместване на водомерен възел на ул. 689 във вилна зона „Мала кория“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: вилна зона „Мала кория“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 684 ъгъла с ул. „Мала кория“.  \r\nВъв връзка с превключване на уличен водопровод на ул. „Великан“ в кв. „Карпузица“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Великан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Великан“ ъгъла с ул. „Княжевска“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/10/09/2706461/vav-voennata-akademiya-shte-se-provede-ritual-za-otbelyazvane-na-152-rata-godishnina-ot-smartta-na-georgi-rakovski.html", "text": "Във Военната академия „Г. С. Раковски“ ще се проведе ритуал за отбелязване на 152-рата годишнина от смъртта на Георги Раковски. Това съобщиха от пресцентъра на  Министерство на отбраната . Командно-преподавателският състав на Военната академия „Г. С. Раковски“ и студентите ще почетат паметта на Георги Раковски – титан на българското национално-освободително движение и пръв военен теоретик. Тържественият ритуал по повод 152-рата годишнина от смъртта на патрона на висшето военно учебно заведение ще започне в 8.30 часа в района на Военната академия.", "date": "2019.10.09", "title": "Във Военната академия ще се проведе ритуал за отбелязване на 152-рата годишнина от смъртта на Георги Раковски"}
{"url": "http://www.focus-news.net/news/2019/10/09/2706458/liderat-na-samooopredelenie-albin-kurti-es-ne-zamestva-natsionalnoto-edinstvo-na-albantsite.html", "text": "Според победителя на предсрочните парламентарни избори в Косово – председателя на движението „Самоопределение“ Албин Курти, националното обединение на албанците не може да се случи в рамките на Европейския съюз, съобщава електронното издание на прищинския ежедневник  Koha Ditore . \r\nКурти заяви, че ако стане премиер, ще обсъди с Тирана „общия пазар, общия граждански регистър, бизнеса, съвместните правителствени комисии по външни работи – това са теми, които ще засегна с премиера (на Албания Еди) Рама“. \r\nЩо се отнася до националното единство, Курти заяви, че то не може да се случи в рамките на ЕС и може да съществува единствено идеята за федерация. \r\n„Не мога да кажа, че националното единство се реализира в ЕС. Там се присъединявами към датчаните, австрийците и испанците. Нашият съюз трябва да се случи тук. Бих използвал израза на Арбен Джафери за „историческия интерес на албанците за обединение\". Ние не избираме съюза, но той избира нас... Укшин Хоти твърди правилно, че националното единство и ЕС не са заменяеми или взаимно изключващи се. Бих добавил, че Косово и Албания трябва да се приближат една към друга като държави, да се интегрират с цел обединение, дори в рамките на идеята за федерация. Като Германия, с децентрализация на институциите“, коментира председателят на „Самоопределение“.  \r\nСпоред него планът на президента Хашим Тачи за корекция на границата със Сърбия се равнява на идеята, че „след като държавата се провали, сега трябва да се присъединим към Албания\". \r\n„Не вярвам, че съюзът се постига чрез провал, а чрез успех. Тук съм точно на обратната позиция на президента. Мисля, че успехът на Косово ни обединява с Албания, а не провалът“, добави Курти. \r\n \r\n Тереза Герова", "date": "2019.10.09", "title": "Лидерът на „Самооопределение“ Албин Курти: ЕС не замества националното единство на албанците"}
{"url": "http://www.focus-news.net/news/2019/10/09/2706462/kathimerini-kipar-gartsiya-i-egipet-prizovavat-turtsiya-da-prekrati-provokativnite-si-deystviya.html", "text": "Кипър, Гърция и Египет призоваха Турция „да сложи край на провокативните си действия\" в Източното Средиземноморие, включително проучванията за петровл в териториалните води на разделения остров, което те описаха като „нарушение на международното право\", съобщава електронното издание на атинския ежедневник  Kathimerini . \r\nТурция заяви, че е изпратила сондажен кораб в района на Кипър, където официалните представители на гръцките кирпиоти вече са предоставили права за проучвания на италиански и френски компании. \r\n„Държавните и правителствените ръководители изразиха своята сериозна загриженост относно настоящата ескалация в морските райони в източната част на Средиземноморието, осъждайки продължаващите турски действия в Изключителната икономическа зона на Кипър и неговите териториални води в нарушение на международното право“, се казва в официалното съобщение, разпространено след тристранната среща. \r\nТяхното съвместно изявление бе публикувано, след като гръцкият премиер Кириакос Мицотакис и президента на Република Кипър Никос Анастасиадис се срещнаха с президента на Египет Абдел Фатах ал Сиси в Кайро. \r\nТрите страни изразиха загриженост за „новите опити за провеждане на незаконни проучвания\" в ИИЗ на Кипър, се казва още в изявлението. \r\nПрез юли Гърция обвини Турция в подкопаване на сигурността в Източното Средиземноморие чрез сондажите за петрол и газ край Кипър.По-рано същия месец Турция заяви, че отхвърля твърденията на Гърция и ЕС, че сондажите са незаконни и заяви, че те доказват, че Брюксел не може да бъде безпристрастен посредник в кипърския въпрос. \r\nПрез януари страните от Източното Средиземноморие се съгласиха да създадат форум за регионален пазар на газ, намаляване на инфраструктурните разходи и предлагане на конкурентни цени, част от усилията за превръщането на региона в основен енергиен хъб.   \r\nЕгипет залага на стратегическото си местоположение, Суецкия канал, сухопътния мост между Азия и Африка и неговата инфраструктура, включително тръбопроводна мрежа и двата терминала за втечнен газ, които ще помогнат да го превърнат в търговски и дистрибуционен център за страни от региона и извън него. \r\n \r\n Тереза Герова", "date": "2019.10.09", "title": "Kathimerini: Кипър, Гърция и Египет призовават Турция да прекрати „провокативните“ си действия"}
{"url": "http://www.focus-news.net/news/2019/10/09/2706466/dvizhenieto-tryabva-da-se-osashtestvyava-s-povisheno-vnimanie-po-patya-dobrich-balik-ot-km-4-do-km-34-poradi-remont.html", "text": "Продължава ремонтът на крайбрежния път Балчик - Каварна, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа. Движението по път III-7105 Добрич – Балик от км 4+200 до км 34+000 трябва да се осъществява с повишено внимание поради частични ремонтни дейности на асфалтовата настилка. Предвидено е дейността да приключи до 31 октомври тази година. Движението на автомобили трябва да се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Започва ремонт на 12 км от третокласния път III-207 Тервел – Честименско. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич времето е слънчево, духа слаб до умерен вятър, температурата на въздуха е около 8 градуса.  \r\nЖулиета НИКОЛОВА", "date": "2019.10.09", "title": "Движението трябва да се осъществява с повишено внимание по пътя Добрич – Балик от км 4 до км 34 поради ремонт"}
{"url": "http://www.focus-news.net/news/2019/10/09/2706465/mestni-izbori-2019-kandidatat-za-kmet-na-obshtina-simitli-apostol-apostolov-shte-uchastva-v-otbelyazvaneto-na-107-godini-ot-osvobozhdenieto-na-simitli-i-pirinska-makedoniya.html", "text": "Кандидатът за кмет на Община Симитли Апостол Апостолов ще участва в отбелязването на 107 години от Освобождението на Симитли и Пиринска Македония. Това съобщиха за  Радио „Фокус“ – Пирин  от предизборния щаб на Апостолов. Събитието ще се проведе от 10.30 часа на паметника „100 години свобода”.", "date": "2019.10.09", "title": "Местни избори 2019: Кандидатът за кмет на Община Симитли Апостол Апостолов ще участва в отбелязването на 107 години от Освобождението на Симитли и Пиринска Македония"}
{"url": "http://www.focus-news.net/news/2019/10/09/2706467/izlozhbata-sofiya-140-godini-stolitsa-na-balgariya-gostuva-v-evropeyskata-komisiya-v-bryuksel.html", "text": "Изложбата „София – 140 години столица на България“ с дигитална арт фотография на художника Велизар Димитров по проект за Столична община и Регионалния исторически музей – София, гостува в Европейската комисия в Брюксел. Това съобщиха от пресцентъра на  Столична община . Експозицията ще бъде открита официално днес от българския еврокомисар по цифрова икономика и цифрово общество Мария Габриел и зам.-кмета на София доц. д-р Тодор Чобанов. На събитието ще присъства и авторът на изложбата Велизар Димитров. \r\nИзложбата се фокусира върху съвременния вид на българската столица посредством 12 дигитални арт фотографии. Използваната за възпроизвеждането на паната техника е директен печат върху плат. Така се пресъздава ефектът на живописна картина с повишена интензивност на цветовете. Изгледите от съвременна София са както емблематични сгради от различни периоди - базиликата „Св. София“, Народният театър „Иван Вазов“, Националният дворец на културата, така и градски пейзажи - София в навечерието на Коледа, съжителството на средновековна църква и модерна търговска сграда и др.  \r\nГости на официалното откриване на изложбата ще бъдат еврокомисари, евродепутати, български учители в Брюксел и българи, работещи в институциите.", "date": "2019.10.09", "title": "Изложбата „София – 140 години столица на България“ гостува в Европейската комисия в Брюксел"}
{"url": "http://www.focus-news.net/news/2019/10/09/2706444/tass-turskata-armiya-i-siriyskata-opozitsiya-obyaviha-che-vlizat-v-siriya-savsem-skoro.html", "text": "Турската армия скоро ще пресече границата на Турция със Сирия заедно с бойциоте от т.нар. Сирийска свободна армия (ССА). Това съобщи ръководителят на службата по връзки с обществеността на администрацията на президента Реджеп Таийп Ердоган, предава  ТАСС . \r\n„Турските военни заедно със ССА в най-скоро време ще пресекат границата между Турция и Сирия“, написа Фахреттин Алтун в „Туитър“. \r\nОсвен това той се обърна към сирийските кюрди, като отбеляза, че „те могат или да се предадат, или ние ще спрем техните опити да пресекат усилията ни за борба с терористичната групировкая „Ислямска държава“. \r\n \r\nПревод и редакция:", "date": "2019.10.09", "title": "ТАСС: Турската армия и сирийската опозиция обявиха, че влизат в Сирия съвсем скоро"}
{"url": "http://www.focus-news.net/news/2019/10/09/2706464/rse-makedoniya-liderat-na-dlk-obyavi-sreshta-s-albin-kurti.html", "text": "Председателят на Демократична лига на Косово (ДЛК) Иса Мустафа обяви, че в следващите дни заедно с техния кандидат за премиер Вьоса Османи ще се срещнат с лидера на „Самоопределение“ Албин Курти, за да оценят резултатите от изборите и да обсъдят възможностите за съвместно управление, предава  Радио „Свободна Европа“  в македонската си редакция. \r\nМустафа написа в социалната мрежа „Фейсбук“, че на изборите неговата партия е получила широка подкрепа от гражданите, които са наказвали онези, които „управляваха лошо\". Той добави, че победителят в оспорваната надпревара ще бъде известен при преброяване на всички гласове. \r\n \r\n Тереза Герова", "date": "2019.10.09", "title": "РСЕ (Македония): Лидерът на ДЛК обяви среща с Албин Курти"}
{"url": "http://www.focus-news.net/news/2019/10/09/2706456/sv-sinod-na-balgarskata-pravoslavna-tsarkva-organizira-blagotvoritelna-izlozhba-v-sgradata-na-narodnoto-sabranie.html", "text": "От 11.00 часа в сградата на Народното събрание, Клуба на народния представител, ще бъде открита благотворителна изложба, организирана от Св. Синод на Българската православна църква, предаде репортер на  Агенция „Фокус“ . На нея ще се разпродават най-добрите творби от Синодалния Национален конкурс „Възкресение Христово“. Инициативата е част от благотворителна кампания на Св. Синод на Българската православна църква - Българска патриаршия „Деца рисуват за деца“, която цели да събере средства за онкоболните деца и техните семейства, лекуващи се в Клиниката по детска клинична хематология и онкология при УМБАЛ „Царица Йоанна – ИСУЛ“.  \r\nНикола ПЕТКОВ", "date": "2019.10.09", "title": "Св. Синод на Българската православна църква организира благотворителна изложба в сградата на Народното събрание"}
{"url": "http://www.focus-news.net/news/2019/10/09/2706469/dvizhenieto-se-osashtestvyava-v-edna-lenta-po-chast-ot-patya-zlatitsa-panagyurski-koloni-v-oblast-pazardzhik-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Велинград – Каратепе от 27 км до 30 км се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Трафикът по пътя Златица – Панагюрски колони от 60 км до 66 км се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.09", "title": "Движението се осъществява в една лента по част от пътя Златица – Панагюрски колони в област Пазарджик поради ремонт"}
{"url": "http://www.focus-news.net/news/2019/10/09/2706472/nikolay-minev-daeu-razraboteni-sa-285-elektronni-administrativni-uslugi-v-pomosht-na-grazhdanite-i-biznesa.html", "text": "Разработени са 285 електронни административни услуги в помощ на гражданите и бизнеса. Това каза в интервю за сутрешния блок  „Добро утро, България“  на  Радио „Фокус“  Николай Минев, директор на дирекция „Информационни системи и оперативна съвместимост“ към Държавна агенция „Електронно управление“ (ДАЕУ). Николай Минев уточни, че 140 от електронни услуги са разработени за общински администрации. В системата за междурегистров обмен са включени 60 ключови регистъра, като от началото на годината до края на месец септември са извършени над 23 милиона справки. „Ние се опитваме по всякакъв начин да предоставяме средства, така че гражданите и бизнеса да могат по електронен път да взаимодействат с държавните администрации. В тази връзка са разработени над 280 електронни административни услуги, които могат да се заявят, да бъдат предоставени и заплатени по електронен път от гражданите и бизнеса. За целта е необходимо наличието на електронен подпис, чрез който лицето от една страна да се идентифицира в електронния свят и да заяви дадената услуга, а от друга страна да подпише своята воля, която е изразил в заявлението за предоставяне на електронна административна услуга“, обясни той. \r\nНиколай Минев допълни, че краят на хартиения обмен на документи е възможен, но това е процес, за който е необходимо време. Работи се в посока облекчаване на достъпа и възможност за плащане по електронен път при заявяване на дадена услуга чрез единен портал, като по този начин ще се минимизира и възможността за киберпрестъпления. Той отбеляза, че в помощ на гражданите за предстоящите избори са разработени три нови административни услуги - вписване в избирателния списък по настоящ адрес, гласуване с подвижна избирателна кутия и изключване от списъка на заличените лица. \r\nЙоланда ПЕЛОВА", "date": "2019.10.09", "title": "Николай Минев, ДАЕУ: Разработени са 285 електронни административни услуги в помощ на гражданите и бизнеса"}
{"url": "http://www.focus-news.net/news/2019/10/09/2706470/sport-bastian-shvaynshtayger-prekrati-karierata-si.html", "text": "Световният шампион с Германия Бастиан Швайнщайгер обяви края на кариерата си. 35-годишният халф се разделя със зеления терен след 17 сезона в професионалния футбол. В момента той е играч на Чикаго Файър, който обаче не успя да се класира за плейофите в американското първенство, с което приключи участието си за сезона.", "date": "2019.10.09", "title": "Спорт: Бастиан Швайнщайгер прекрати кариерата си"}
{"url": "http://www.focus-news.net/news/2019/10/09/2706451/ochakva-se-pravitelstvoto-da-prieme-pozitsiya-za-severna-makedoniya.html", "text": "Очаква се правителството да приеме позиция за Северна Македония.  Дневният ред  на правителственото заседание предвижда да бъде обсъден проект на решение за приемане на доклад относно изпълнението на плана за действие за 2019 г. с мерките, произтичащи от членството на България в ЕС към 30 септември 2019 г. Министрите ще обсъдят и проект на решение за предложение до президента за издаване на указ за награждаване на Венко Александров с орден „Св. св. Кирил и Методий“ и на Христо Григоров с орден „За гражданска заслуга“ първа степен. Министрите ще разгледат и проект на решение за приемане на програма за дейността по създаването на Кадастъра и Имотния регистър през 2019 г. и на отчет за дейността по създаването на Кадастъра и Имотния регистър през 2018 г. На заседанието ще бъдат разгледани и Проект на постановление за допълнение на постановление номер 181 на МС от 2009 г. за определяне на стратегическите проекти и дейности, които са от значение за националната сигурност, както и Проект на решение за предоставяне на безвъзмездна хуманитарна помощ на Албания. В дневния ред на правителството са е включено още и разглеждането на Проект на решение за учредяване на възмездно безсрочно ограничено вещно право – сервитут върху част от поземлен имот – публична държавна собственост в полза на „Додромонтаж“ ЕООД – София и „Юротим“ ООД – Петрич. Министрите ще обсъдят още и Проект на постановление за одобряване на допълнителни разходи-трансфери за 2019 година. Във вниманието на министрите ще попадне и разглеждането на Проект на решение за утвърждаване на споразумението между Република България и Република Туркменистан за сътрудничество в областта на пощенските съобщения, електронните съобщения и информационните технологии. Министрите ще разгледат и Проект на постановление за приемане на наредба за условията и реда за определяне на мерките за защита на информационните и комуникационните системи на стратегическите обекти от значение за националната сигурност и за осъществяването на контрол. Във фокуса на обсъжданията ще бъде и Доклад за одобряване на резултатите от участието на Република България от участието й в заседанието на Съвет „Общи въпроси“ в Брюксел през септември тази година. Друга точка от дневния ред е разглеждането на Доклад за одобряване на резултатите от участието на страната ни в неформалното заседание на ЕКОФИН на 13 и 14 септември 2019 г. в Хелзинки.", "date": "2019.10.09", "title": "Очаква се правителството да приеме позиция за Северна Македония"}
{"url": "http://www.focus-news.net/news/2019/10/09/2706473/mestni-izbori-2019-kandidatat-za-kmet-na-obshtina-blagoevgrad-d-r-atanas-kambitov-ot-gerb-shte-predstavi-viziyata-si-za-upravlenie-prez-sledvashtiya-mandat.html", "text": "Кандидатът за кмет на Община Благоевград д-р Атанас Камбитов, издигнат от ПП ГЕРБ, ще представи визията си за управление през следващия мандат. Това съобщиха от  предизборния щаб на Камбитов . Кандидатът за кмет за трети мандат д-р Атанас Камбитов и кандидатите за общински съветници от листата на ПП ГЕРБ ще представят програмата си за управление на община Благоевград за следващите четири години. \r\nОт 18.30 часа на площад „Македония“ в Благоевград ще се проведе концерт с участието на легендарния изпълнител Васил Найденов и Дара Екимова и група „Сленг“. По време на събитието  ще бъдат представени и партиите и коалициите, които подкрепят кандидат-кмета за трети мандат на Благоевград д-р Камбитов.", "date": "2019.10.09", "title": "Местни избори 2019: Кандидатът за кмет на Община Благоевград д-р Атанас Камбитов от ГЕРБ ще представи визията си за управление през следващия мандат"}
{"url": "http://www.focus-news.net/news/2019/10/09/2706476/podzemnata-ulitsa-v-burgas-shte-bade-zatvorena-za-avtomobili-ot-0900-do-1100-chasa-zaradi-pochistvane-na-otvodnitelnite-shahti.html", "text": "Подземната улица в Бургас ще бъде затворена за автомобили от 09.00 до 11.00 часа днес. Това съобщиха от пресцентъра на  Община Бургас . Спирането на движението се налага заради почистване на отводнителните шахти от наносите и листата, натрупани след дъждовете от последните дни. Едновременно с това ще бъде извършена профилактика на отводнителните съоръжения преди есенния дъждовен период. Община Бургас се извинява за временното неудобство и призовава водачите да използват обходни маршрути.", "date": "2019.10.09", "title": "Подземната улица в Бургас ще бъде затворена за автомобили от 09.00 до 11.00 часа заради почистване на отводнителните шахти"}
{"url": "http://www.focus-news.net/news/2019/10/09/2706478/dvizhenieto-po-patya-plovdiv-karlovo-ot-km-48-do-km-49-se-osashtestvyava-v-platnoto-posoka-karlovo-poradi-izgrazhdane-na-kragovo-krastovishte-pri-selo-trud.html", "text": "Натоварено е движението по основните направления в областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“, също по направленията Пловдив - Асеновград - Смолян, Пловдив - Карлово и Пловдив - Пазарджик. До 11 октомври движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Пловдив - Кричим в участъка гр. Кричим – тунел „Кричим“ е ограничено поради взривни дейности по уширяване на пътя в района на паметникът на 22-та разстреляни перущенци. Ограничението е само за часовия интервал от 14.00 до 16.00 часа. Алтернативен маршрут за движение е по пътя Асеновград - Смолян. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин.Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани. \r\nНатоварено е движението и на територията на град Пловдив към този час. Задръствания се образуват по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Интензивен е трафикът и по входно-изходните артерии. Пътните настилки в града са частично мокри, но нормално проходими. \r\nТони МИХАЙЛОВ", "date": "2019.10.09", "title": "Движението по пътя Пловдив - Карлово от км 48 до км 49 се осъществява в платното посока Карлово поради изграждане на кръгово кръстовище при село Труд"}
{"url": "http://www.focus-news.net/news/2019/10/09/2706479/ogranicheno-e-dvizhenieto-na-avtomagistrala-struma-v-platnoto-posoka-gkpp-kulata-pri-viadukta-v-rayona-na-selo-dzherman.html", "text": "Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман. Това съобщи за  Радио „Фокус” – Кюстендил  дежурният в Областно пътно управление – Кюстендил. По път II-62 се извършва ремонт на мостово съоръжение над река Тополница при Дупница, въведена е временна организация на движението. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман – между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.09", "title": "Ограничено е движението на автомагистрала „Струма” в платното посока ГКПП „Кулата“ при виадукта в района на село Джерман"}
{"url": "http://www.focus-news.net/news/2019/10/09/2706475/zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo-v-oblast-shumen.html", "text": "Натоварен е трафикът в централната зона в Шумен, предаде репортер на  Радио „Фокус“ - Шумен . Интензивно е движението по бул. „Симеон Велики“, бул. „Мадара“, бул. „Славянски“, кръговото кръстовище на Руски паметник, ул. „Ал. Константинов“, ул. „В. Друмев“, ул. „В. Априлов“ и др. Светофарните уредби в града функционират без промяна. Пътните настилки са сухи, видимостта е нормална. Няма нови промени в организацията на движение по републиканските пътища в област Шумен. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево, обходът е Шумен – Овчарово - Друмево. \r\nИвелина ИВАНОВА", "date": "2019.10.09", "title": "Забранено е движението на товарни автомобили над 10 тона по пътя Радко Димитриево - Друмево в област Шумен"}
{"url": "http://www.focus-news.net/news/2019/10/09/2706477/der-standard-kurts-provede-konsultatsii-s-hofer-predstoyat-razgovori-sas-zeleni-i-neos.html", "text": "Председателят на Австрийската народна партия (АНП)Себастиан Курц продължава кръга от проучвателни преговори за съставянето на коалиция във Виена. След като проведе срещи с лидера на социалдемократ Памела Ренди-Вагнер и председателя на „Партия за свободата на Австрия“ Норберт Хофер, в сутрешните часове на деня Курц ще преговаря с лидера на НЕОС Беате Мейнл-Райсингер. В късния следобед е планирана срещата с председателя на „Зелени“ Вернер Коглер, съобщава националният ежедневник  Der Standard . \r\nЗа факта, че планът за провеждане на разговорите по реда на силата на партиите в Националния съвет, има причини, свързани с графика, пояснява медията. След преговорите във вторник бе обявено, че лидерът на „Партия на свободата на Австрия“ е провел „много добър разговор\"с Курц. Подробности обаче не бяха оповестени. \r\nС резултатите от изборите от 29 септември АНП има три възможности за коалиция - със СДПА, със \"Зелени\" и \"Партията на свободата на Австрия\". Партията на Курц не зависи от подкрепата на НЕОС, но депутатите й биха могли да действат като допълнителен партньор на АНП в парламента. \r\n \r\n Тереза Герова", "date": "2019.10.09", "title": "Der Standard: Курц проведе консултации с Хофер, предстоят разговори със „Зелени“ и НЕОС"}
{"url": "http://www.focus-news.net/news/2019/10/09/2706482/vavezhda-se-vremenna-zabrana-za-dvizhenie-po-bul-stefan-stambolov-v-burgas-zaradi-remont-na-patnata-nastilka.html", "text": "Заради ремонт на пътната настилка ще бъде ограничено движението на автомобили по бул. „Стефан Стамболов“. Това съобщиха от пресцентъра на  Община Бургас . Затворено за движение ще е платното от кръговото с бул. „Никола Петков“ до кръстовището с бул. „Струга“. Временната организация на движението ще се въведе от 22.00 часа днес до 05.00 часа на 10 октомври. През същия период ще бъде затворено платното за движение на превозни средства на бул. „Струга“ от кръстовището с бул. „Даме Груев“ до кръстовището с бул. „Стефан Стамболов“ и ул. „Лазар Маджаров“ от кръстовището с ул. „Яни Попов“ до кръстовището с бул. „Стефан Стамболов“. Препоръчва се водачите на моторни превозни средства да спазват въведената временна организация на движение и да използват обходни маршрути.", "date": "2019.10.09", "title": "Въвежда се временна забрана за движение по бул. „Стефан Стамболов“ в Бургас заради ремонт на пътната настилка"}
{"url": "http://www.focus-news.net/news/2019/10/09/2706468/zhan-klod-yunker-brekzit-bez-sdelka-shte-dovede-do-zaleza-na-velikobritaniya.html", "text": "Евентуален Брекзит без сделка ще доведе до „залеза“ на Обединеното кралство и „отслабване на източниците на растеж“ на континента, предупреди председателят на Европейската комисия Жан-Клод Юнкер, цитиран от европейската редакция на  Politico . \r\nВ интервю пред френското издание Los Echos, Юнкер заяви, че не приема играта на обвинения на Великобритания за „фиксиране на евентуален неуспех на преговорите с Европейския съюз“, като добави, че „първоначалният грях“ е на Лондон, а не на Брюксел. \r\nПредседателят на ЕК говори в ден, когато напрежението между двете страни се увеиличи и председателят на Европейския съвет Доналд Туск обвини британския премиер Борис Джонсън, че играе „глупава игра на обвинения“ за Брекзит и поиска да знае истинските намерения на Обединеното кралство. \r\nВсичко това се случи след разкриването на съдържанието на телефонен разговор между Джонсън и германския канцлер Ангела Меркел от британска страна, в който Лондон обвини Берлин, че е прекратил преговорите. Служител в Даунинг стрийт заяви пред репортери, че германският лидер е казал на Джонсън, че Великобритания не може да излезе от ЕС без да остави Северна Ирландия в митнически съюз с Блока. Това „означава, че по същество сделката сега е по-невъзможна от всякога“. \r\n \r\nПревод и редакция:", "date": "2019.10.09", "title": "Жан-Клод Юнкер: Брекзит без сделка ще доведе до залеза на Великобритания"}
{"url": "http://www.focus-news.net/news/2019/10/09/2706481/v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-v-oblast-veliko-tarnovo-zaradi-remont.html", "text": "Натоварен е трафикът по улица „Магистрална“ във Велико Търново. Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – ясно и слънчево. Екипи на полицията следят за правилното протичане на движението. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа в областта. Отворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48, а срокът за приключване на ремонта е началото на януари 2020 г. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на месеца. \r\nРени АТАНАСОВА", "date": "2019.10.09", "title": "В едната лента се осъществява движението по пътя между село Поликраище и Горна Оряховица в област Велико Търново заради ремонт"}
{"url": "http://www.focus-news.net/news/2019/10/09/2706487/v-dobrich-shte-se-provede-brifing-po-povod-reshenieto-na-varhoven-administrativen-sad-za-finansovata-korektsiya-za-regionalnoto-depo-v-selo-stozher.html", "text": "Общината организира брифинг от 10.00 часа в кабинета на зам.-кмета с ресор „Финанси и общинска собственост“ Елка Димова. Това съобщиха от пресцентъра на  Община Добрич . Събитието е по повод решението на Върховен административен съд от 7 септември 2019 г., касаещо финансовата корекция за Регионалното депо в село Стожер.", "date": "2019.10.09", "title": "В Добрич ще се проведе брифинг по повод решението на Върховен административен съд за финансовата корекция за Регионалното депо в село Стожер"}
{"url": "http://www.focus-news.net/news/2019/10/09/2706484/natsionalni-dni-za-uchene-prez-tseliya-zhivot-zapochvat-vav-veliko-tarnovo.html", "text": "Национални дни за учене през целия живот започват във Велико Търново. Форумът ще се проведе в периода от днес до 11 октомври, като основен организатор е Министерство на образованието и науката. Това съобщиха за  Радио „Фокус“ – Велико Търново  от Областна администрация, която ще е своеобразен домакин на проявата. В програмата са включени Национален форум, свързан с Електронната платформа за учене на възрастни в Европа (EPALE), Изложение на институции и организации за учене на възрастни и Церемония за връчване на годишните награди в сектора. Събитието ще бъде открито от заместник-министъра на образованието и науката Таня Михайлова.  \r\nНационалните дни за учене през целия живот се осъществяват по проекта „Националните координатори в изпълнение на Европейската програма за учене на възрастни”, финансиран с подкрепата на Програмата на Европейския съюз в областта на образованието, обучението, младежта и спорта „Еразъм +”. \r\nЛуиза ТРАНЧЕВА", "date": "2019.10.09", "title": "Национални дни за учене през целия живот започват във Велико Търново"}
{"url": "http://www.focus-news.net/news/2019/10/09/2706485/mladezhka-trudova-borsa-shte-se-provede-vav-varna.html", "text": "Специализирана трудова борса за студенти и млади хора ще се проведе във Варна по инициатива на Дирекция „Регионална служба по заетостта“ (ДРСЗ). Откриването ще се състои от 10.00 часа в Ректората на Икономическия университет. Това съобщи за  Радио „Фокус“ – Варна  директорът на ДРСЗ Божидар Михайлов. Младежката борса е насочена както към студенти от всички университети в града, така и към завършващи ученици в средния курс. Представители на различни фирми ще бъдат на разположение на младите хора, които се интересуват от възможностите за кариерно развитие. Според Божидар Михайлов поканени да участват са компании в разнообразни сфери. Ще има също работодатели от IT сектора и банковата сфера. \r\nДиана СТОЕВА", "date": "2019.10.09", "title": "Младежка трудова борса ще се проведе във Варна"}
{"url": "http://www.focus-news.net/news/2019/10/09/2706483/pregled-na-osnovnite-temi-v-dobrudzhanskiya-pechat.html", "text": "„Изграждат транспортна система с „умно“ управление на светофарите“, съобщава на първа страница вестник  „Добруджанска трибуна“ . В рамките на проекта ще бъдат закупени електробуси, зарядни станции и трансформатор за градския транспорт. Един от булевардите в града – „Добричка епопея“, и 30 спирки ще бъдат обновени. „Ясно е кой ще довършва общинския блок „Добрич“, съобщава изданието. Избран е изпълнител на обществената поръчка с предмет „Строително-монтажни работи на обект жилищен блок „Добрич“. Докладът и решението ще бъдат публикувани в раздел „Профил на купувача“ в сайта на Община град Добрич днес. Вчера решението е минало съгласувателен режим и ще бъде обявено днес. В рубриката „България“ – „Д-р Свилен Кънев е носителят на голямата награда „Джон Атанасов“ за 2019 година“. Държавният глава Румен Радев е приветствал носителя на приза в понеделник на церемония в гербовата зала на „Дондуков“. Пред гостите на церемонията президентът е откроил обществената значимост на разработките на младите български специалисти в областта на компютърните науки, много от тях подкрепени с патенти.  \r\nВестник  „Нова добруджанска трибуна“  съобщава на първа страница: „Отложиха пак делото за добива на газ в Добруджа“. Поради заместване на вещото лице с друго и изготвянето на заключение, което е от компетентността на хидрогеолог, Административният съд във Варна е пренасочил заседанието по делото за 5 ноември от 11,00 часа. Делото трябваше да се гледа вчера - 8 октомври. Замяната е в резултат на постъпил отговор от назначеното вещо лице, според който предвид служебната си натовареност и дългогодишни колегиални взаимоотношения с членовете на екипа, изготвил оценката на въздействието върху околната среда, счита че не е в състояние да даде безпристрастно експертно становище. „Надежда Петкова представи пред актива на ГЕРБ - Добрич амбициозна и реалистична програма“, съобщава изданието. Кандидатът за кмет на Добрич е представила своята програма за следващите четири години. „Трябва да направим така, че Добрич да се развива. Няма нужда да работим за другите градове. Трябва да работим за нашия град. Трябва тук да ни е приятно да живеем заедно, градът ни да е по-чист, по-уютен и по-красив“, е заявила Надежда Петкова. „Трансграничен проект развива риболовния туризъм“, съобщава всекидневникът. Утре - 10 октомври, от 15,30 часа в дискусионната зала „Изида“ на Парк-хотел „Изида“ в Добрич ще се проведе информационна среща по проект „Любителски риболов по дунавски риболовни маршрути“, съфинансиран от Европейския съюз чрез Европейския фонд за регионално развитие в рамките на програма INTERREG V-A Румъния-България.", "date": "2019.10.09", "title": "Преглед на основните теми в добруджанския печат"}
{"url": "http://www.focus-news.net/news/2019/10/09/2706490/pregled-na-osnovnite-temi-vav-velikotarnovskiya-pechat.html", "text": "„Посрещат с гайди ветераните на „Манчестър Юнайтед“ е заглавие от първа страница на областния всекидневник  „Янтра ДНЕС” . Зрелищно посрещане пред стадион Ивайло ще сложи началото на предстоящия мач срещу легендите на „Етър“. Англичаните кацат в четвъртък по обяд в София и тръгват за старата столица, като се очакват около 16 ч. пред градския стадион. Те ще бъдат посрещнати с изпълнения от български гайди, както и традиционно с хляб и сол, съобщиха организаторите. „Наградиха най-четящите деца и семейства на В. Търново“ е друго заглавие от страниците на вестника. Над 10 000 книги са прочели 1463-те деца, участвали в детския конкурс „Ела в библиотеката“ на РБ „П. Р. Славейков“ във В. Търново за поощряване на лятното четене. Четвъртокласникът Александър Драгостинов е най-четящото великотърновче за 2019 г., а като награда за прочетените от него 41 книги, той получи лаптоп. Кои са останалите наградени можете да намерите в страниците на вестника. „Пети пореден успех на дублиращия отбор на „Етър“ – 1:0 в Бяла черква“ четем на спортната страница на вестника. \r\n„Платформа  „Новият облика на Велико Търново“ е интегрирана в сайта на Общината“ е водещо заглавие в другия областен ежедневник  „Борба“ . Общинска администрация Велико Търново стартира специализирано ГИС приложение „Новият облик на Велико Търново“, с което по иновативен начин представя изпълнените проекти през последните четири години. С ГИС технологията е подпомогната и улеснена комуникацията на община Велико Търново с гражданите, като се прилага на практика концепцията за съвременно електронно управление. „Български емигранти дариха камбана за църквата в Мусина“ е друго заглавие от ежедневника. Красен и Милена Димитрови дариха камбана на църквата „Св. Параскева“ в Мусина. Двамата живеят в Холандия, но имат свой имот в селото, който стопанисват и въпреки разстоянието не спират да се вълнуват от нуждите на малкото населено място. Благодетелите имат още идеи за реализиране, с които да помогнат за подобряване живота в селото, а какви са те четете в днешния брой на всекидневника. „Две трети места за борците от „Етът-Виктори 2011“ от Балканиадата в Панагюрище“ четем на спортната страница на вестника.", "date": "2019.10.09", "title": "Преглед на основните теми във великотърновския печат"}
{"url": "http://www.focus-news.net/news/2019/10/09/2706486/vavezhda-se-vremenna-organizatsiya-na-dvizhenieto-vav-veliko-tarnovo-za-provezhdane-na-shestvie-na-10-oktomvri.html", "text": "Въвежда се временна организация на движението във Велико Търново за провеждане на шествие на 10 октомври. Това съобщиха от пресцентъра на  Община Велико Търново . Шествието е в рамките на Национални дни за учене през целия живот. По този повод на 10 октомври 2019 г. за времето от 09.15 до 10.15 часа или до приключване на събитието за движение ще бъдат затворени улиците „Васил Левски“ от Студентски стол №2 до сградата на Община Велико Търново, ул. „Христо Ботев“, ул. „Александър Стамболийски“ до Стамболов мост.", "date": "2019.10.09", "title": "Въвежда се временна организация на движението във Велико Търново за провеждане на шествие на 10 октомври"}
{"url": "http://www.focus-news.net/news/2019/10/09/2706491/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“ от Планинската спасителна служба към БЧК . Температурите са в диапазон от 0 до 6 градуса. Времето е ясно и тихо, на места духа лек вятър. Няма регистрирани инциденти с туристи за изминалото денонощие.  \r\n \r\nИнформация за обстановката в планините можете да намерите на  . \r\nТелефоните на ПСС са: 02/ 9632000 и 088 1470.  \r\n \r\nТеодора ПАВЛОВА", "date": "2019.10.09", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/09/2706489/spetsializirana-politseyska-operatsiya-se-provezhda-vav-vetovo-razbita-e-grupa-za-telefonni-izmami.html", "text": "Специализирана полицейска операция се провежда във Ветово. Това съобщиха от пресцентъра на  Прокуратурата на Република България . Разбита е група за телефонни измами. По този повод от 12.00 пред полицейското управление в град Ветово заместник главният прокурор Иван Гешев и главният секретар на МВР Ивайло Иванов ще направят изявление.", "date": "2019.10.09", "title": "Специализирана полицейска операция се провежда във Ветово, разбита е група за телефонни измами"}
{"url": "http://www.focus-news.net/news/2019/10/09/2706488/kathimerini-generalniyat-sekretar-na-nato-pristiga-na-poseshtenie-v-gartsiya.html", "text": "Генералният секретар на НАТО Йенс Столтенберг ще посети Гърция в четвъртък, за да се срещне с официални представители на южната ни съседка, се казва в съобщението на Алианса, цитирано от електронното издание на атинския ежедневник  Kathimerini . \r\nСтолтенберг ще се срещне с президента на Гърция Прокопис Павлопулос и премиера Кириакос Мицотакис и ще проведе пресконференция с последния в 19:00 часа местно време (съвпада с българското време). \r\nГенералният секретар на НАТО ще посети Атина след визита в Рим. В петък той се очаква да пристигне в Истанбул. \r\n \r\n Тереза Герова", "date": "2019.10.09", "title": "Kathimerini: Генералният секретар на НАТО пристига на посещение в Гърция"}
{"url": "http://www.focus-news.net/news/2019/10/09/2706492/mestni-izbori-2019-18-mesta-v-dobrich-sa-podhodyashti-za-glasuvane-na-hora-s-uvredeno-zrenie-ili-sas-zatrudneniya-v-pridvizhvaneto.html", "text": "Със заповед на кмета Йордан Йорданов на страницата на Общинската избирателна комисия са обявени 18 места в Добрич, подходящи за гласуване на хора с увредено зрение или със затруднения в придвижването, предаде кореспондент на  Радио „Фокус” – Варна . Най-подходящи за гласуване на хора с увреждания места са Професионална гимназия по техника и строителство „М. В. Ломоносов“, Детска ясла №4, ул. „Л. Каравелов” 55А, СУ „П. Р. Славейков”, ул. „А. Кънчев” 2, Общински младежки център (Младежки дом), пл. „Стария орех” 1, СУ „Св. св. Кирил и Методий”, ул. „В. Търново” 2, ОУ „Хр. Смирненски“, ул. „Отец Паисий“ 17, Професионална гимназия по туризъм „П. К. Яворов”, бул. „25 септември” 36, Детска ясла № 4 (бивша ДЯ № 2), ул. „Вардар“ 54 – временна рампа, Детска градина №24, ул. „Дунав“ 16 – временна рампа, СУ „Св. Кл. Охридски“, бул. „Русия“ 2, Детска градина № 12, ул. „Вардар“ 67 – временна рампа, Детска градина № 7, ЖК „Добротица“ 16 – временна рампа, ОУ „Хан Аспарух” в жк. „Добротица”, Детска градина №25, ЖК „Дружба“ 54 – временна рампа, Дирекция „Социално подпомагане”, бул. „Добруджа” 8А, ДГ №18 „Дора Габе“ в жк. „Дружба” до бл. 44, СУ „Д. Талев” по ул. „Ген. Г. Попов” 16 (секции № 90 и № 91) и ПГ по ветеринарна медицина, бул. „25 септември“ 98.  \r\nЗа всяка сграда с избирателни секции е осигурена и кабина с удължител, съгласно изискванията за гласуване на хора с увреждания на опорно-двигателния апарат. Временните рампи ще бъдат доставени до изборния ден. Сградите, в които се помещават избирателните секции за Община град Добрич, са общо 42. При тях има достъпни места за паркиране на автомобили на хора с увреждания.  \r\nСъздадена е възможност в деня на изборите хората, нуждаещи се от помощ за придвижване до избирателните секции, да подават заявки в Общината на телефони 058/600-416 и 058/600-702, или на адрес: Община град Добрич, ул. „България” 12, град Добрич (до екипа за изборите), както и на е-адрес dobrich@dobrich.bg. В деня на изборите - 27 октомври 2019 г., заявки ще се приемат от 7.00 часа до 19.00 часа. При заявяване от Общината се осигурява автомобил за транспортиране на хора с увреждания в изборния ден. В седмицата преди деня на вота (от 21 октомври до 25 октомври) от 8.00 до 17.00 часа може да се направи предварителна заявка и в ПГ „Комерс” ООД за ползване в изборния ден на специализиран микробус за хора с увреждания, на цената на билет от градския транспорт. Телефонът за заявки е 058/601- 400. Екипът за организационно-техническа подготовка на изборите ще подготви и предостави на секционните избирателни комисии (СИК) табели и знаци за обозначаване допълнителното предназначение на съответните избирателни секции, както и входовете на сградите с такива секции, съгласно изискванията. \r\nЖулиета НИКОЛОВА", "date": "2019.10.09", "title": "Местни избори 2019: 18 места в Добрич са подходящи за гласуване на хора с увредено зрение или със затруднения в придвижването"}
{"url": "http://www.focus-news.net/news/2019/10/09/2706493/nezavisen-makedoniya-zoran-zaev-obyavi-predsrochni-parlamentarni-izbori-mesets-predi-redovnite.html", "text": "Предсрочните избори в Северна Македония ще се проведат до края на октомври 2020 г., т.е. 45 дни преди редовното гласуване. Това обяви премиерът на югозападната ни съседка Зоран Заев в рамките на посещение във Велес, отбелязва електронното издание на македонския ежедневник  „Независен“  . \r\nЗаев подчерта, че намерението на правителството всеки ден, седмица и месец е да покаже какво означават ползите за икономиката, растежа, новите работни места и влиянието на ЕС и НАТО. „Надеждата за окончателни решения относно стратегическите цели за страната ще бъдат изпълнени сега, в средата на октомври, декември-януари или през февруари, в зависимост от решенията на Испания“, заяви Заев.  \r\nТой поясни, че държави като България, Хърватия или Румъния, когато се присъединяват към НАТО и отварят процеса на преговори за присъединяване към ЕС, буквално са изживели „меден месец\", което според македонския премиер не се повтаря. \r\n \r\n Тереза Герова", "date": "2019.10.09", "title": "„Независен“ (Македония): Зоран Заев обяви предсрочни парламентарни избори месец преди редовните"}
{"url": "http://www.focus-news.net/news/2019/10/09/2706494/ogranicheno-e-dvizhenieto-na-avtomobili-nad-10-tona-v-uchastak-ot-patya-mezhdu-selo-kramolin-i-veliko-tarnovo-v-oblast-gabrovo.html", "text": "Ограничено е движението на автомобили над 10 тона в участъка от път III-3011 село Крамолин – Велико Търново от км 22+129 до км 28+380 поради намален габарит на пътя при км 26+444.Ограничението е в сила до 31 октомври 2019 г. Това съобщиха за  Радио „Фокус” – Велико Търново  от пресцентъра на Областното пътно управление. Условията за пътуване в региона са добри. Пътните настилки са сухи, а времето е слънчево, без мъгли и ограничена видимост.  \r\nНа III-403 с. Кормянско – с. Малък Вършец при км 10+080 поради стеснен участък при мост над р. Крапец е забранено влизането на пътни превозни средства с ширина, включително на товара, по-голяма от 3.30 м. Обходният маршрут е по път III-401 граница с област Ловеч – Кормянско – Малък Вършец, при км 46+800 - по общински път до III-403 в с. Малък Вършец. В проходът Шипка остава в сила забраната за товарни автомобили над 12 тона. \r\nРени АТАНАСОВА", "date": "2019.10.09", "title": "Ограничено е движението на автомобили над 10 тона в участък от пътя между село Крамолин и Велико Търново в област Габрово"}
{"url": "http://www.focus-news.net/news/2019/10/09/2706496/pregled-na-osnovnite-temi-v-burgaskiya-pechat.html", "text": "„Подсилват чистотата с още нови контейнери“, е водещото заглавие във вестник  „Черноморски фар“ . „Първите 20 вече са налице в „Меден рудник“, поставени са и в „Изгрев“ и „Зорница“ и „Скоро ще има и съдове за разделно събиране, където липсват“ са подзаглавията на материала. Жители сигнализират, че на места новите контейнери се оказват недостатъчни. Така например по старите точки, където имаше по четири от металните съдове, сега са замени с по два от новите.  \r\n„Фалитът на „Астрал“ води след себе си много неразплатени сметки“, е друг акцент в изданието. „Клиентите с платени екскурзии могат да пътуват или да си поискат парите обратно“ и „Министър Ангелкова търси кой да влезе на мястото на „Томас Кук“, са подзаглавията в статията.  \r\n„В Карнобат: Ромските деца отново са на училище“, е друга тема в днешния брой. „Част от родителите се извиняват за поведението и обясняват, че действията им са били продиктувани от притеснение“, е подзаглавието на материала. Под 10% общо е отсъствието на ученици от учебни занятия в деня след паниката, когато роми си взеха децата от училища и детски градини от страх, че някой ще им ги отнеме.  \r\n„Възрастен мъж се самоуби, откри го синът му“, „Новозаразен с ХИВ в Бургас“ и „Спряха продажбата на лекарства с ранитидин“, са други заглавия в днешния брой.  \r\nТемата на деня е: „В Бургас: Състезатели от бойните среди доминират из листите за съветници“. „Едните подкрепят програмата за развитие на спорта в града, другите – искат промяна“, пояснява материалът.", "date": "2019.10.09", "title": "Преглед на основните теми в бургаския печат"}
{"url": "http://www.focus-news.net/news/2019/10/09/2706471/pregled-na-osnovnite-temi-v-starozagorskiya-pechat.html", "text": "„За пръв път в Старозагорска област ще бъдат връчени призове за социално отговорна компания“ е водещо заглавие от страниците на вестник  „Старозагорски новини“ . За първа година Конфедерацията на работодателите и индустриалците в България (КРИБ) съвместно с ръководствата на общините в област Стара Загора официално ще връчат приза \"Социално отговорна компания - партньор на Община за 2018 г.\" За наградите са номинирани 19 компании, работещи на територията на областта.  \r\nОфициалното връчване на призовете ще се състои на 9 октомври (сряда) от 13:00 часа в зала \"Славейков\" на Община Стара Загора. На инициативата на КРИБ са се отзовали всички общини от Старозагорска област с изключение на Гълъбово, чийто кмет не е отговорил на писмото на организаторите, въпреки че точно в енергийната община работят няколко социално отговорни компании в партньорство и помощ на местната общност. Официални гости на събитието в Стара Загора ще бъдат зам.-председателят на КРИБ проф. д.т.н. инж. Николай Вълканов, зам.-областният управител Димитър Драчев, представители на общините, ръководители на регионални и общински структури, Васил Пеев - представител на Изпълнителната агенция за насърчаване на малките и средни предприятия (ИАНМСП), представители на Българската агенция за инвестиции, председатели на регионални структури на КРИБ и др. По време на церемонията КРИБ ще връчи и няколко специални награди.  \r\n„Неразрешеният вид гориво, заради което беше затворен ТЕЦ „Брикел\", се оказа... бали със слама. Това твърди министърът на МОСВ в отговор на депутатско питане на старозагорския народен представител Георги Гьоков“, пише още изданието. Спирането на шестте котела на ТЕЦ \"Брикел\" в периода от 9 до 24 септември е заради слама, открита от представители на РИОСВ - Стара Загора, на транспортната лента и съхранението на големи количества балирана слама от слънчоглед, рапица, царевица, пшеница и ечемик. Това твърди министърът на МОСВ Димо Ненов в отговор на депутатското питане на старозагорския народен представител Георги Гьоков за неразрешения вид гориво, открит в \"Брикел\", станал причина за налагането на принудителната административна мярка. Министър Нено Димов уточнява, че в издадено Комплексно разрешително на \"Брикел\" през 2018 г. разрешеното гориво за инсталацията са лигнитни въглища, като дружеството ежемесечно предоставя доклади за резултатите от системата за непрекъснати измервания на вредни вещества, изпускани в атмосферния въздух.  \r\nВ отговора обаче няма нито ред за пробното изгаряне на 1.6 милиона тона отпадъци, разрешение за което е издадено от подопечната му РИОСВ - Стара Загора, на 27.03.2019 г. (де юре на фирма \"Траш юнивърс\" ЕООД, стопанисваща площадката на „Брикел\"). В разрешението изрично е упоменато, че става дума за 200 000 тона пластмаса и каучук, 700 000 тона запалими отпадъци RDF - модифицирани горива, получени от отпадъци, както и третирането на 700 000 тона други отпадъци, включително смеси от материали. Още по-любопитна е позицията на министъра на МОСВ на питането на Георги Гьоков с какво са били обгазявани хората в Гълъбовския район. В отговора си Нено Димов обяснява, че терминът „обгазяване\" не е дефиниран в законодателството по опазване чистотата на атмосферния въздух. „Измерваните замърсители (б.р. от автоматичната измервателна станция в Гълъбово) са серен диоксид, фини прахови частици и азотен диоксид, което е в съответствие с дейността на инсталацията - изгаряне на лигнитни въглища за производството на топло- и електроенергия\", съобщава Димов и изброява замерените от началото на годината до 26 септември наднормени стойности на два от трите атмосферни замърсителя. А какво се е отделяло при експерименталното изгаряне на боклука? И защо РИОСВ -Стара Загора, е решила, че няма нужда от оценка на въздействие върху околната среда? За това министър Нено Димов не отронва и дума. От отговора му обаче става ясно, че проблемът вече е решен, тоест директорът на „Брикел\" е изпълнил дадените му от РИОСВ предписания - бункерите за сурови въглища са почистени и площадката на въглищното стопанство е освободена от наличните тонове слама, след което на 24 септември дейността на ТЕЦ-а е възстановена. Какво предстои оттук нататък - този въпрос също е сред зададените от депутата Георги Гьоков на министър Ненов. Отговор липсва.", "date": "2019.10.09", "title": "Преглед на основните теми в старозагорския печат"}
{"url": "http://www.focus-news.net/news/2019/10/09/2706497/okrazhniyat-sad-v-pazardzhik-shte-zasedava-po-deloto-sreshtu-14-podsadimi-za-razprostranenie-ideite-na-islyamska-darzhava.html", "text": "Окръжният съд в Пазарджик ще проведе поредното си заседание по делото срещу 14 обвиняеми за разпространение идеите на терористичната организация „Ислямска държава”. Това съобщи за  Радио „Фокус” – Пазарджик  Маринела Георгиева от администрацията на съда. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.  \r\nОчаква се на днешното заседание да станат ясни резултатите от назначената теологична експертиза.  Началото на съдебното заседание е предвидено за 09.30 часа, а съдия-докладчик е Кристина Пунтева.", "date": "2019.10.09", "title": "Окръжният съд в Пазарджик ще заседава по делото срещу 14 подсъдими за разпространение идеите на „Ислямска държава”"}
{"url": "http://www.focus-news.net/news/2019/10/09/2706495/ivan-sharenkov-mom-bezhanska-valna-kam-darzhavite-ot-es-kam-momenta-nyama.html", "text": "Бежанска вълна към държавите от ЕС към момента няма. Това каза в интервю за сутрешния блок  „Добро утро, България“  на  Радио „Фокус“  Иван Шаренков, правен консултант към Международната организация по миграцията (МОМ). Европейската служба за охрана на сухопътните и на морските граници „Фронтекс“ е категорична, че за последните пет години към настоящия момент се отчита най-нисък миграционен натиск по външните граници на ЕС. Изключение от тази констатация прави само част от границата на Испания и част от морската граница на Италия, уточни Иван Шаренков. „Категорични сме, че към този момент миграционният натиск към държавите от ЕС е в пъти по-малък от този преди пет години. Това трябва да го пренесем и към територия на Република България. По нашата южна граница, където наблюдавахме най-тежкия миграционен натиск преди пет години, към момента се отчита силен спад и не можем да твърдим, че е започнал някакъв миграционен натиск. Като резултат от този рязко намален миграционен натиск центровете на Агенция за бежанците са натоварени някъде около и под 10%, което е показателно, че бежанска вълна към момента няма“, заяви той. Иван Шаренков допълни, че ситуацията на българската границата е по -добра, по-гарантирана и по-управляема, отколкото е била преди години. Международна организация по миграция разполага с достатъчно финансов ресурс  за подпомагане на доброволното връщане на граждани на трети страни, които са взели самостоятелно решение да се върнат в страните на произход, обясни той. Иван Шаренков коментира, че около 20 милиона граждани на трети държави се намират на територията на ЕС и единственият изход е тези хора да бъдат интегрирани в обществото или да бъдат върнати в страните на произход. \r\nЙоланда ПЕЛОВА", "date": "2019.10.09", "title": "Иван Шаренков, МОМ: Бежанска вълна към държавите от ЕС към момента няма"}
{"url": "http://www.focus-news.net/news/2019/10/09/2706498/s-tarzhestven-ritual-beshe-otbelyazana-152-ata-godishnina-ot-smartta-na-patrona-na-voenna-akademiya-g-s-rakovski.html", "text": "В двора на Военна академия \"Г. С. Раковски\" се състоя тържествен ритуал по повод 152-ата годишнина от смъртта на висшето учебно заведение, предаде репортер на  Агенция \"Фокус\" . Под звуците на българския химн на паметника на патрона на академията беше поднесен венец и беше припомнено за великото дело на революционера, дал живота си за свободата на България. \r\nЗорница КОСТАДИНОВА", "date": "2019.10.09", "title": "С тържествен ритуал беше отбелязана 152-ата годишнина от смъртта на патрона на Военна академия \"Г. С. Раковски\""}
{"url": "http://www.focus-news.net/news/2019/10/09/2706499/16-sm-e-nivoto-na-reka-dunav-pri-svishtov.html", "text": "С 1 см се е повишило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 16 см, а температурата на водата е 16.0 градуса.  \r\nПрез деня ще бъде предимно слънчево. В сутрешните часове на места в котловините и низините на Южна България ще има мъгла или ниска облачност.", "date": "2019.10.09", "title": "16 см е нивото на река Дунав при Свищов"}
{"url": "http://www.focus-news.net/news/2019/10/09/2706474/tretiyat-natsionalen-forum-dni-na-uchilishtnata-psihologiya-shte-se-provede-v-stara-zagora.html", "text": "Третият национален форум „Дни на училищната психология“ ще се проведе в Стара Загора от днес до 11 октомври. Това съобщиха от пресцентъра на  Общината . Той се организира с подкрепата на Община Стара Загора и Регионално управление на образованието - Стара Загора \r\nВ продължение на три дни ще бъдат представени добри практики за обща и допълнителна подкрепа за личностното развитие на децата и учениците от психолози и педагогически съветници от страната. Ще бъдат споделени модели на диагностична и консултативна работа с деца, ученици и родители; ще бъде представена интерактивна групова дейност по различни проекти. \r\nВъв форума ще участват 70 лектори и специалисти от над 30 града в страната. Специални гости в пленарните сесии са проф. Даниела Тасевска от ВТУ „Св. св. Кирил и Методий“ и проф. Галя  Кожухарова от ДИПКУ - Стара Загора.  \r\nЗа втора поредна година ще бъде връчена награда за принос в училищната психология. \r\nОфициалното откриване е на 9 октомври от 13.30 часа в Регионална библиотека „Захарий Княжески“.  \r\nВъв втория пленарен ден сесията на тема „Приобщаващо образование“ ще се проведе в Средно училище „Железник“ от 9.00 часа. Ще бъдат представени добри практики от училището, ще се дискутират иновативни методи за работа с деца с проблемно развитие, адаптация на учениците от първи клас, плавният преход детска градина-училище и др.  \r\nПленарна сесия „Личностна подкрепа“ ще започне от 14.30 часа в ГПЧЕ „Ромен Ролан“.  \r\nТретият ден на форума е посветен на темата „Ученическо самоуправление“. В сесията, която ще се проведе в Регионална библиотека „Захарий Княжески“,  ще вземат участие и младият омбудсман и Младежки общински съвет Стара Загора.", "date": "2019.10.09", "title": "Третият национален форум „Дни на училищната психология“ ще се проведе в Стара Загора"}
{"url": "http://www.focus-news.net/news/2019/10/09/2706504/plik-s-blizo-130-grama-kanabis-e-izzet-pri-politseyska-proverka-na-selskostopanska-postroyka-v-zemlishteto-na-selo-topolnitsa-obshtina-petrich.html", "text": "Полицейски служители на Районно управление на МВР-Петрич са извършили на 8 октомври 2019 г. проверка на селскостопанска постройка в местността Транико в землището на село Тополница, община Петрич, стопанисвана от 66-годишен мъж от селото. Това съобщиха от  ОДМВР-Благоевград . В хода на проверката е намерен и иззет плик, съдържащ около 129 грама суха, тревиста маса, реагираща положително на канабис. По случая е образувано досъдебно производство. Мъжът е привлечен като обвиняем.", "date": "2019.10.09", "title": "Плик с близо 130 грама канабис е иззет при полицейска проверка на селскостопанска постройка в землището на село Тополница, община Петрич"}
{"url": "http://www.focus-news.net/news/2019/10/09/2706501/mestni-izbori-2019-kandidatat-na-abv-zemedelski-naroden-sayuz-volya-abv-za-kmet-na-mezdra-ivan-asparuhov-shte-varnem-obshtinata-v-chelnata-desetka-po-investitsionna-aktivnost.html", "text": "В работата ни е важна директната комуникация с хората, ще върнем общината в челната десетка по инвестиционна активност. Това каза в интервю за  Агенция „Фокус“  кандидатът на „АБВ“ (Земеделски народен съюз, „Воля“, АБВ“) за кмет на Мездра Иван Аспарухов. Той обърна внимание и на проблема на общината в откриването на нови работни места и посочи, че в последните четири години от мандата на сегашния кмет решение на казуса не е намерено. „През този четиригодишен период изобщо не се осигурени работни места. Ние само в последната година създадохме над 2 000 работни места с привличането на „Фолксваген“, които работят в момента. Това е основното. Мездра е индустриална община и трябва да има работни места“, посочи Аспарухов. Той открои финансовото възраждане на многопрофилната болница в града, отпускането на средства за спортни клубове, както и обогатяването и възстановяването на културния календар в общината като други важни точки в програмата му: „Многопрофилната болница за активно лечение в града затъна в дългове, има над 600 000 лева задължения, а това е болница, която осигурява здравеопазването на две общини – нашата и Роман, обслужва Е-79. Така че този финансов дискомфорт трябва да бъде преодолян и да се осигури надеждно здравеопазване. В сферата на образованието ние взехме професионалната гимназия преди години с цел да можем да затворим кръга от учебни заведения: средни училища, средни общообразователни, професионални гимназии – за бизнеса на територията на общината. За спортните клубове: леката атлетика: в средните разстояния наши състезатели ни представляват и на европейски, и на световни купи. В крайна сметка тези хора са лишени от финансов ресурс от общината. За хандбала децата до 18 години играха на Световна купа. „Рок край реката “, долу до стадиона, прерасна в „Рок фестивал“ в центъра на Мездра, където само наши рок състави участваха – български. Това ни беше идеята. Това е мероприятие по вкуса на по-младите хора, а пък и на по-старите, които имат спомени от това време. В последните години се правят някакви табиети в центъра: скари пушат, певци пеят на по 80 години от Сърбия. Площадът беше само за една аудитория, която основно работи в сферата на благоустройството. Имаше фолклорни фестивали, имахме международни участия в Италия, Сърбия. Така че този културен календар ще го възстановим. Ще възстановим и Симпозиума по скулптура“, добави още Аспарухов. \r\nТеодора ПАВЛОВА \r\n \r\n Пълния текст на интервюто четете по-късно в „Мнение”", "date": "2019.10.09", "title": "Местни избори 2019: Кандидатът на „АБВ“ (Земеделски народен съюз, „Воля“, АБВ“) за кмет на Мездра Иван Аспарухов: Ще върнем общината в челната десетка по инвестиционна активност"}
{"url": "http://www.focus-news.net/news/2019/10/09/2706505/mestni-izbori-2019-kandidatat-za-kmet-na-sofiya-yordanka-fandakova-predvizhdame-sazdavane-na-sofiyski-uchilishten-kampus.html", "text": "Предвиждаме създаване на Софийски училищен кампус. В него престижни международни училища и университети могат да открият филиали в града. Това ще даде възможност за подготовка на квалифицирани кадри и ще е стимул за привличане на нови инвеститори в София. Това каза кандидатът за кмет на София Йорданка Фандъкова, издигната от коалиция ГЕРБ-СДС по време на среща с технологичната компания Acronis. Acronis откри офис-център в София, в който работят близо 200 софтуерни инженери, съобщиха от пресцентъра на  ПП ГЕРБ .  \r\nКомпанията планира до края на 2020 г. в София да е най-големият им развоен център, в който да работят 350 души. В плановете им е разкриване на филиал на международен университет в София, който да си сътрудничи с някои от водещите софийски университети със специалности в компютърните науки и софтуерните разработки.  \r\nФандъкова посочи, че в последните години София привлича повечето от секторите, които осигуряват икономически растеж, а технологичният сектор е сред най-бързо развиващите се. „Столицата привлича инвеститори и с високообразованите си хора, които живеят и работят тук. Образованието и подготвените кадри са ключът и към привличането на стратегически инвеститори във високите технологии, а това дава стимул и за други индустрии“, каза Фандъкова.   \r\n„Отварянето на училищен кампус цели да подпомогне местната общност от подготвени кадри в сферата на киберсигурността и информационните технологии, а партньорството между бизнеса и институциите е ключово“, каза още кандидатът за кмет на София.  \r\n„Предвиждаме да подобрим обслужването на бизнеса и инвеститорите, като за тази цел развихме общинската агенция за инвестиции, която ще има ново звено за работа с IТ и стартиращи компании“, посочи Фандъкова.", "date": "2019.10.09", "title": "Местни избори 2019: Кандидатът за кмет на София Йорданка Фандъкова: Предвиждаме създаване на Софийски училищен кампус"}
{"url": "http://www.focus-news.net/news/2019/10/09/2706507/detsa-ot-kyustendil-shte-napravyat-parvi-stapki-v-programiraneto.html", "text": "Деца от Кюстендил ще направят първи стъпки в програмирането. Това каза пред  Радио „Фокус” – Кюстендил  София Пейчева, директор на Регионална библиотека „Емануил Попдимитров” – Кюстендил. Събитието ще започне от 11.00 часа в отдел „Технически науки” на културния институт. Гости на библиотеката ще бъдат възпитаници на Детска градина „Слънце”, подготвителната група. Събитието е част от Европейската седмица на програмирането чието мото тази година е „Вдъхнете живот на вашите иде”. Децата ще научат, че програмирането е забавно и с него може да се твори. Програмирането учи на логическо мислене, решаване на проблеми, креативност, критично и аналитично мислене, както и работа в екип. \r\nВенцеслав ИЛЧЕВ", "date": "2019.10.09", "title": "Деца от Кюстендил ще направят първи стъпки в програмирането"}
{"url": "http://www.focus-news.net/news/2019/10/09/2706503/die-zeit-oon-prezhivyava-nay-loshata-si-finansova-kriza.html", "text": "Според генералния секретар на ООН Антонио Гутереш, международната организация преживява „най-лошата си финансова криза“ от десетилетие, тъй като много от страните-членки не плащат вноските си, съобщава германският национален ежедневник  Die Zeit .  \r\n„Рискуваме да влезем в месец ноември, без да имаме пари за заплатите на нашите служители“, предупреди Гутериш, като същевременно поясни, че 64 от 193 държави-членки все още не са извършили плащанията си за годината. \r\nБюджетът на ООН за 2019 г. е около 3,3 милиарда долара. Най-големите донори са САЩ, които вливат 22% от средствата в бюджета. В момента правителството на Вашингтон дължи на международната общност около 380 милиона долара за минали години и 670 милиона долара за настоящата година, т.е. повече от милиард долара. Президентът на САЩ Доналд Тръмп критикува страната си за „несправедливо“ високия си принос в бюджета на ООН и призова за реформи на организацията. Бразилия, Иран, Израел, Мексико, Южна Корея, Саудитска Арабия и Уругвай все още не са покрили членския си внос, както и редица други страни. \r\nПортугалецът казва, че от началото на годината ООН спестява от всичко възможно. В противен случай този нямаше да бъде възможно провеждането на Общото събрание през септември. Ако скоро не постъпят средства, идващи от държавите-членки, трябва да се спестят повече пари - освен всичко останало, на служителите ще се наложи да пътуват по-малко, а конференциите и срещите може да се наложи да бъдат отлагани.  \r\nМироопазващите мисии на ООН се финансират от отделен фонд. Бюджетът за тези мисии е 6,7 милиарда долара за годината, приключила на 30 юни, а последващият бюджет е 6,5 милиарда долара до средата на 2020 година. От тези средства 28 процента идват от САЩ, но страната иска само да плати 25 процента от предвидената сума. Към днешна дата за правителството във Вашингтон дължи на ООН 2,4 милиарда долара за мироопазващите мисии. \r\n \r\n Тереза Герова", "date": "2019.10.09", "title": "Die Zeit: ООН преживява „най-лошата си финансова криза“"}
{"url": "http://www.focus-news.net/news/2019/10/09/2706509/okrazhniyat-sad-v-plovdiv-shte-gleda-myarkata-na-19-godishniya-mladezh-obvinen-za-prichinyavane-na-tezhkata-katastrofa-na-bul-maritsa-pri-koyato-zaginaha-dvama-dushi.html", "text": "Окръжният съд в Пловдив ще гледа мярката на 19-годишния младеж, обвинен за причиняване на тежката катастрофа на бул. „Марица“, при която загинаха двама души. Това съобщиха от пресцентъра на  Съда . Искането на Прокуратурата за вземане на мярка за неотклонение „Задържане под стража“ спрямо младежа с инициали О. Д. ще се гледа от 10.30 часа в зала №2. Спрямо обвиняемия е повдигнато обвинение в това, че на 29 септември 2019 г. в Пловдив при управление на лек автомобил „Опел Корса“ е нарушил правилата за движение и като неправоспособен водач по непредпазливост е причинил смъртта на две лица и средна телесна повреда на едно лице, като деянието е извършено в пияно състояние с концентрация на алкохол в кръвта 1,55 на хиляда, установено по надлежния ред.", "date": "2019.10.09", "title": "Окръжният съд в Пловдив ще гледа мярката на 19-годишния младеж, обвинен за причиняване на тежката катастрофа на бул. „Марица“, при която загинаха двама души"}
{"url": "http://www.focus-news.net/news/2019/10/09/2706506/107-godini-ot-osvobozhdenieto-na-simitli-i-pirinska-makedoniya-ot-tursko-robstvo-shte-badat-otbelyazani-s-pochesti.html", "text": "107 години от Освобождението на Симитли и Пиринска Македония от турско робство ще бъдат отбелязани с почести. Това съобщиха за  Радио „Фокус“ – Пирин  от Община Симитли. Честването ще се проведе от 10.30 часа на паметника „100 години свобода”, изграден в чест на загиналите за свободата. Ученици ще участват в програмата по повод празничния ден. Те ще разкажат най-важните моменти от историята на Пиринска Македония. Всички присъстващи ще преклонят глава и ще коленичат пред подвига и саможертвата на хиляди знайни и незнайни войни, дали живота си, за да бъдем свободни днес.", "date": "2019.10.09", "title": "107 години от Освобождението на Симитли и Пиринска Македония от турско робство ще бъдат отбелязани с почести"}
{"url": "http://www.focus-news.net/news/2019/10/09/2706480/v-pernik-shte-bade-napravena-parva-kopka-za-nachalo-na-remonta-na-ul-sofiysko-shose.html", "text": "В града ще бъде направена първа копка за начало на ремонта на ул. „Софийско шосе“. Това съобщиха от пресцентъра на  Общината . Церемонията ще се състои в 10.30 часа на ул. „Софийско шосе“ (при Гуми център „Експрес“).", "date": "2019.10.09", "title": "В Перник ще бъде направена първа копка за начало на ремонта на ул. „Софийско шосе“"}
{"url": "http://www.focus-news.net/news/2019/10/09/2706512/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Лидерът на Движение „Самоопределение“ Албин Курти заяви, че е за политика на пълна реципрочност към Белград и не е съгласен с премахването на митата върху сръбските стоки, нито с политическата търговия, в рамките на която Косово ще получи либерализация на визовия режим в замяна на премахването на таксите, пише белградският ежедневник  „Политика“ . \r\n„Наистина не подкрепям отмяната на тези мита, а предпочитам политиката на пълна реципрочност. Сърбия, например, не приема нашите регистрационни табели, нито стоките, на които пише „Произведено в Косово“. Това е абсурдно и докато продуктите с нашите етикети не бъдат позволени в Сърбия, не трябва да бъде позволена продажбата на стоки от Сърбия“, заяви Курти в интервю пред германския ежедневник „Франкфуртер алгемайне цайтунг“. \r\nТой обаче добави, че един от резултатите от данъчното облагане на стоки от Сърбия е нещо косвено, което няма нищо общо с икономиката, а това е, че те допринасят за „сваляне от масата на злощастната идея за обмен на територии между Сърбия и Косово“. \r\nПо повод предположението, че германският канцлер Ангела Меркел и френският президент Еманюел Макрон са предложили на косовския премиер Рамуш Харадинай да се обявят за премахване на визовия режим за Косово, ако той премахне таксите върху сръбските стоки, Курти каза, че не е привърженик на този тип търговия. \r\n„Става въпрос за борба с корупцията в тази страна. За да могат всички в ЕС да се уверят, че Косово е започнало нова глава. Изпълнихме всички 96 условия на Европейската комисия за премахване на визите и въпреки това Косово има лошо име в много страни.Мнението за нас в много столици не е добро. Трябва да променим това. В наш интерес е да се борим с организираната престъпност и корупцията“, обясни политикът. \r\nКурти добави, че е готов да се бори с организираната престъпност и корупцията на високо равнище и с монопола на олигархията в Косово, но че борбата се нуждае от подкрепа от международната общност, за да бъде успешна. \r\nНа въпрос как, ако бъде избран за министър-председател, той си представя съвместното съжителство с президента Хашим Тачи, когото определи като главния виновник за заробването на косовската държава, Курти каза, че „това със сигурност няма да е лесно“. \r\n„Най-добре би било г-н Тачи да се оттегли като президент и като цяло от политиката. Този президент опетни репутацията на страната ни, като подкрепи идеята за размяната на територии. След освобождението от сръбската окупация през 1999 г. и обявяването на независимост през 2008 г., ние също се нуждаем от трето освобождение, при което корумпирани политици като Тачи ще бъдат отстранени от обществения живот на тази страна“, категоричен е лидерът на Движение „Самоопределение“. \r\nСпоред него корумпираните политици в Прищина са готови, за да защитят богатството си, да застрашат и традиционно добрите отношения между Косово и САЩ. \r\n„Посолството на САЩ в Прищина в миналото беше редовен меродавен фактор за формирането на косовските правителства ... Беше така, но напоследък нашите управляващи политици доказаха, че са в състояние да разрушат и по същество отличните отношения между Косово и САЩ, само за да спасят корумпираната си политика. Когато става въпрос за парите и богатството им, те стават непокорни и за САЩ. Каква изненада ...“, уточни той. \r\nНа въпрос за застъпничеството на „Самоопределение“ за обединение на Косово и Албания, Курти отговори, че „уважава и обича“ Косово, но неговите език, култура и история са албански и че това е един народ в две държави. Той би искал да има възможността да проведе референдум за обединение в Косово и Албания. \r\n„Конституцията ни забранява да се присъединяваме към друга държава. Това е в контраст с друга разпоредба на същата Конституция, която определя Косово като суверенна държава. Ето защо бихме искали да имаме право на такъв референдум. Но няма да започнем нова балканска война заради това. Искаме да го постигнем по мирен, демократичен и конституционен начин“, каза Курти. \r\nПолитикът обаче не е съгласен с мнението, че „Самоопределение“ може да бъде описано като ляво-националистическа партия. \r\n„Ние сме социалдемократическа партия ако в нас има следи от патриотизъм, това е по-скоро антиколониален патриотизъм. Това няма нищо общо с вида на национализма, който толкова често срещаме в ЕС днес. Става въпрос за равенството“, обясни Курти. \r\n*** \r\n  Предсрочните избори в Северна Македония ще се проведат до края на октомври 2020 г., т.е. 45 дни преди редовното гласуване. Това обяви премиерът на югозападната ни съседка Зоран Заев в рамките на посещение във Велес, отбелязва електронното издание на македонския ежедневник  „Независен“  . \r\nЗаев подчерта, че намерението на правителството всеки ден, седмица и месец е да покаже какво означават ползите за икономиката, растежа, новите работни места и влиянието на ЕС и НАТО. „Надеждата за окончателни решения относно стратегическите цели за страната ще бъдат изпълнени сега, в средата на октомври, декември-януари или през февруари, в зависимост от решенията на Испания“, заяви Заев.  \r\nТой поясни, че държави като България, Хърватия или Румъния, когато се присъединяват към НАТО и отварят процеса на преговори за присъединяване към ЕС, буквално са изживели „меден месец\", което според македонския премиер не се повтаря. \r\n*** \r\n  Кипър, Гърция и Египет призоваха Турция „да сложи край на провокативните си действия\" в Източното Средиземноморие, включително проучванията за петровл в териториалните води на разделения остров, което те описаха като „нарушение на международното право\", съобщава електронното издание на атинския ежедневник  Kathimerini . \r\nТурция заяви, че е изпратила сондажен кораб в района на Кипър, където официалните представители на гръцките кирпиоти вече са предоставили права за проучвания на италиански и френски компании. \r\n„Държавните и правителствените ръководители изразиха своята сериозна загриженост относно настоящата ескалация в морските райони в източната част на Средиземноморието, осъждайки продължаващите турски действия в Изключителната икономическа зона на Кипър и неговите териториални води в нарушение на международното право“, се казва в официалното съобщение, разпространено след тристранната среща. \r\nТяхното съвместно изявление бе публикувано, след като гръцкият премиер Кириакос Мицотакис и президента на Република Кипър Никос Анастасиадис се срещнаха с президента на Египет Абдел Фатах ал Сиси в Кайро. \r\nТрите страни изразиха загриженост за „новите опити за провеждане на незаконни проучвания\" в ИИЗ на Кипър, се казва още в изявлението. \r\nПрез юли Гърция обвини Турция в подкопаване на сигурността в Източното Средиземноморие чрез сондажите за петрол и газ край Кипър.По-рано същия месец Турция заяви, че отхвърля твърденията на Гърция и ЕС, че сондажите са незаконни и заяви, че те доказват, че Брюксел не може да бъде безпристрастен посредник в кипърския въпрос. \r\nПрез януари страните от Източното Средиземноморие се съгласиха да създадат форум за регионален пазар на газ, намаляване на инфраструктурните разходи и предлагане на конкурентни цени, част от усилията за превръщането на региона в основен енергиен хъб.   \r\nЕгипет залага на стратегическото си местоположение, Суецкия канал, сухопътния мост между Азия и Африка и неговата инфраструктура, включително тръбопроводна мрежа и двата терминала за втечнен газ, които ще помогнат да го превърнат в търговски и дистрибуционен център за страни от региона и извън него. \r\n*** \r\n  Според победителя на предсрочните парламентарни избори в Косово – председателя на движението „Самоопределение“ Албин Курти, националното обединение на албанците не може да се случи в рамките на Европейския съюз, съобщава електронното издание на прищинския ежедневник  Koha Ditore . \r\nКурти заяви, че ако стане премиер, ще обсъди с Тирана „общия пазар, общия граждански регистър, бизнеса, съвместните правителствени комисии по външни работи – това са теми, които ще засегна с премиера (на Албания Еди) Рама“. \r\nЩо се отнася до националното единство, Курти заяви, че то не може да се случи в рамките на ЕС и може да съществува единствено идеята за федерация. \r\n„Не мога да кажа, че националното единство се реализира в ЕС. Там се присъединявами към датчаните, австрийците и испанците. Нашият съюз трябва да се случи тук. Бих използвал израза на Арбен Джафери за „историческия интерес на албанците за обединение\". Ние не избираме съюза, но той избира нас... Укшин Хоти твърди правилно, че националното единство и ЕС не са заменяеми или взаимно изключващи се. Бих добавил, че Косово и Албания трябва да се приближат една към друга като държави, да се интегрират с цел обединение, дори в рамките на идеята за федерация. Като Германия, с децентрализация на институциите“, коментира председателят на „Самоопределение“.  \r\nСпоред него планът на президента Хашим Тачи за корекция на границата със Сърбия се равнява на идеята, че „след като държавата се провали, сега трябва да се присъединим към Албания\". \r\n„Не вярвам, че съюзът се постига чрез провал, а чрез успех. Тук съм точно на обратната позиция на президента. Мисля, че успехът на Косово ни обединява с Албания, а не провалът“, добави Курти.", "date": "2019.10.09", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/10/09/2706511/mestni-izbori-2019-boris-tsvetkov-obshtinski-sluzhiteli-grubo-narushavat-izborniya-kodeks-v-sofiya.html", "text": "Общински служители – активисти на ГЕРБ грубо нарушават Изборния кодекс в София. На общински обекти и съоръжения, управлявани от „Пазари запад“ ЕАД, са разлепени агитационни материали на Йорданка Фандъкова и ГЕРБ. За това сигнализира кандидатът за общински съветник и за кмет на район „Искър“ от БСП Борис Цветков, съобщиха от пресцентъра на  БСП - София . Сигналът, придружен от снимков материал, е подаден до Общинската избирателна комисия. Нарушението е извършено в близост до метростанция „Стадион „Васил Левски“. \r\nТази злоупотреба със служебно положение на активистите на ГЕРБ, които са назначени в общинското дружество, е в разрез с приетите норми, че в общински и държавни предприятия и учреждения е забранено да се извършва предизборна агитация. Ето защо материалите трябва да бъдат премахнати незабавно. \r\n„Г-жа Фандъкова трябва да сложи ред в кампанията си и да не поощрява нарушаването на изборните правила. Надпреварата трябва да е честна и почтена. Не бива със силата на властта да се оказва натиск и да се правят опити за внушения спрямо избирателите“, категоричен е Борис Цветков.", "date": "2019.10.09", "title": "Местни избори 2019: Борис Цветков: Общински служители грубо нарушават Изборния кодекс в София"}
{"url": "http://www.focus-news.net/news/2019/10/09/2706514/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair-v-blagoevgradska-oblast.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир в Благоевградска област. През изминалата нощ обстановката по пътищата в региона е била спокойна, съобщиха за  Радио „Фокус“ – Пирин  от Областно пътно управление – Благоевград. Към момента е по-натоварено движението по главен път Е-79 в посока София. По автомагистрала „Струма“ и второкласен път 19 Симитли – Гоце Делчев преминаването се осъществява с нормална интензивност за делничен ден. Няма регистрирани тежки катастрофи до този час. Не са въведени ограничения и не се извършват ремонтни дейности по пътната мрежа в областта. \r\nРемонтни дейности се извършват по улица „Славянска“ в Благоевград. Преминаването там, особено в района на № 67 на улицата, трябва да се извършва с повишено внимание. Движението се пропуска поетапно в едното платно. За останалата част от града няма данни за извършвани ремонти на пътната инфраструктура. Трафикът в сутрешните часове е особено натоварен покрай детските градини и училищата, както и по централните улици и булеварди. Няма данни за регистрирани тежки пътни инциденти. Градският транспорт се движи по разписание. \r\nЛивия НИНОВА", "date": "2019.10.09", "title": "Повишена е опасността от падащи камъни в Кресненското дефиле и в района на проходите Предел и Папаз Чаир в Благоевградска област"}
{"url": "http://www.focus-news.net/news/2019/10/09/2706502/pavel-shopov-ataka-nie-sme-za-otpadane-na-tseliya-institut-na-barzoto-proizvodstvo-toy-gali-prestapnitsite.html", "text": "Ние сме за отпадане на целия институт на бързото производство - той гали престъпниците. Това каза Павел Шопов от \"Атака\" по време на дебата по промените в Наказателно-процесуалния кодекс, предаде репортер на  Агенция „Фокус“ .\"Беше споменато, че промяната се прави под обществен натиск и недоволство вече няколко месеца. Не, уважаеми колеги, от години тлее това напрежение. Обществото страда от промяната, извършена още през 2006 г. Тогава във вихъра на либералническата вакханалия беше въведен този нелеп институт за бързото производство и оттогава се създават ред проблеми в правораздаването. Ние от \"Атака\" тогава още взехме единствено позицияпротив него. Както винаги тази позиция ние отстояваме в десетилетията и стигнахме до този момент\", допълни още Шопов. По думите му комисията ни представя най-мекия вариант. \"Аз ви предричам, че ще минат година-две-три и в залата ще бъде внесено ново предложение, общественото напрежение ще продължи по разни поводи, ще продължи да съществува чувството за неудовлетвореност, чувството за ненаказуемост. Този институт има задача да се галят престъпниците\", изтъкна още Шопов.  \r\nДеница КИТАНОВА", "date": "2019.10.09", "title": "Павел Шопов, \"Атака\": Ние сме за отпадане на целия институт на бързото производство - той гали престъпниците"}
{"url": "http://www.focus-news.net/news/2019/10/09/2706516/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Консултациите за съставянето на новото правителство на Австрия, хаосът около Брекзит, както и финансовата криза в ООН са част от основните теми, върху които акцентират водещите европейски издания . \r\n*** \r\n \r\n  Според генералния секретар на ООН Антонио Гутереш, международната организация преживява „най-лошата си финансова криза“ от десетилетие, тъй като много от страните-членки не плащат вноските си, съобщава германският национален ежедневник  Die Zeit .  \r\n„Рискуваме да влезем в месец ноември, без да имаме пари за заплатите на нашите служители“, предупреди Гутериш, като същевременно поясни, че 64 от 193 държави-членки все още не са извършили плащанията си за годината. \r\nБюджетът на ООН за 2019 г. е около 3,3 милиарда долара. Най-големите донори са САЩ, които вливат 22% от средствата в бюджета. В момента правителството на Вашингтон дължи на международната общност около 380 милиона долара за минали години и 670 милиона долара за настоящата година, т.е. повече от милиард долара. Президентът на САЩ Доналд Тръмп критикува страната си за „несправедливо“ високия си принос в бюджета на ООН и призова за реформи на организацията. Бразилия, Иран, Израел, Мексико, Южна Корея, Саудитска Арабия и Уругвай все още не са покрили членския си внос, както и редица други страни. \r\nПортугалецът казва, че от началото на годината ООН спестява от всичко възможно. В противен случай този нямаше да бъде възможно провеждането на Общото събрание през септември. Ако скоро не постъпят средства, идващи от държавите-членки, трябва да се спестят повече пари - освен всичко останало, на служителите ще се наложи да пътуват по-малко, а конференциите и срещите може да се наложи да бъдат отлагани.  \r\nМироопазващите мисии на ООН се финансират от отделен фонд. Бюджетът за тези мисии е 6,7 милиарда долара за годината, приключила на 30 юни, а последващият бюджет е 6,5 милиарда долара до средата на 2020 година. От тези средства 28 процента идват от САЩ, но страната иска само да плати 25 процента от предвидената сума. Към днешна дата за правителството във Вашингтон дължи на ООН 2,4 милиарда долара за мироопазващите мисии. \r\n \r\n*** \r\n \r\n  Председателят на Австрийската народна партия (АНП)Себастиан Курц продължава кръга от проучвателни преговори за съставянето на коалиция във Виена. След като проведе срещи с лидера на социалдемократ Памела Ренди-Вагнер и председателя на „Партия за свободата на Австрия“ Норберт Хофер, в сутрешните часове на деня Курц ще преговаря с лидера на НЕОС Беате Мейнл-Райсингер. В късния следобед е планирана срещата с председателя на „Зелени“ Вернер Коглер, съобщава националният ежедневник  Der Standard . \r\nЗа факта, че планът за провеждане на разговорите по реда на силата на партиите в Националния съвет, има причини, свързани с графика, пояснява медията. След преговорите във вторник бе обявено, че лидерът на „Партия на свободата на Австрия“ е провел „много добър разговор\"с Курц. Подробности обаче не бяха оповестени. \r\nС резултатите от изборите от 29 септември АНП има три възможности за коалиция - със СДПА, със \"Зелени\" и \"Партията на свободата на Австрия\". Партията на Курц не зависи от подкрепата на НЕОС, но депутатите й биха могли да действат като допълнителен партньор на АНП в парламента. \r\n \r\n*** \r\n  Евентуален Брекзит без сделка ще доведе до „залеза“ на Обединеното кралство и „отслабване на източниците на растеж“ на континента, предупреди председателят на Европейската комисия Жан-Клод Юнкер, цитиран от европейската редакция на  Politico . \r\nВ интервю пред френското издание Los Echos, Юнкер заяви, че не приема играта на обвинения на Великобритания за „фиксиране на евентуален неуспех на преговорите с Европейския съюз“, като добави, че „първоначалният грях“ е на Лондон, а не на Брюксел. \r\nПредседателят на ЕК говори в ден, когато напрежението между двете страни се увеиличи и председателят на Европейския съвет Доналд Туск обвини британския премиер Борис Джонсън, че играе „глупава игра на обвинения“ за Брекзит и поиска да знае истинските намерения на Обединеното кралство. \r\nВсичко това се случи след разкриването на съдържанието на телефонен разговор между Джонсън и германския канцлер Ангела Меркел от британска страна, в който Лондон обвини Берлин, че е прекратил преговорите. Служител в Даунинг стрийт заяви пред репортери, че германският лидер е казал на Джонсън, че Великобритания не може да излезе от ЕС без да остави Северна Ирландия в митнически съюз с Блока. Това „означава, че по същество сделката сега е по-невъзможна от всякога“. \r\n \r\n*** \r\n  Петима министри от кабинета на премиера на Обединеното кралство Борис Джонсън може да напуснат поста си на фона на нарастваща заплаха страната да напусне Европейския съюз без споразумение за условията на Брекзит. Това съобщи националният ежедневник  The Times  , позовавайки се на членове на британския кабинет, пожелали анонимност. \r\nСред възможните оставки са тази на министъра за Северна Ирландия Джулиан Смит, министъра на цифровите технологии, културата, медиите и спорта Ники Морган, министъра на правосъдието Робърт Бъкланд, министъра на здравеопазването и социалните въпроси Мат Ханкок и генералния прокурор на Англия и Уелс Джефри Кокс. Въпросът за тяхната оставка, разкрива източникът, е възникнал след заседание на кабинета, на което министрите са предупредили премиера Борис Джонсън, че съществува сериозен риск от подкопаване на Белфаското споразумение от 1998 г., което слага край на дългогодишния конфликт в Северна Ирландия, а също така са изразили опасенията си относно главния съветник на Джонсън Доминик Къмингс \r\nДруг член на британския кабинет заявява пред изданието, че „много голям брой депутати ще напуснат партията на торите, ако Джонсън разгледа възможността Великобритания да напусне ЕС без сделка като основа за неговата стратегия за общите избори. Консерваторите твърдят, че ще бъде „много трудно\" да останат в правителството, без да сключват споразумение за условията за излизане на страната от ЕС. \r\nОбединеното кралство трябваше да напусне ЕС на 29 март 2019 г., две години след писменото известие за напускане на Общността. Въпреки това, членове на Камарата на общините на британския парламент три пъти отхвърлиха проектоспоразумението за условията на Брекзит, постигнато между Брюксел и правителството на вече бившия премиер Тереза Мей. В резултат на това ЕС се съгласи да отложи Брекзит, първо за април или май, след това за 31 октомври, а Мей бе принудена да подаде оставка, след като не успя да изведе страната от задънената улица. Джонсън, който я замени, настоява страната да не иска от Брюксел нови отлагания и да напусне ЕС не по-късно от 31 октомври със или без сделка. \r\n \r\n***", "date": "2019.10.09", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/09/2706515/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-oktomvri.html", "text": "„Софийска вода” временно ще прекъсне водоснабдяването в някои части на столицата на 10 октомври. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Живко Николов“ в кв. „Редута“ се налага спиране на водоподаването от 9.00 до 21.00 часа на клиентите на „Софийска вода”, живеещи в района на: ул. „Кобилино бранище“ от ул. „Кутловица“ до ул. „Петър Богдан“; ул. „Живко Николов“ от ул. „Марагидик“ до ул. „Юндола“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кутловица“ 29. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателен кран на ул. „Николай Хайтов“ в жк. „Дианабад“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Николай Хайтов“ от ул. „Крум Кюлявков“ до ул. „Тинтява“; бул. „Драган Цанков“ №46 и бл. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хайтов“ 32.  \r\nВъв връзка с подмяна на сградно водопроводно отклонение на ул. 24 в с. Мърчаево се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. 24, по ул. „Церова поляна“ от ул. „Цар Симеон I“ до ул. „Черешова градина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 24 ъгъла с ул. „Цар Симеон I“.  \r\nВъв връзка с изграждане на сградно водопроводно отклонение на ул. „Витошка зорница“ в кв. „Драгалевци“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Витошка зорница“, ул. „Света Петка Българска“, бул. „Черни връх“ №181, №181Д, №183, №185. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Витошка зорница“ ъгъла с ул. „Света Петка Българска“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.09", "title": "„Софийска вода” временно ще прекъсне водоснабдяването в някои части на столицата на 10 октомври"}
{"url": "http://www.focus-news.net/news/2019/10/09/2706513/mestni-izbori-2019-yurki-kataynen-sofiya-mozhe-da-se-prevarne-v-regionalen-inovatsionen-tsentar.html", "text": "Йорданка Фандъкова проведе среща с Юрки Катайнен, зам.-председател на Европейската комисия с ресор работни места, растеж, инвестиции и конкурентоспособност. Това съобщиха от пресцентъра на  ПП ГЕРБ . На срещата присъства и евродепутатът Ева Майдел, член на групата на ЕНП. \r\nПо време на разговорите комисар Катайнен даде висока оценка за развитието на София. „Това е петото ми посещение в София за четири години. Посещавал съм 2 пъти иновационни центрове и строителството на новите метролинии и трябва да кажа, че скоростта на развитие в града е доста бърза по отношение на иновациите и устойчивата инфраструктура“, каза Катайнен. „За мен е много хубаво да видя, че нашите столици, столиците на Европейския съюз, се развиват толкова бързо“, подчерта той. \r\n„Общините се превърнаха в най-големия партньор на ЕК, защото те реагират много бързо. Това е причината финансовите инструменти да са ориентирани към тях и кметовете и общинските съвети могат да взимат самостоятелни решения. Много политики като кръговата икономика или умните градове са примери за области на сътрудничество, в които Европейската комисия директно партнира с общините. Знам, че София много иска да развие своят иновационен климат и съм на мнение, че София може да се превърне в иновационен център за целия регион. София може да се превърне в интелектуален център, но в същото време и в център за чуждестранен капитал,  който да развива иновациите“, поясни зам.-председателят на ЕК. „Пожелавам на софиянци да се наслаждават на красивия си град, а политиците да развиват кръговата икономика, иновациите и висококачественото образование“, каза още Катайнен. \r\n„Образованието и добрата среда за образование са ключът за просперитета на София. Големите инвеститори, с които разговарям, търсят професионалисти и добре подготвени млади хора. Затова залагам в програмата си и обособяване на училищен кампус, в който престижни международни училища и университети да отворят филиали в София“, заяви от своя страна Йорданка Фандъкова.  \r\n„Най-доброто е извеждането на образованието като приоритет“, каза Катайнен, според когото София може да бъде хъб за образование и да дава подкрепа на своите съседи.", "date": "2019.10.09", "title": "Местни избори 2019: Юрки Катайнен: София може да се превърне в регионален иновационен център"}
{"url": "http://www.focus-news.net/news/2019/10/09/2706517/vazpomenanie-za-vlado-chernozemski-shte-se-sastoi-v-kyustendil.html", "text": "Възпоменание за Владо Черноземски ще се състои в Кюстендил. Това съобщи за  Радио „Фокус” – Кюстендил  Владимир Миланов, председател на Сдружение „Св. св. Кирил и Методий” – Кюстендил. От 12.00 часа в катедралния храм „Свето Успение Богородично” ще бъде извършено възпоменание. По думите на Владимир Миланов дружеството традиционно отбелязва датата на героичната гибел на Владо Черноземски, пожертвал живота си за свободата на България и за каузата държавата да пребъде. \r\nВенцеслав ИЛЧЕВ", "date": "2019.10.09", "title": "Възпоменание за Владо Черноземски ще се състои в Кюстендил"}
{"url": "http://www.focus-news.net/news/2019/10/09/2706519/mestni-izbori-2019-yaponskiyat-arhitekt-kengo-kuma-pred-fandakova-vpechatlen-sam-ot-kulturno-istoricheskoto-nasledstvo-na-sofiya-s-golyam-potentsial.html", "text": "„Много съм впечатлен от разкритото културно-историческо наследство в центъра на София. Вижда се, че София е град с голям потенциал. Културното многообразие на столицата е интересно представено от забележителните сгради на различни църкви“. Това каза световноизвестният японски архитект Кенго Кума на среща с кандидата за кмет на София Йорданка Фандъкова, издигната от коалиция ГЕРБ-СДС, съобщиха от пресцентъра на  ПП ГЕРБ . \r\nЯпонският архитект и професор в Токийския университет е за първи път в София и изнесе лекция в Университета по архитектура строителство и геодезия (УАСГ). Досега арх. Кенго Кума е проектирал в над 20 държави, носител e на множество престижни международни награди. \r\nПред своя гост Йорданка Фандъкова посочи, че София има голям шанс да промени своето развитие като зелен град, а оценката на архитект с неговия опит е важна. Фандъкова го покани да участва в журито на архитектурни конкурси и в работата по проекти в града. \r\nСпоред Фандъкова работата за развитие на града изисква сериозно планиране. „Подготвяме изменение на Общия устройствен план на София, което определя пътя на града с ясна визия и цели. Проведохме успешен международен архитектурен конкурс за изграждане на център за съвременно изкуство на мястото на бившата топлоцентрала, като предстои той да бъде реализиран. Обявихме и международен архитектурен конкурс за експониране на културно-историческото наследство на пл. „Света Неделя“, каза също кандидатът за кмет на София. Фандъкова подчерта, че е изключително важна работата с младите архитекти и благодари на арх. Кума, че е отделил време да организира архитектурна работилница в София и да изнесе лекция. За да чуят известния архитект в УАСГ бяха дошли студенти от съседни страни от региона. \r\nНа срещата присъстваха и Н. Пр. Масато Ватанабе – посланик на Япония в България, министърът на културата Боил Банов, както и кандидатът за общински съветник от листата на ГЕРБ-СДС арх. Ивайло Петков. \r\nФандъкова подари на японския архитект книгата „Първа двуезична енциклопедия на София“", "date": "2019.10.09", "title": "Местни избори 2019: Японският архитект Кенго Кума пред Фандъкова: Впечатлен съм от културно-историческото наследство на София с голям потенциал"}
{"url": "http://www.focus-news.net/news/2019/10/09/2706500/krum-zarkov-bsp-gerb-osakatyavat-predlozhenieto-ni-za-otpadane-na-sakratenoto-sadebno-sledstvie.html", "text": "ГЕРБ осакатяват предложението ни за отпадане на съкратеното съдебно следствие. Това каза зам.-председателят на ПГ на „БСП за България“ Крум Зарков по време на дебата по промените в Наказателно-процесуалния кодекс, предаде репортер на  Агенция „Фокус“ . Зарков визира предложението на ГЕРБ съкратеното съдебно следствие да отпадне само за умишлени убийства, но не и за тежки телесни повреди.  Зарков отчете, че вместо законодателна устойчивост на процеса, с НПК ще се намерят в същата ситуация след няколко месеца. „Днес трябваше да завърши процедурата с категоричното прекратяване на възможността на съкратено съдебно следтвие. Останах с впечатлението, че големият проблем е, че   управляващото мнозинство не разбира и не знае точно какво иска. Поставя ни пред едно решение, което приеха, започнахте да шикалкавите, по причини, които до ден днешен остават неясни. Първо с отваряне на НК, който тук сте се опитали да вкарате по-нататък. Второ, с тези решения, които сякаш искат да покажат ,че вие не падате по гръб“, заяви Зарков.  \r\nДеница КИТАНОВА", "date": "2019.10.09", "title": "Крум Зарков, БСП: ГЕРБ осакатяват предложението ни за отпадане на съкратеното съдебно следствие"}
{"url": "http://www.focus-news.net/news/2019/10/09/2706508/korneliya-ninova-bsp-dokato-gerb-upravlyava-stranata-nyama-da-ima-spravedlivost.html", "text": "Докато ГЕРБ управлява страната - няма да има справедливост. Това каза лидерът на БСП Корнелия Нинова по време на дебатите по НПК, предаде репортер на  Агенция \"Фокус\" . \"Уважаеми български граждани, дебатът днес стана твърде експертен и малко объркан, защото объркахме няколко правни института. Изглежда това го разбираме само юристите. За какво става дума? Ако днес някой изнасили и убие дете и си признае винага, присъдата му се намалява с една трета. След това може да бъде намалена отново, защото той се е подобрил в затвора. Може и да бъде помилван. Това е фактическото състояние към момента. БСП предложихме при тежки телесни повреди и убийства или тежки телесни повреди, водещи до смърт, да няма такова съкратено производство при признание. Да има присъда до живот без право на замяна. Смятаме, че това е справедливо. Колегите от ГЕРБ осакатиха този текст и оставиха само убийтва, без другите тежки престъпления. Сега да се опитам да обясня какво означава това. Скъпи българи, ако някой направи с вас следното: причини ви продължително разстройство на съзнанието, постоянна слепота с едното или двете очи, постоянна глухота, загуба на речта, обезобразяване, загуба на единия бъбрек, загуба или осакатяване на крак или ръка, т.е. това са тежките телесни повреди. Ако някой ви причини това и ви остави за цял живот с опасност за вас поради общо разтройство на здравето и отиде и си го признае  - според ГЕРБ този човек трябва да бъде с намалена присъда с една трета\", допълни тя. По думите й това е тежката телесна повреда. \r\n\"Ето за този въпрос става дума днес. Вадят се следните аргументи - малка била статистиката на извършените такива престъпления\", обясни още Нинова. Лидерът на БСП посочи, че въпросът е статистика или справедливост и възмездие  и бързо производство и възмездие.  Тя посочи, че преди време БСП е поставила въпроса за маловажните случаи. \"От тази страна - не\", посочи ГЕРБ Нинова. \"Изводът ми е само един - докато ГЕРБ управлява страната, няма да има справедливост, уважаеми българи. Промяната е във вашите ръце\", допълни още тя.  \r\nДеница КИТАНОВА", "date": "2019.10.09", "title": "Корнелия Нинова, БСП: Докато ГЕРБ управлява страната - няма да има справедливост"}
{"url": "http://www.focus-news.net/news/2019/10/09/2706518/25-moneti-i-kulturno-istoricheski-tsennosti-sa-izzeti-pri-proverka-na-chasten-imot-v-grad-byala-slatina.html", "text": "25 монети и културно-исторически ценности са иззети при проверка на частен имот в град Бяла Слатина. Това съобщиха от  ОДМВР - Враца . Полицейската акция е проведена на 8 октомври 2019 г. на територията на ОД МВР - Враца. Операцията е била за противодействие на престъпления свързани с „Културно исторически ценности“ на територията на държавите - членки на Европейски съюз. След оперативно-следствени действия е извършена проверка в частен дом в град Бяла Слатина. Намерени и иззети са 25 монети и метални предмети, представляващи културно-исторически ценности. Образувано е досъдебно производство.", "date": "2019.10.09", "title": "25 монети и културно-исторически ценности са иззети при проверка на частен имот в град Бяла Слатина"}
{"url": "http://www.focus-news.net/news/2019/10/09/2706524/politsiyata-v-isperih-razsledva-sluchay-na-otkradnata-debitna-karta-ot-koyato-sa-iztegleni-nad-3-000-lv.html", "text": "Полицията в Исперих разследва случай на открадната дебитна карта, от която са изтеглени над 3 000 лв. Това съобщиха от  ОДМВР - Разград . Дебитната карта в на възрастен мъж и от нея са теглени суми в размер на 3 050 лв. Неправомерните транзакции се случили в периода от 27 септември до 7 октомври от различни АТМ-устройства в град Исперих. 86-годишният потърпевш установил липсата на картата си на 8 октомври и сигнализирал в Районно управление – Исперих. Установено е, че без негово знание и съгласие от банкомати на различни банки в града са теглени пари от сметката му. Води се досъдебно производство.", "date": "2019.10.09", "title": "Полицията в Исперих разследва случай на открадната дебитна карта, от която са изтеглени над 3 000 лв."}
{"url": "http://www.focus-news.net/news/2019/10/09/2706521/reuters-mazh-osadi-johnson-johnson-da-mu-plati-8-miliarda-dolara-zaradi-stranichen-efekt-na-lekarstvo.html", "text": "Johnson & Johnson трябва да плати 8 милиарда долара компенсация на мъж за това, че американската компания не е предупредило него и други потребители за нежелателен страничен ефект на невролептично лекарство, съобщава агенция  Reuters , като посочва, че това решение е взето във вторник от журито на Съда по граждански дела на град Филаделфия, щата Флорида. \r\nСъдебните заседатели са издали присъда в полза на 26-годишния Никълъс Мъри. Той е съобщил в своята жалба, че по предписание на лекарите е използвал лекарството Risperdal, предназначено за предотвратяване на пристъпи на шизофрения и биполярно разстройство (маниакална депресия). Оказало се, че това лекарство на Johnson & Johnson има страничен ефект – гинекомастия (увеличение на млечните жлези при мъжете). Пострадалият е използвал това лекарство по предписание на лекарите от 2003 година. \r\nПрез 2015 година Мъри печели аналогично дело. Тогава журито от съдебни заседатели счете действията на Johnson & Johnson за наказуеми и ги осъди да платят 1,75 милиона долара на потърпевшия. Апелационният съд на щата Пенсилвания през февруари миналата година призна присъдата за законна, но понижи размера на компенсацията на 680 хиляди долара. \r\nОснована през 1886 г., Johnson & Johnson е един от най-големите световни производители на козметични, санитарни и хигиенни продукти и медицинско оборудване. През 2017 г. оборотът на J&J възлиза на около 76 милиарда долара. \r\n \r\nПревод и редакция:", "date": "2019.10.09", "title": "Reuters: Мъж осъди Johnson & Johnson да му плати 8 милиарда долара заради страничен ефект на лекарство"}
{"url": "http://www.focus-news.net/news/2019/10/09/2706510/politika-sarbiya-albin-kurti-e-protiv-otmyanata-na-mitata.html", "text": "Лидерът на Движение „Самоопределение“ Албин Курти заяви, че е за политика на пълна реципрочност към Белград и не е съгласен с премахването на митата върху сръбските стоки, нито с политическата търговия, в рамките на която Косово ще получи либерализация на визовия режим в замяна на премахването на таксите, пише белградският ежедневник  „Политика“ . \r\n„Наистина не подкрепям отмяната на тези мита, а предпочитам политиката на пълна реципрочност. Сърбия, например, не приема нашите регистрационни табели, нито стоките, на които пише „Произведено в Косово“. Това е абсурдно и докато продуктите с нашите етикети не бъдат позволени в Сърбия, не трябва да бъде позволена продажбата на стоки от Сърбия“, заяви Курти в интервю пред германския ежедневник „Франкфуртер алгемайне цайтунг“. \r\nТой обаче добави, че един от резултатите от данъчното облагане на стоки от Сърбия е нещо косвено, което няма нищо общо с икономиката, а това е, че те допринасят за „сваляне от масата на злощастната идея за обмен на територии между Сърбия и Косово“. \r\nПо повод предположението, че германският канцлер Ангела Меркел и френският президент Еманюел Макрон са предложили на косовския премиер Рамуш Харадинай да се обявят за премахване на визовия режим за Косово, ако той премахне таксите върху сръбските стоки, Курти каза, че не е привърженик на този тип търговия. \r\n„Става въпрос за борба с корупцията в тази страна. За да могат всички в ЕС да се уверят, че Косово е започнало нова глава. Изпълнихме всички 96 условия на Европейската комисия за премахване на визите и въпреки това Косово има лошо име в много страни.Мнението за нас в много столици не е добро. Трябва да променим това. В наш интерес е да се борим с организираната престъпност и корупцията“, обясни политикът. \r\nКурти добави, че е готов да се бори с организираната престъпност и корупцията на високо равнище и с монопола на олигархията в Косово, но че борбата се нуждае от подкрепа от международната общност, за да бъде успешна. \r\nНа въпрос как, ако бъде избран за министър-председател, той си представя съвместното съжителство с президента Хашим Тачи, когото определи като главния виновник за заробването на косовската държава, Курти каза, че „това със сигурност няма да е лесно“. \r\n„Най-добре би било г-н Тачи да се оттегли като президент и като цяло от политиката. Този президент опетни репутацията на страната ни, като подкрепи идеята за размяната на територии. След освобождението от сръбската окупация през 1999 г. и обявяването на независимост през 2008 г., ние също се нуждаем от трето освобождение, при което корумпирани политици като Тачи ще бъдат отстранени от обществения живот на тази страна“, категоричен е лидерът на Движение „Самоопределение“. \r\nСпоред него корумпираните политици в Прищина са готови, за да защитят богатството си, да застрашат и традиционно добрите отношения между Косово и САЩ. \r\n„Посолството на САЩ в Прищина в миналото беше редовен меродавен фактор за формирането на косовските правителства ... Беше така, но напоследък нашите управляващи политици доказаха, че са в състояние да разрушат и по същество отличните отношения между Косово и САЩ, само за да спасят корумпираната си политика. Когато става въпрос за парите и богатството им, те стават непокорни и за САЩ. Каква изненада ...“, уточни той. \r\nНа въпрос за застъпничеството на „Самоопределение“ за обединение на Косово и Албания, Курти отговори, че „уважава и обича“ Косово, но неговите език, култура и история са албански и че това е един народ в две държави. Той би искал да има възможността да проведе референдум за обединение в Косово и Албания. \r\n„Конституцията ни забранява да се присъединяваме към друга държава. Това е в контраст с друга разпоредба на същата Конституция, която определя Косово като суверенна държава. Ето защо бихме искали да имаме право на такъв референдум. Но няма да започнем нова балканска война заради това. Искаме да го постигнем по мирен, демократичен и конституционен начин“, каза Курти. \r\nПолитикът обаче не е съгласен с мнението, че „Самоопределение“ може да бъде описано като ляво-националистическа партия. \r\n„Ние сме социалдемократическа партия ако в нас има следи от патриотизъм, това е по-скоро антиколониален патриотизъм. Това няма нищо общо с вида на национализма, който толкова често срещаме в ЕС днес. Става въпрос за равенството“, обясни Курти. \r\n \r\nПревод и редакция:", "date": "2019.10.09", "title": "„Политика“ (Сърбия): Албин Курти е против отмяната на митата"}
{"url": "http://www.focus-news.net/news/2019/10/09/2706526/mvr-dvama-dushi-sa-zaginali-a-29-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 29 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 27 тежки пътнотранспортни произшествия. В София са регистрирани 38 леки и 4 тежки катастрофи, при които са пострадали 4 души.", "date": "2019.10.09", "title": "МВР: Двама души са загинали, а 29 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/09/2706527/sonya-miteva-konsultant-za-obrazovanie-v-chuzhbina-varna-e-na-vtoro-myasto-sled-sofiya-po-broy-uchenitsi-izbrali-da-uchat-v-chuzhbina.html", "text": "Ръст на ранните кандидатури за прием в западни университети за Варна и региона отчита международният проект „Световно образование“. Това каза за  Радио „Фокус“ – Варна  Соня Митева, консултант по въпросите за образование в чужбина. По думите й за поредна година се наблюдава устойчив ръст на ранните кандидатури за висше образование в чужбина за учениците от Варна и региона. Близо 20% от учениците решили да се обучават в чужбина, са от Варна и региона, с което областта се нарежда на второ място след София по брой на студентите в чужбина. Това се дължи на добрите средни училища и езикова подготовка на учениците тук.  \r\nСоня Митева добави, че една от причините българските ученици да предпочитат западните университети е това, че там се предлагат много повече магистърски и бакалавърски програми, които се предлагат там. „Българското образование има много добри програми, но в сравнение с чуждите университети са изключително на малко, като брой. Освен това трябва да се вземе предвид и базата, с която разполагат другите университети“, допълни експертът. \r\nДесислава ВАСИЛЕВА", "date": "2019.10.09", "title": "Соня Митева, консултант за образование в чужбина: Варна е на второ място след София по брой ученици избрали да учат в чужбина"}
{"url": "http://www.focus-news.net/news/2019/10/09/2706529/20-pchelni-koshera-sa-izgoreli-pri-pozhar-v-rayona-na-krayno-selo-v-oblast-kardzhali.html", "text": "20 пчелни кошера са изгорели при пожар в района на Крайно село. Това съобщиха от  ОДМВР - Кърджали . Сигналът за горящ фургон в района на Крайно село е подаден снощи около 20.30 часа. Два екипа на службата в Кърджали били изпратени незабавно на мястото на произшествието за потушаване на огъня. Изгорели са фургон, паянтова постройка, мебели, бяла и черна техника, както и 20 пчелни кошера. Дежурна оперативна група от РУ - Кърджали е извършила оглед. Причините за пожара са в процес на установяване. Образувано е досъдебно производство.", "date": "2019.10.09", "title": "20 пчелни кошера са изгорели при пожар в района на Крайно село в област Кърджали"}
{"url": "http://www.focus-news.net/news/2019/10/09/2706530/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункт. Към този час на деня преминаването се извършва без голямо изчакване. \r\nВенцеслав ИЛЧЕВ", "date": "2019.10.09", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/10/09/2706525/normalno-se-osashtestvyava-preminavaneto-prez-granichnite-punktove-v-oblast-blagoevgrad-dvizhenieto-na-gkpp-zlatarevo-e-zatrudneno-poradi-remontni-deynosti.html", "text": "Продължава да е затруднено преминаването през ГКПП „Златарево“ на границата със Северна Македония поради ремонтни дейности. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Станке Лисичково“ движението се извършва без проблеми. На ГКПП „Кулата – Промахон“ и на ГКПП „Илинден – Ексохи“ на границата с Гърция трафикът също е с нормална интензивност. \r\nЛивия НИНОВА", "date": "2019.10.09", "title": "Нормално се осъществява преминаването през граничните пунктове в област Благоевград, движението на ГКПП „Златарево“ е затруднено поради ремонтни дейности"}
{"url": "http://www.focus-news.net/news/2019/10/09/2706531/spetssadat-shte-razglezhda-dela-ot-kompetentnostta-na-evropeyskata-prokuratura.html", "text": "Спецсъдът ще разглежда дела от компетентността на Европейската прокуратура. Това решиха народните представители след като приеха текстове от Наказателно-процесуалния кодекс на второ четене, предаде репортер на  Агенция „Фокус“ . „За“ текстовете гласуваха 92 народни представители, „против“ – 46 и „въздържали се“ – 1, с което бяха приети. Приетият текст предвижда на Специализирания наказателен съд да са подсъдни и делата от компетентност от Европейската прокуратура.  \r\nДеница КИТАНОВА", "date": "2019.10.09", "title": "Спецсъдът ще разглежда дела от компетентността на Европейската прокуратура"}
{"url": "http://www.focus-news.net/news/2019/10/09/2706522/intenziven-e-trafikat-vav-vidinska-oblast-v-posoka-gkpp-dunav-most-2-patuvat-predimno-tezhkotovarni-avtomobili.html", "text": "Интензивен е трафикът в посока във Видинска област ГКПП Дунав мост 2″, пътуват предимно тежкотоварни автомобили. Това съобщиха за  Радио „Фокус“ – Видин  от Областното пътно управление. Най-натоварен е участъкът между Дунавци и Видин. На граничните пунктове „Връшка чука“ и „Брегово“ няма образувани опашки от чакащи автомобили. Движението по път III-1413 Грамада – Синаговци при км 12 +270 е ограничено за МПС над 12 т поради свлачище. Обходният маршрут е по път път I-1 Дунавци – Срацимирово – път III-141 Срацимирово – Грамада и обратно. Ограничението е в сила до 30 октомври 2019 г.  \r\nДвижението по път ІІ-81 Монтана – София през прохода „Петрохан“ е ограничено за автомобили над 12 т. Обходният маршрут е през Своге. \r\nВъв Видин трафикът е засилен по входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.10.09", "title": "Интензивен е трафикът във Видинска област в посока ГКПП „Дунав мост 2″, пътуват предимно тежкотоварни автомобили"}
{"url": "http://www.focus-news.net/news/2019/10/09/2706536/dvizhenieto-se-osashtestvyava-v-edna-lenta-po-pat-ii-11-milkovitsa-somovit-v-oblast-pleven-ot-km-196-do-km-206-zaradi-remont.html", "text": "Движението по път II-11 Милковица - Сомовит от км 196 до км 206 е в една лента до 15 октомври. Това съобщиха  за  Радио „Фокус“  от Областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 22° и 25°. Движението по път II-52 Свищов – Никопол в участъка на Лозица – Никопол от км 84 до км 101 се осъществява в една лента на определени участъци поради частични ремонтни дейности на асфалтовата настилка. Срокът е до 11 октомври. Движението по път III-118 Гулянци – Долна Митрополия в участъка на Победа – Подем от км 8 до км 14 се осъществява в една лента поради ремонтни дейности с частично асфалтиране. Срокът е до 11 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.09", "title": "Движението се осъществява в една лента по път II-11 Милковица - Сомовит в област Плевен от км 196 до км 206 заради ремонт"}
{"url": "http://www.focus-news.net/news/2019/10/09/2706533/46-mladi-ucheni-ot-tsyalata-strana-shte-uchastvat-v-iv-izlozhenie-na-mladezhko-tehnichesko-tvorchestvo-v-gorna-oryahovitsa.html", "text": "46 млади учени от цялата страна ще участват в IV изложение на младежко-техническо творчество в Горна Оряховица. Това каза за  Радио „Фокус“-Велико  Търново Владимир Григоров, който е един от организаторите на проявата. Той уточни, че в изложението ще се включат ученици, студенти, преподаватели и представители на фирми. Участниците са общо 46, сред които има 23 гимназии. Той подчерта, че нивото на разработките се вдигнало изключително много в сравнение с началото, а към голяма част от тях има интерес и от страна на бизнеса. Някой от проектите са процес на реализация за използване в реалния живот. По думите на Григоров новото е, че вече са се появили негови колеги, които на времето са водили обучение в гимназиите, а днес ръководят частни клубове и кръжоци, в които занимават малките деца, както и младежи от професионалните гимназии. \r\nНаградният фонд не е от парични премии, а ще включва таблети, лаптопи и набори от части за сглобяване на различни устройства. Идеята е участниците да се мотивират и „запалят“ още повече по темата. Изложението ще се проведе в зала „Никола Петров“ в Горна Оряховица, като официалното откриване е днес от 11.30 часа. Инициативата ще продължи и на 10 октомври. \r\nЛуиза ТРАНЧЕВА", "date": "2019.10.09", "title": "46 млади учени от цялата страна ще участват в IV изложение на младежко-техническо творчество в Горна Оряховица"}
{"url": "http://www.focus-news.net/news/2019/10/09/2706534/v-stara-zagora-shte-bade-vrachen-prizat-sotsialno-otgovorna-kompaniya-partnyor-na-obshtina-za-2018-g.html", "text": "В Стара Загора ще бъде връчен призът „Социално отговорна компания-партньор на община за 2018 г.”. Това съобщиха от пресцентъра на  Община Стара Загора . Конфедерацията на работодателите и индустриалците в България (КРИБ) съвместно с ръководствата на общините в област Стара Загора за първа година официално ще връчат приза „Социално отговорна компания-партньор на община за 2018 г.”. Бяха номинирани 19 компании, работещи на територията на областта. Официалното връчване на призовете ще се проведе от 13.00 часа в зала „Славейков“ на Община Стара Загора. \r\nОфициални гости на събитието ще бъдат зам.-председателят на КРИБ проф. д.т.н. инж. Николай Вълканов, заместник областният управител на Стара Загора Димитър Драчев, представители на общините, ръководители на регионални и общински структури в област Стара Загора, представител на Изпълнителната агенция за насърчаване на малките и средни предприятия (ИАНМСП) Васил Пеев, представители на Българската агенция за инвестиции (БАИ), председатели на регионални структури на КРИБ и др.. \r\nПо време на церемонията КРИБ ще връчи и няколко специални награди.", "date": "2019.10.09", "title": "В Стара Загора ще бъде връчен призът „Социално отговорна компания-партньор на община за 2018 г.”"}
{"url": "http://www.focus-news.net/news/2019/10/09/2706523/deputatite-otmeniha-sakratenoto-sadebno-sledstvie-pri-umishleno-prichinyavane-na-smart.html", "text": "Депутатите отмениха съкратеното съдебно следствие при умишлено причиняване на смърт. Това се случи след като Народното събрание прие текст от Наказателно-процесуалния кодекс на второ четене, предаде репортер на  Агенция \"Фокус\" . \"За\" текста гласуваха 92 народни представители, \"против\" - 62 и \"въздържали се\" 11, с което той бе приет. Първоначалното предложение бе съкратеното производство да отпадне и за причинени умишлено тежки телесни повреди. Между двете четения обаче текстът претърпя промяна и след предложение на ГЕРБ съкратеното съдебно следствие отпадна само за умишлено причиняване на смърт.  \r\nДеница КИТАНОВА", "date": "2019.10.09", "title": "Депутатите отмениха съкратеното съдебно следствие при умишлено причиняване на смърт"}
{"url": "http://www.focus-news.net/news/2019/10/09/2706532/premierat-boyko-borisov-molya-mediite-da-sprat-da-tirazhirat-novini-kak-shte-vzimame-detsata-na-horata-ne-mozhe-da-se-protestira-sreshtu-nesashtestvuvashta-strategiya.html", "text": "Моля медиите за съдействия за тези не жълти, не кафяви, не лъжливи новини, в които се говори как ще взимаме децата на хората, как може да се протестира срещу стратегия, която я няма или да се говори, че я има. Това запита премиерът Бойко Борисов по време на редовното правителствено заседание, предаде репортер на  Агенция „Фокус“ . „Не знам как нечие съзнание може да го роди и как може по този начин да се говори. Как може да се тиражира лъжа, че норвежците са дали пари, за да изнасяме деца? До днес, когато ми показаха какво се говори и пише, не мога да повярвам, че има човек, който може да се върже на подобна лъжа“, допълни още премиерът. Той обясни, че парите от Норвежката програма се използват с други цели. „Включително за чистотата на въздуха, за екоавтомобили“, посочи Борисов.  \r\nТеодора ПАВЛОВА", "date": "2019.10.09", "title": "Премиерът Бойко Борисов: Моля медиите да спрат да тиражират новини как ще взимаме децата на хората, не може да се протестира срещу несъществуваща стратегия"}
{"url": "http://www.focus-news.net/news/2019/10/09/2706535/pregled-na-osnovnite-temi-vav-varnenskiya-pechat.html", "text": "Август е бил най-черният месец по пътищата на Варненска област от началото на годината до края на август, сочи статистиката на Главна дирекция „Национална полиция“, цитирана от в.  „Черно море“ . Загинали са 30 души, а ранените са били 613. В сравнение със същия период на 2018 г. броят на загиналите е същият, а този на ранените се е увеличил с 3-ма души. Това нарежда Варна на трето място по брой загинали в страната след Пловдив – 44, и София – 47, и на второ място по брой ранени след Пловдив – 713. Столицата се нарежда на трето място, където за отчетния период ранените са били 572-ма. \r\nВ понеделник на кея на яхтеното пристанище на морската гара потъна едно от корабчетата за атракции, добре познати на варненци и гостите на града. „Санта Марина“ се напълни с вода и независимо от двете помпи, включени в спасителната акция, корабокрушението не беше избегнато. При него пострадали няма. „Санта Марина“ е позната и като кораба на Конан Варварина – преди години там са снимани сцени от легендарната филмова фентъзи сага. Пази се и част от реквизита на героя. Това дава основание да се мисли, че „животът“ на яхтата не е приключил и може би предстои превръщането й в атракцион, който да привлича идващите във Варна туристи. \r\nНа официално посещение в щаба на Военноморските сили на Република Полша бе командирът на Военноморските сили на България контраадмирал Кирил Михайлов. При визитата си от 30 септември до 3 октомври контраадмирал Михайлов имаше среща с полския си колега вицеадмирал Ярослав Зиемански – инспектор на ВМС на Република Полша. По време на разговорите във военноморския инспекторат контраадмирал Михайлов бе запознат от домакините с организационната структура на полския военен флот и задачите, които са изпълнявани от полските екипажи при участието им в международни учения.", "date": "2019.10.09", "title": "Преглед на основните теми във варненския печат"}
{"url": "http://www.focus-news.net/news/2019/10/09/2706528/korneliya-ninova-bsp-ochakvame-osven-podsadnostta-v-mnogo-skoro-vreme-upravlyavashtite-da-vnesat-nachina-za-izbor-na-evropeyski-prokurori-za-balgariya.html", "text": "Очакваме освен подсъдността в много скоро време управляващите да внесат начина за избор на европейски прокурори за България. Това каза лидерътн а БСП Корнелия Нинова във връзка с текста от НПК  на специализирания наказателен съд да са подсъдни и делата от компетентност от Европейската прокуратура, предаде репортер на   Агенция „Фокус“ . „Уважаеми управляващи, имам по-скоро въпроси към вас. Внасяте подсъдност на Специализирания съд на делата от европейската прокуратура. И ви питам кога ще имаме правила, кога ще гласуваме реда, по който ще бъдат избрани онези делегирани български прокурори, които ще отговарят за България по линия на Европейска прокуратура и европейска наказателна политика. Бързате да определяте подсъдността, но никак не бързате да внесене яснота кога и как ще избираме тези хора. И не си и помисляйте, тихомълком, без правила някъде в Министерски съвет да ги решите и изберете без критерии, определяни в Народното събрание, без дебат и без кандидатури. Просто ви предупреждавам. Европейската прокуратура е един изключително важен институт за справедливост  в Европа, но и в България също, разбира се. Очакваме освен подсъдността в много скоро време да внесете и начина за избиране на европейските прокурори за България“, посочи Нинова. Тя заяви, че БСП има готовност да го направи и ако управляващите не го сторят, ще внесат промени в Закона за съдебната власт.  \r\nДеница КИТАНОВА", "date": "2019.10.09", "title": "Корнелия Нинова, БСП: Очакваме освен подсъдността в много скоро време управляващите да внесат начина за избор на европейски прокурори за България"}
{"url": "http://www.focus-news.net/news/2019/10/09/2706520/krasimir-tsipov-gerb-ne-mozhem-da-dadem-garantsiya-che-s-promenite-v-npk-nyama-da-ima-prisadi-pod-minimuma.html", "text": "Не можем да дадем гаранция, че с промените в НПК няма да има присъди под минимума. Това каза народният представител от ПГ на ГЕРБ Красимир Ципов по време на дебатите по Наказателно-процесуалния кодекс, предаде репортер на  Агенция \"Фокус\" . \"Дебатът, който водим след внасянето на тези законопроекти е дали да има справедливо наказание. Само че, уважаеми народни представители, дали да има справедливо наказание, не се решава в Наказателно-процесуалния кодекс. Текстовете са в Наказателния кодекс. Чухме спекулации, че ГЕРБ бил виновен за това или онова - за липсата на справедливост. Да припомним, когато се въведе първото ограничение на съкратеното съдебно следствие, това се случи заради това, че имаше постановени присъди под мининума. Така че, когато говорите за справедливо наказание тогава, когато се ограничава приложното поле на съкратеното съдебно следствие, имайте доблестта да отговорите на пострадалите и на жертвите, може ли да дадем гаранция с промените в НПК, че няма да имаме присъда под минимума. Нека да бъдем откровени. Не можем да дадем тази гаранция. Такъв е отговорът. Дори да ограничим съкратеното съдебно следтвие за всички тежки престъпления, това са 95 % от НК, пак не можем да дадем тази гаранция\", допълни още Ципов. Той призова да се води дебатът, какъвто трябва да бъде и да се води професионално. \"Когато има признаване на вина, това може да се приеме за смекчаващо обстоятелство и пак да стигнем до несправедливо наказание\", поясни още Ципов.  \r\nДеница КИТАНОВА", "date": "2019.10.09", "title": "Красимир Ципов, ГЕРБ: Не можем да дадем гаранция, че с промените в НПК няма да има присъди под минимума"}
{"url": "http://www.focus-news.net/news/2019/10/09/2706541/mestni-izbori-2019-kandidatat-za-kmet-na-obshtina-vidin-i-kandidatite-za-obshtinski-savetnitsi-ot-pp-gerb-razgovaryaha-s-zhiteli-na-kvartal-panoniya.html", "text": "Кандидатът за кмет на Община Видин Огнян Ценков и кандидатите за общински съветници от ПП ГЕРБ разговаряха с жители на квартал „Панония”. Това съобщиха от пресцентъра на  ПП ГЕРБ . „Над 650 хил. лв. са вложени през изтичащия мандат за благоустрояването на квартал „Панония”. Разбира се, че е недостатъчно. Разбира се, че има още много работа, още повече, когато междублоковите пространства не са облагородявани от 30 години. Но това бяха финансовите възможностите, които Община Видин имаше през изминалите 4 години. Когато на 9 ноември 2015 г. встъпих в длъжност като кмет, в Общината нямаше нито лев. Бяха наложени запори както на сметките, така и на каса, и Общината реално нямаше възможност да функционира. Просрочените задължения бяха 7,300 млн. лв., голяма част от които към видински фирми. А сред нашите ангажименти бе Общината да се превърне в лоялен и предвидим партньор за бизнеса. С помощта на Правителството и безлихвения кредит, който получихме, разплатихме задължения останали още от 2004 г. Собственици на малки видински фирми споделиха с мен, че вече са били загубили надежда трудът им да бъде заплатен. Наследихме 11 млн. лв. несъбрани местни данъци и такси, а бяхме поели ангажимент да не увеличаваме данъците. Днес мога да заявя, че изпълнихме и двата поети ангажимента”, отчете пред жители на квартал „Панония” кандидатът за кмет на Община Видин от ПП ГЕРБ Огнян Ценков. Ценков бе категоричен, че ако хората му гласуват доверие за втори кметски мандат, местните данъци и такси ще останат непроменени: „Защото повишихме събираемостта, но все още недостатъчно. Не мога да позволя да бъдат натоварени с по-високи данъци коректните данъкоплатци, преди да направим всичко възможно, да съберем дължимото от тези наши съграждани, които години наред са неизрядни платци”, каза още Огнян Ценков. \r\nКандидатът за кмет на Община Видин от ПП ГЕРБ Огнян Ценков представи  кандидатите за общински съветници Бисерка Каменова, Николай Цветков, Калин Каменов, Стефан Ванчев и Янита Каменова. Жителите на квартал „Панония” поздравиха най-младите сред тях - Калин Каменов и Стефан Ванчев и изразиха надежда, че в новия Общински съвет ще се чува гласът на младите хора.  \r\nБисерка Каменова, която е на шесто място в листата на ПП ГЕРБ бе категорична, че през изтичащия мандат образованието е било приоритет за местната власт. „Като учител с дългогодишна практика и директор на едно от видинските училища, мога да говоря за свършеното в областта на образованието от първо лице. В нашето училище бе извършен основен ремонт на покрива. Подменена бе парната инсталация, извършен бе ремонт на санитарни възли, инсталирахме видеонаблюдение, ремонтирахме оградата. Асфалтирана бе улицата, която минава покрай училището. Според мен обаче е много важно човешкото отношение, което имаше кметът Огнян Ценков към нашите деца – подкрепата му в лично качество за мажоретния ни състав, за участието на нашите танцови състави в различни изяви”, сподели кандидатът за общински съветник от ПП ГЕРБ Бисерка Каменова. Тя призова своите съкварталци да подкрепят Огнян Ценков и кандидатите за общински съветници от ПП ГЕРБ.", "date": "2019.10.09", "title": "Местни избори 2019: Кандидатът за кмет на Община Видин и кандидатите за общински съветници от ПП ГЕРБ разговаряха с жители на квартал „Панония”"}
{"url": "http://www.focus-news.net/news/2019/10/09/2706540/nablyudateli-ot-es-izborite-byaha-demokratichni-no-ne-i-v-rayonite-sas-srabsko-mnozinstvo.html", "text": "Мисията на Европейския съюз за наблюдение на изборите в Косово даде пресконференция в Прищина, на която представи заключение, че парламентарните избори на 6 октомври са били добре проведени, прозрачни и демократични, но в населените със сърби региони гласуването не е отговаряло на международните стандарти, тъй като избирателите са били сплашвани, за да гласуват за „Сръбска листа“. Информацията предадоха  косовските средствата за масова информация. \r\nГлавният наблюдател на ЕС Виола фон Крамон-Таубадел заяви на пресконференцията: „Парламентарните избори бяха добре проведени и прозрачни. Мисията за наблюдение положително оцени процеса на гласуване. В районите, населени със сърби, избирателите, които не подкрепят „Сръбска листа“, бяха сплашвани. Процесът на гласуване при косовските сърби не отговаря на международните стандарти. Денят на изборите беше спокоен, общата оценка е положителна. ЦИК осигури прозрачност в процеса и това беше тяхната ключова характеристика“.  \r\n \r\n Тереза Герова", "date": "2019.10.09", "title": "Наблюдатели от ЕС: Изборите бяха демократични, но не и в районите със сръбско мнозинство"}
{"url": "http://www.focus-news.net/news/2019/10/09/2706539/premierat-boyko-borisov-horata-se-vrashtat-ot-chuzhbina-za-da-rabotyat-na-novite-visokokvalifitsirani-rabotni-mesta-v-balgariya.html", "text": "Много хора се връщат от чужбина, за да работят на висококвалифицирани и платени работни места в България. Това каза премиерът Бойко Борисов по време на редовното правителствено заседание, предаде репортер на  Агенция „Фокус“ . Премиерът припомни, че преди няколко седмици правителството е отпуснало допълнително 5 милиона за 150-годишнината на БАН. „Мисля, че с академик Ревалски сме свършили доста работа. С новия ресор, който има България в Европейската комисия и новите приоритети на ЕС за иновации, обучение, „Еразъм“, университети, академии и това , което открихме вчера като развоен център на една от най-големите компании – „Бош“, където се пише софтуер за новите автомобили, това, което преди няколко дни във Варна открихме офиси на една от най-големите финансови групи в Европа, за да действат оттам на цялата територия на Европа показва, че академията на най-високо ниво, университетите, финансирането, което няколко години и повече се получи не само задържа много хора, но и много хора се връщат тук, за да работят“, посочи Борисов. Той се обърна към председателя на БАН академик Юлиан Ревалски с думите, че продължаваме да разчитаме много на академията, защото действително като население не сме голяма държава, но точно в сферите на иновациите и новите технологии българинът има много развито мислене. „Суперкомпютърът, на който сега започваме да му изграждаме къщичката в Технопарка, също отсега трябва да го мислите къде, какво и как може да бъде използван на най-високо ниво“, допълни още Борисов.  \r\nТеодора ПАВЛОВА", "date": "2019.10.09", "title": "Премиерът Бойко Борисов: Хората се връщат от чужбина, за да работят на новите висококвалифицирани работни места в България"}
{"url": "http://www.focus-news.net/news/2019/10/09/2706544/mestni-izbori-2019-oik-kardzhali-e-utvardila-obrazuvaneto-na-dve-izbiratelni-sektsii-na-teritoriyata-na-darzhavna-psihiatrichna-bolnitsa-i-mbal-at-dafovski.html", "text": "Две лечебни заведения в Кърджали са депозирали искания в ОИК - Кърджали, придружени със заповеди за образуване на  избирателни секции на територията им. Това съобщиха от Общинската избирателна комисия, предаде кореспондент на  Радио „Фокус“ . За да отговори на нуждите на хората с ограничено придвижване, които са по време на изборите в лечебни заведения, домове за стари хора и други специализирани институции за предоставяне на социални услуги, ОИК - Кърджали е разгледала документите и е решила да се формират и утвърдят единни номера на избирателните секции в лечебните заведения в община Кърджали, както следва: за МБАЛ „Д-р Атанас Дафовски\" АД - Кърджали - № 091600157 и за Държавна психиатрична болница – Кърджали - № 091600158. Бил е определен и броя на членовете в секциите в Държавна психиатрична болница и МБАЛ „Ат. Дафовски“, на основание изискванията на закона за ИС в лечебните заведения, домове за стари хора и други специализирани институции за предоставяне на социални услуги, чл. 8, ал. 6 от ИК в Община Кърджали за произвеждане на изборите за общински съветници и кметове на 27 октомври 2019 г., според които двете избирателни секции ще се състоят от 5 члена. \r\nДарина ДЕЕНИЧИНА", "date": "2019.10.09", "title": "Местни избори 2019: ОИК - Кърджали е утвърдила образуването на две избирателни секции на територията на Държавна психиатрична болница и МБАЛ „Ат. Дафовски“"}
{"url": "http://www.focus-news.net/news/2019/10/09/2706545/akad-yulian-revalski-ban-s-po-malko-ot-15-ot-uchenite-v-balgariya-ban-proizvezhda-poveche-ot-polovinata-nauchna-produktsiya-na-stranata.html", "text": "БАН достойно заема своето място като най-голямата научна институция на България, която е изключително ефективна, имам възможност вече да го кажа, с по-малко от 1/5 от учените в България, провеждаме повече от половината научна продукция на страната, която е видима в световните бази данни, и смятам, че допринасяме ефективно с нашето ниво на експертност за решаването на важни задачи, които стоят пред българската държава. Това каза председателят на Българската академия на науките академик Юлиан Ревалски по време на редовното правителствено заседание, предаде репортер на  Агенция „Фокус“ . Той благодари на премиера Бойко Борисов за възможността още веднъж да припомни, че тази събота на 12 октомври БАН ще чества 150-годипнината си. „Това е първата 150-годишнина в новата българска история на национална институция другите ще бъдат след 10 години, защото БАН е създадена 9 години преди Освобождението в румънския град Браила“, посочи Ревалски. Той добави още, че има доста събития, свързани с честването на годишнината и се надява, че по ясен начин ще успее да се покаже голямата роля, която е играла БАН в цялата нова история на България, като се започне от Възраждането и строителството на новата ни държавност, първите научни успехи в световен мащаб, развитието като научен център след Втората световна война и немалкия, а огромен принос, който БАН има в зараждането на различни индустриални сектори. „Това са електрониката, химическата промишленост, биотехнологиите, фармацевтиката, оптиката“, посочи той. Ревалски допълни още,че в последните години сътрудничеството между БАН и институциите се е засилило. „Разбира се, се засили и с Министерски съвет по естествен начин. надявам се, че и в бъдеще БАН ще бъде достоен партньор на правителството и важен фактор за развитието на страната“, каза още той.  \r\n   \r\nТеодора ПАВЛОВА", "date": "2019.10.09", "title": "Акад. Юлиан Ревалски, БАН: С по-малко от 1/5 от учените в България, БАН произвежда повече от половината научна продукция на страната"}
{"url": "http://www.focus-news.net/news/2019/10/09/2706546/ivitsa-dachich-predi-dva-mesetsa-matyu-palmar-mi-kaza-che-kurti-i-mustafa-shte-formirat-pravitelstvo-v-kosovo.html", "text": "Министърът на външните работи на Сърбия Ивица Дачич заяви, че пратеникът на САЩ за Западните Балкани Матю Палмър му е казал преди два месеца, че Вашингтон очаква Албин Курти и Иса Мустафа да формират правителство в Косово, пише белградският ежедневник  „Политика“ . \r\nПървият дипломат на Белград говори пред репортери след XIX икономическа среща на върха на Сърбия в хотел „Метропол“ в столицата, че днес самите американци признават, че това е „малко по-сложно, като се има предвид, че за първи път са изправени пред „Самоопределение“, партия, ангажирана с Велика Албания“, предава агенция Beta. \r\n„Едно е някой да говори от опозиция, а друго е какво ще направи, когато дойде на власт“, заяви Дачич, като добави, че Сърбия\tне може да повлияе на гражданите на Косово кого да изберат и че тя трябва да си сътрудничи с всички, независимо дали тази политическа партия харесва на някого, или не. \r\n \r\nПревод и редакция:", "date": "2019.10.09", "title": "Ивица Дачич: Преди два месеца Матю Палмър ми каза, че Курти и Мустафа ще формират правителство в Косово"}
{"url": "http://www.focus-news.net/news/2019/10/09/2706543/sergey-lavrov-turtsiya-potvardi-zachitaneto-na-teritorialnata-tsyalost-na-siriya.html", "text": "Министърът на външните работи на Руската федерация е провел телефонен разговор с турския си колега Мевлют Чавушоглу, в рамките на което той е потвърди зачитането на суверенитета и териториалната цялост на Сирия, предава  TACC . \r\n„Вчера (вторник, 8 октомври), разговарях по телефона с турския външен министър, който твърдо и недвусмислено ми потвърди, че турската страна зачита суверенитета и териториалната цялост на Сирия и във всичките си действия ще изхожда от факта, че крайната цел на нашите усилия е пълно възстановяване на териториалната цялост на сирийската държава“, заяви руският външен министър. \r\nЛавров подчерта още, че Москва обсъжда ситуацията със сигурността със сирийските кюрди и официален Дамаск в региона.  \r\n„След обмена на изявления, който се проведе между Анкара и Вашингтон, ние се свързахме с представители на кюрдската страна и представители на сирийското правителство“, разкри Лавров. „Ние потвърдихме, че ги насърчаваме да започнат диалог за решаване на проблемите на тази част на Сирия, включително въпросите за сигурността на турско-сирийската граница\". \r\nРуският министър допълни, че Москва е уверена, че ситуацията в Североизточна Сирия трябва да се разрешава изключително чрез диалог между правителството в Дамаск и кюрдските общности в региона.  \r\n„Нашата позиция недвусмислено произтича от необходимостта да се решат всички проблеми на тази част от Сирия чрез диалог между централното правителство в Дамаск и представители на кюрдските общности, които традиционно живеят в тези територии\", заяви Лавров в отговор на съответстващ въпрос. \r\n \r\n Тереза Герова", "date": "2019.10.09", "title": "Сергей Лавров: Турция потвърди зачитането на териториалната цялост на Сирия"}
{"url": "http://www.focus-news.net/news/2019/10/09/2706542/ria-novosti-turtsiya-e-kontsentrirala-tankove-na-granitsata-sas-siriya-video.html", "text": "Анкара е прехвърлила бронетехника на сирийската граница. Видео на турските войски публикуваха агенциите Anadolu, Ruptly и телевизионният канал RT, предава  РИА Новости . \r\nНа кадрите се виждат танкове М60, бронетранспортьори М113, както и военна колона, забелязана при влизането й в град Акчакале в провинция Шанлиурфа, който се намира само на няколко стотин метра от границата със Сирия. \r\nСпоред информацията на „Анадолската агенция“, колоната се състои от близо 130 машини. \r\nВ началото на октомври президентът на Турция Реджеп Таийп Ердоган заяви, че решението за турска операция в сирийската територия на изток от река Ефрат може да бъде взето в близките дни. Целта на турската армия е да изчисти приграничната сирийска територия от силите за самоотбрана на сирийските кюрди, създаване на зона за сигурност там за разполагане на намиращите се в Турция бежанци. \r\n \r\n \r\n \r\n \r\n \r\n \r\n \r\n \r\nПревод и редакция:", "date": "2019.10.09", "title": "РИА Новости: Турция е концентрирала танкове на границата със Сирия (ВИДЕО)"}
{"url": "http://www.focus-news.net/news/2019/10/09/2706549/45-godishen-mazh-e-zadarzhan-za-strelba-po-domashni-zhivotni-v-mestnostta-lakata-v-oblast-montana.html", "text": "45-годишен мъж е задържан за стрелба по домашни животни в местността Лаката. Това съобщиха от  ОДМВР - Монтана . На 28 септември 2019 г. около 23.05 часа на тел. 112 е подаден сигнал от 48-годишен жител на с. Горна Бела Речка, който съобщил, че в местността Лаката в землището на селото са убити 3 крави. Местопроизшествието е посетено от група, която установила, че един бик е мъртъв, а крава и теле са ранени и живи. Собственик на животните е 25-годишен местен жител. При извършения повторен оглед в светлата част на денонощието в присъствието на ветеринарен лекар е установено, че бикът е починал вследствие на огнестрелна рана в областта на врата, а кравата и телето са с входни рани от огнестрелно оръжие на задните десни бутове. По данни на ветеринаря кравата е със счупен заден десен крак. По случая е образувано досъдебно производство в РУ - Вършец. След умъртвяване на останалите живи животни е открит проектил, изстрелян от огнестрелно оръжие, калибър 30 06. В резултат на проведените оперативно-издирвателни мероприятия и процесуално-следствени действия е установен извършителят – 45-годишен жител на гр. Враца. След предварително разрешение от съдия при Районен съд гр. Берковица вчера е извършено претърсване в дома му в гр. Враца, при което са иззети 5 дългоцевни законно притежавани огнестрелни оръжия. При извършената проверка 45-годишният е направил самопризнания за извършеното престъпление, но не е представил законно притежаваната от него карабина \"Browning 30-06\", кал. 30 06, с която са убити животните, а е уточнил, че го е загубил.  \r\nСлед получена информация служители на РУ - Вършец са извършили проверка в къща в с. Горна Бела Речка, обитавана от 75-годишен жител, при което в метален шкаф са открити 2 гладкоцевни огнестрелни оръжия, законно притежавани от 50-годишния син на обитателя на имота. Установено е неправилно съхранение на оръжията, за което на 50-годишния е съставен акт по ЗОБВВПИ. Случаят е докладван на наблюдаващ прокурор при Районна прокуратура - Берковица, като предстои привличане в качеството му на обвиняем на 45-годишния врачански жител. Той е задържан за срок до 24 часа в РУ - Берковица. Работа по случая продължава РУ - Вършец.", "date": "2019.10.09", "title": "45-годишен мъж е задържан за стрелба по домашни животни в местността Лаката в област Монтана"}
{"url": "http://www.focus-news.net/news/2019/10/09/2706551/ognebortsi-sa-gasili-sedem-pozhara-v-oblast-veliko-tarnovo-prez-izminaloto-denonoshtie.html", "text": "Огнеборци са гасили седем пожара в област Велико Търново през изминалото денонощие, съобщиха за  Радио „Фокус“-Велико Търново  от Регионална дирекция „Пожарна безопасност и защита на населението“-Велико Търново. При инцидентите няма пострадали граждани. \r\nПървият сигнал е подаден в 12.55 часа на 8 октомври за пожар в помещение в жилищна кооперация на бул. „България“. Унищожени са мебели и са опушени стените. В 13.35 часа в местността „Корея“ в Свищов, поради небрежност при боравене с открит огън, са изгорели отпадъци в общинска собственост. В 14.35 часа на ул. „Поборническа“ във Велико Търново са горели сухи треви, а в 17.48 часа в местността „Дъбов рът“ в с. Нова Върбовка е изгоряло царевично стърнище. Между 18.00 и 19.00 ч. до пътя за с. Росица и на ул. „Крайбрежна“ в с. Първомайци, отново поради небрежност при боравене с открит огън, са запалени отпадъци. Малко преди 23.00 ч. е подаден сигнал за още един пожар в апартамент на великотърновската улица „Стара планина“. Причината е техническа неизправност в аспиратор. Унищожени са мебели и бяла техника, опушени са стените. \r\nРени АТАНАСОВА", "date": "2019.10.09", "title": "Огнеборци са гасили седем пожара в област Велико Търново през изминалото денонощие"}
{"url": "http://www.focus-news.net/news/2019/10/09/2706550/prezidentat-rumen-radev-101-vi-alpiyski-polk-v-smolyan-ima-bogati-traditsii-koito-se-razvivat-neprekasnato.html", "text": "Президентът и върховен главнокомандващ на Въоръжените сили Румен Радев посети 101-ви алпийски полк от Сухопътните войски в Смолян, предаде репортер на  Радио „Фокус“ - Смолян . Президентът бе посрещнат от командира на полка полковник Димитър Кацаров и зам. областният управител на Смолян Андриян Петров. Президентът прие строя на почетния караул и бойното знаме на 101-ви Алпийски полк, след което проведе среща с личния състав и разгледа въоръжението, специализираното ски и алпийско оборудване на полка.  \r\nПрез журналисти президентът заяви, че високите цели и предизвикателните условия изграждат много стойностни хора с мотивации и характер и това са хората от 101-ви Алпийски полк. По думите му това е полк с богати традиции, които се развиват непрекъснато. „Тук се генерират уникални отбранителни способности за решаване на много специфични бойни задачи и то в едни екстремални условия – голяма надморска височина, труден терен, тежки зимни условия. Хората тук са наистина подготвени и много високо мотивирани и това го доказват в множество учения и мисии зад граница, в мисии за помощ на населението при бедствия, аварии и катастрофи“, посочи президентът Радев. Той отбеляза, че посещението му в 101-ви Алпийски полк в Смолян е част от годишната му програма като върховен главнокомандващ на Въоръжените сили и по план осъществява визити в различни формирования в Българската армия.  \r\nНели ГЕРГЬОВСКА", "date": "2019.10.09", "title": "Президентът Румен Радев: 101-ви Алпийски полк в Смолян има богати традиции, които се развиват непрекъснато"}
{"url": "http://www.focus-news.net/news/2019/10/09/2706537/rumen-galabinov-ikonomist-balgariya-tryabva-da-se-pozitsionira-v-segmenti-v-koito-ili-drugite-darzhavi-sa-po-slabi-ili-vse-oshte-ne-sa-razviti.html", "text": "България трябва да се позиционира в сегменти, в които или другите държави са по-слаби или все още не са развити.  Това каза за сутрешния блок  „Добро утро, България“  на  Радио „Фокус“  икономистът Румен Гълъбинов във връзка с инвестиционния климант на страната. Той добави, че в света тече глобална оптимизация, свързана с автоматизирането и роботизирането на производства, а България се явява поддоставчик на големите концерни, без да произвежда краен продукт. Не е достатъчно страната ни да се рекламира с ниски заплати, защото се асоциира с нискоквалифициран и нискотехнологичен труд, който не се нрави на съвременния инвеститор, каза още той, като поясни, че не трябва да привлечем какъвто и да е автомобилен инвеститор, а да търсим различния подход. „Много по-добрата перспектива за нас е ако искаме да привлечем производител на електромобили, електровозила. Технологиите се развиват, екологичните стандарти се завишават и все повече традиционният автомобил на двигател с вътрешно горене ще намалява като търсене и производство. Преминава се към хибридните технологии или изцяло на електрозадвижване или електродвигател, а ние имаме исторически традиции в това отношение. Дори в момента по-голямата част от авточастите, които произвеждаме са всъщност за електросистемата на автомобила и компютърната му система. Ние в това сме силни, имаме традиции, имаме и кадри“, добави икономистът. Румен Гълъбинов обясни, че трябва да се възползваме от възможността, за да се превърнем в регионален център за електромобилност и електропроизводство. По думите му България разчита на повече свеж ресурс от еврофондовете и емигрантски пари, отколко на такива от преки чуждестранни инвеститори и това трябва да се промени. При брутен вътрешен продукт с над 100 млрд. лева годиншно инвестициите трябва да са между 10% и 15%, а в момента са 2-3% от БВП, обобщи икономистът.  \r\nЙоланда ПЕЛОВА", "date": "2019.10.09", "title": "Румен Гълъбинов, икономист: България трябва да се позиционира в сегменти, в които или другите държави са по-слаби или все още не са развити"}
{"url": "http://www.focus-news.net/news/2019/10/09/2706555/mestni-izbori-2019-kandidatat-za-kmet-na-obshtina-blagoevgrad-d-r-atanas-kambitov-shte-podpishe-deklaratsii-za-partnyorstvo-i-satrudnichestvo-s-dve-politicheski-formatsii-i-kt-podkrepa.html", "text": "11.30 часа в зала №5 на Община Благоевград д-р Атанас Камбитов, кандидат за кмет, издигнат от ПП ГЕРБ, и Димитър Урдев, водач на листата на Земеделски съюз „Александър Стамболийски“, ще подпишат  съвместна Декларация за партньорство и сътрудничество.  Това съобщиха от  предизборния щаб на д-р Камбитов . \r\nОт 12.30 часа на същото място ще бъде подписана и декларация  за сътрудничество между д-р Атанас Камбитов и Христо Ковачки водач на листата на местна коалиция „ПП „Обединена социалдемокрация“ (ПП, „ОСД“  ПП „ЗНС“). \r\nОт 13.30 часа в зала №5 на Община Благоевград ще бъде подписано споразумение за сътрудничество между д-р Атанас Камбитов, кандидат за кмет, издигнат от ПП ГЕРБ и Димитър Марчев – председател на КТ „Подкрепа“", "date": "2019.10.09", "title": "Местни избори 2019: Кандидатът за кмет на Община Благоевград д-р Атанас Камбитов ще подпише декларации за партньорство и сътрудничество с две политически формации и КТ „Подкрепа“"}
{"url": "http://www.focus-news.net/news/2019/10/09/2706553/turisticheskite-vazmozhnosti-na-stara-zagora-byaha-predstaveni-na-natsionalen-forum.html", "text": "Възможностите, които има Стара Загора като туристическа дестинация, бяха представени по време на Седма работна среща между бизнеса и местната власт под мотото „Сътрудничеството между обществения и частния сектор – платформа за устойчиво туристическо развитие“. Това съобщиха от пресцентъра на  Община Стара Загора . Организатор на проявата бе Асоциация на българските туроператори и туристическите агенти, а домакин Община Чепеларе. \r\nНад 100 бяха участниците във форума - общини, сред които София, Пловдив, Габрово, Казанлък, както и представители на туристически агенции. Заедно дискутираха модерното развитие, перспективите пред различните типове туризъм – винен и спортен, тенденциите в дигиталния маркетинг и други. Обсъдени бяха и ролите и отговорностите на държавата, местната власт и туристическия бранш при изграждането на висококачествен и конкурентен туристически продукт.  \r\nПредставителите на Община Стара Загора подариха на участниците в работната среща новите туристически карти за района.", "date": "2019.10.09", "title": "Туристическите възможности на Стара Загора бяха представени на национален форум"}
{"url": "http://www.focus-news.net/news/2019/10/09/2706554/nataliya-kara-uchitel-i-dnes-bolgradskata-gimnaziya-e-tsentar-i-na-metodicheska-rabota-na-prosveshtenieto-v-regiona.html", "text": "Всеки ученик от Болградската гимназия трябва да се гордее, че е потомък на един велик народ с богата история. Това каза Наталия Кара, преподавател по български език и литература в Болградската гимназия „Г. С. Раковски“ в интервю за  Агенция „Фокус“   по повод 152-ата годишнина от смъртта на своя патрон и празника на  училището. „И днес Болградската гимназия е център и на методическа работа на просвещението тук в региона. Място, в което се запазва не само българското, но и родът като цяло. Семейството като начин на възпитание и това, което са култивирали нашите предци в децата си, култът към образованието и семейството да продължаваме и ние днес да култивираме в съвременните деца. Другото, което е и тази богата материална база е най-богатата в региона библиотека, всичко това, което днес даваме на децата като възможност да учат български език и литература, история, традиции и обичаи“, допълни още Наталия Кара. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.10.09", "title": "Наталия Кара, учител: И днес Болградската гимназия е център и на методическа работа на просвещението в региона"}
{"url": "http://www.focus-news.net/news/2019/10/09/2706547/ria-novosti-lavrov-prizova-sasht-da-vzemat-pod-vnimanie-argumentite-za-opasnostite-ot-tehnite-deystviya-v-siriya.html", "text": "Русия се надява, че Вашингтон ще се съобрази с аргументите на Москва относно опасностите от действията на американците в Сирия, включително в североизточната част на страната, където САЩ активно „популяризират кюрдската тема“. Това подчерта министърът на външните работи на Руската федерация Сергей Лавров, предава  РИА Новости . \r\nЛавров отбеляза, че по време на неотдавнашно посещение в Иракски Кюрдистан е обсъдил несъответствието на действията на САЩ в региона с ръководството на автономния регион. „Те са изключително обезпокоени, че тази изключително деликатна тема може да разбуни целия регион – нещо, което трябва да се избягва на всяка цена\", заяви Лавров на пресконференция в Нурсултан. \r\n„Ще представим тази гледна точка на американската страна, надявам се да ни чуят. Но на практика не виждаме сериозни промени в тяхната непоследователна противоречива политика\", заяви руският външен министър. \r\n \r\n Тереза Герова", "date": "2019.10.09", "title": "РИА Новости: Лавров призова САЩ да вземат под внимание аргументите за опасностите от техните действия в Сирия"}
{"url": "http://www.focus-news.net/news/2019/10/09/2706538/afp-siriyskite-kyurdi-prizovaha-tsivilnoto-naselenie-da-se-saprotivlyava-sreshtu-turskata-armiya.html", "text": "Кюрдската администрация на Североизточна Сирия призова цивилното население да защитава региона от предстоящото турско настъпление, предава  AFP . \r\n„Обявяваме три дни на обща мобилизация в Северна и Източна Сирия“, се казва в съобщение, което призовава всички граждани да „се насочат към границата с Турция и да изпълнят своя дълг“. \r\n \r\nПревод и редакция:", "date": "2019.10.09", "title": "AFP: Сирийските кюрди призоваха цивилното население  да се съпротивлява срещу турската армия"}
{"url": "http://www.focus-news.net/news/2019/10/09/2706559/bchk-organizira-diskusionen-forum-na-tema-formi-za-preventsiya-na-agresiyata-v-uchilishtata.html", "text": "На 10 октомври 2019 г. от 9.00 до 12.00 часа в зала Музейна на БЧК на бул. „Джеймс Баучер 76 Столичната организация на Български червен кръст организира дискусионен форум на тема „Форми за превенция на агресията в училищата”. Това съобщиха от пресцентъра на  БЧК . Ще бъде представен и анализ от анкетно проучване сред учениците от шест столични училища. \r\nЦелта е да се обсъдят различни гледни точки и създаване на партньорства за работа по превенцията на агресията и насилието сред подрастващите, както и превенция на рисково и асоциално поведение, където всяка една от страните да участва със собствената си експертиза.   \r\nВ събитието ще участват представители на ДАЗД и на местните комисии за борба с противообществените прояви на малолетни и непълнолетни, училищни директори, педагогически съветници, доброволци и служители на БЧК-Столична организация, както и други заинтересовани страни. \r\nДискусията е част от дейностите на проект „Не на агресията, да на толерантността!”, съфинансиран от Програма за изпълнение на Общинска стратегия за развитие на физическото възпитание и спорта на Столична община и реализиран в подкрепа на инициативата „София - Европейска столица на спорта“. \r\nПроектът „Не на агресията, да на толерантността!” цели да провокира в младите хора поведение на ненасилие и толерантност чрез включването им в различни спортни изяви и нестандартни форми на обучение. Проектните дейности са насочени и към развитие на младежкото доброволчество.  \r\nПроектът представлява поредица от разнообразни по своята същност, но единни в посланието си дейности, водещи до повишаване на толерантността и солидарността сред учениците, приобщаването им към хуманитарните ценности и включването им в спортни дейности, като форма на противодействие на агресивно поведение сред подрастващите.", "date": "2019.10.09", "title": "БЧК организира дискусионен форум на тема „Форми за превенция на агресията в училищата”"}
{"url": "http://www.focus-news.net/news/2019/10/09/2706548/obyavena-e-infektirana-zona-zaradi-nov-sluchay-na-afrikanska-chuma-po-svinete-pri-divo-prase-na-teritoriyata-na-obshtina-targovishte.html", "text": "Обявена е инфектирана зона заради нов случай на африканска чума по свинете при диво прасе на територията на община Търговище. Това съобщиха от  Областна администрация-Търговище . Със заповед №РД05-155/04.10.2019 г. на директора на Регионална дирекция по горите – Шумен е определена зона, в която е забранен достъпът на всички лица, нямащи отношение към претърсването и прилагането на мерките за предотвратяване и ликвидиране на болестта африканска чума по свинете и мерките за биосигурност. \r\nПоставени са предупредителни табели около подзона „А” - на хижа „Младост“, на подхода към пътеката и по асфалтовия път към хижата, на отбивките на пътя София-Варна, на пътеката към крепостта Мисионис. Осигурени са ежедневни дежурни екипи в района на ресторант „Ловна среща” за недопускане на външни лица в подзона „А”. Извършват се претърсвания на подзона „А“ от членове на ловно-рибарски дружества и Държавно горско стопанство „Търговище” за умрели диви свине. В подзони „Б” и „В” на определената инфектирана зона могат да се извършват горскостопански и селскостопански дейности, събиране на гъби, билки, трюфели, туризъм и други дейности само след осигуряване и прилагане на съответните минимални мерки за биосигурност. Ловът в подзони „Б” и „В” се осъществява при стриктно спазване на правилата определени и утвърдени със Заповед номер РД 48-61/01.10.2019 г. на министъра на земеделието, храните и горите.", "date": "2019.10.09", "title": "Обявена е инфектирана зона заради нов случай на африканска чума по свинете при диво прасе на територията на община Търговище"}
{"url": "http://www.focus-news.net/news/2019/10/09/2706556/v-smolyan-shte-se-provede-turisticheskoto-izlozhenie-planinite-na-balgariya-gostopriemstvo-v-chetiri-sezona.html", "text": "Туристическото изложение „Планините на България – гостоприемство в четири сезона” ще се проведе за 16-ти път от 10 до 12 октомври 2019 г. в Родопски драматичен театър „Николай Хайтов”. Това съобщиха от пресцентъра на  Община Смолян . Събитието се провежда под патронажа на кмета на Община Смолян, като откриването ще се състои на 10 октомври от 12.00 часа във фоайето на втория етаж. \r\nПроявата се организира от Регионална туристическа асоциация „Родопи”, Организацията за управление на туристически район „РОДОПИ“ и Община Смолян, с утвърденото в годините партньорство на Министерството на туризма, Областен управител - Смолян и национално представените туристически организации: БТК, БХРА и АБТТА.       \r\nЦелта на изложението е да се срещнат представители на туристическия бизнес и техни сдружения, специалисти от общински администрации, граждани и гости на Смолян. Едните представят възможностите за отдих и развлечения в своите туристически дестинации, а другите получават интересуващата ги информация и се запознават с предлагането на нови услуги. На форума се дискутират актуални проблеми на туристическото развитие с  участието на  представители на местните и държавни власти,  бизнеса и неправителствени организации в сферата на туризма. Чрез трите  основни форми на изява – изложбени щандове, Дискусионна „Кръгла маса” и запознаване на място с туристически услуги - форумът предлага възможности за: \r\n- презентация на  нови  туристически атракции в други планинските райони на страната.   \r\n- информация за  цените на туристическите услуги в зимните курорти преди  идващия  ски-сезон  \r\n- установяване на нови бизнес-контакти  \r\n- обмяна на  мнения и споделени виждания относно проблемите в туристическия отрасъл в нашата страна  \r\n- дискусия по състоянието на туристическото райониране на България.  \r\nТази година на 20 щанда ще се представят възможности за почивка и отдих в Средните Родопи, Пирин, Стара Планина, Витоша. Ще бъдат демонстрирани туристически продукти от  регионите на  София, Варна, Велинград, Девин, Велико Търново,  Стрелча, Поморие, Минерални бани, Банско, Смолян и Чепеларе.  \r\nПрез втория ден на форума ще бъдат презентирани новости за предстоящия зимния сезон 2018/19 в курортите Велинград, Банско и Пампорово. Участниците в проявата  ще могат да посетят приключенския парк в местността Амзово, край Смолян, както да се запознаят с туристическия продукт на община Девин в организирания за тях опознавателен тур през третия ден на форума. \r\nВ изложението ще участват близо 80 хотелиери, туроператори, представители на местните власти и на държавни институции с отношение към туризма, специалисти от неправителствени организации в туристическия бранш от България, Естония и Северна Македония. \r\nВ рамките на туристическото изложение представяме уникалната фотоизложба „Села: памет и живо наследство във фотообектива“, която е част от програмата на Пловдив 2019 – европейска столица на културата. Фотоизложбата се реализира по проект „Карай, снимай, покажи: села и живо наследство във фотообектива“, изпълняван от НЧ „Проф. д.р Асен Златаров“ – с. Смолян, в партньорство с Община Смолян, Регионален исторически музей „Стою Шишков“ – Смолян и Етнографски музей – Пловдив. \r\nЗа втора поредна година, като съпътстващо събитие на туристическото изложение, Областна дирекция „Държавен фонд Земеделие“ и Община Смолян организират и Фермерски пазар, който е разположен във фоайето на първия етаж на РДТ „Н. Хайтов“ и в него ще се включат над 20 местни производители.", "date": "2019.10.09", "title": "В Смолян ще се проведе туристическото изложение „Планините на България – гостоприемство в четири сезона”"}
{"url": "http://www.focus-news.net/news/2019/10/09/2706557/24-info-makedoniya-devetima-bivshi-chlenove-na-islyamska-darzhava-se-zavrashtat-v-bosna-i-hertsegovina.html", "text": "Деветима бивши членове на близкоизточната радикална групировка „Ислямска държава“ ще бъдат депортирани в Босна и Херцеговина от Сирия, предава македонската електронна медия  „24 Инфо“ , като се позовава на медиите в Сараево. \r\nИзточници от разузнавателните служби на БиХ (СИПА), властите в страната са били информирани за връщането на джихадистите. За шестима от тях е издадена заповед за арест от Международната полицейска организация (Интерпол). \r\n \r\n Тереза Герова", "date": "2019.10.09", "title": "„24 Инфо“ (Македония): Деветима бивши членове на „Ислямска държава“ се завръщат в Босна и Херцеговина"}
{"url": "http://www.focus-news.net/news/2019/10/09/2706563/nsi-prez-avgust-2019-g-oborotat-v-razdel-targoviya-na-drebno-namalyava-s-03-spryamo-predhodniya-mesets.html", "text": "По предварителни сезонно изгладени данни през август 2019 г. оборотът в раздел „Търговия на дребно, без търговията с автомобили и мотоциклети“ по съпоставими цени намалява с 0.3% спрямо предходния месец. Това сочи  статистика на Националния статистически институт (НСИ) . През август 2019 г. оборотът в търговията на дребно, изчислен въз основа на календарно изгладени данни, нараства с 2.0% в сравнение със същия месец на предходната година. \r\n Месечни изменения \r\nПрез август 2019 г. се наблюдава намаление на оборота спрямо предходния месец при търговията с автомобилни горива и смазочни материали - с 0.6%, и търговията на дребно с нехранителни стоки - с 0.5%, докато при търговията на дребно с хранителни стоки, напитки и тютюневи изделия е отчетено увеличение - с 0.2%.  \r\nВ търговията на дребно с нехранителни стоки, без търговията с автомобилни горива и смазочни материали по-значителен спад се наблюдава при търговията на дребно чрез поръчки по пощата, телефона или интернет и в търговията на дребно с компютърна и комуникационна техника - съответно с 6.7 и 3.4%,  а по-съществено увеличение при търговията на дребно с текстил, облекло, обувки и кожени изделия - с 0.6%. \r\n Годишни изменения \r\nПрез август 2019 г. в сравнение със същия месец на 2018 г. оборотът нараства при търговията на дребно с автомобилни горива и смазочни материали (с 3.6%), търговията на дребно с нехранителни стоки, без търговията с автомобилни горива и смазочни материали (с 2.0%) и търговията на дребно с хранителни стоки, напитки и тютюневи изделия (с 0.9%). \r\nПо-значителен ръст при търговията на дребно с нехранителни стоки, без търговията с автомобилни горива и смазочни материали е отчетен при: търговията на дребно чрез поръчки по пощата, телефона или интернет - с 11.3%, при търговията на дребно с текстил, облекло, обувки и кожени изделия - с 8.5%, и търговията на дребно с битова техника, мебели и други стоки за бита - с 5.7%. Спад е регистриран при търговията на дребно с фармацевтични и медицински стоки - със 7.1%.", "date": "2019.10.09", "title": "НСИ: През август 2019 г. оборотът в раздел „Търговия на дребно“ намалява с 0.3% спрямо предходния месец"}
{"url": "http://www.focus-news.net/news/2019/10/09/2706560/nsi-prez-avgust-2019-g-sezonno-izgladeniyat-indeks-na-promishlenoto-proizvodstvo-namalyava-s-01-v-sravnenie-s-mesets-yuli.html", "text": "По предварителни данни през август 2019 г. сезонно изгладеният индекс на промишленото производство намалява с 0.1% в сравнение с юли 2019 година. Това сочи  статистика на Националния статистически институт (НСИ) . През август 2019 г. календарно изгладеният индекс на промишленото производство регистрира спад от 1.3% спрямо съответния месец на 2018 година. \r\n Месечни изменения \r\nПрез август 2019 г. намаление спрямо предходния месец е регистрирано в добивната промишленост - с 6.6%, и в производството и разпределението на електрическа и топлоенергия и газ - с 0.6%, а увеличение - в преработващата промишленост - с 0.8%. \r\nПо-значителен ръст в преработващата промишленост се наблюдава при: производството на компютърна и комуникационна техника, електронни и оптични продукти - с 9.4%, производството на метални изделия, без машини и оборудване - с 8.4%, производството на превозни средства, без  автомобили - с 5.8%, производството на електрически съоръжения - с 5.6%. По-съществено намаление е регистрирано при: производството, некласифицирано другаде - с 29.1%, производството на тютюневи изделия - с 19.6%, производството на лекарствени вещества и продукти - с 10.3%, производството на химични продукти - с 6.7%. \r\n Годишни изменения \r\nНа годишна база спад на индекса на промишленото производство, изчислен от календарно изгладените данни, е отчетен в производството и разпределението на електрическа и топлоенергия и газ - с 4.6%, в добивната промишленост - с 1.3%, и в преработващата промишленост - с 0.8%. \r\nПо-значително намаление в преработващата промишленост спрямо съответния месец на предходната година се наблюдава при: производството на тютюневи изделия - с 24.6%, производството на облекло - с 11.9%, ремонта и инсталирането на машини и оборудване - с 10.7%, производството на основни метали - с 10.2%. Най-голям ръст е отчетен при: производството на превозни средства, без  автомобили - с 51.9%, производството на компютърна и комуникационна техника, електронни и оптични продукти - с 15.0%, производството на напитки - с 9.1%, печатната дейност и възпроизвеждането на записани носители - с 6.7%.", "date": "2019.10.09", "title": "НСИ: През август 2019 г. сезонно изгладеният индекс на промишленото производство намалява с 0.1% в сравнение с месец юли"}
{"url": "http://www.focus-news.net/news/2019/10/09/2706565/nataliya-kara-uchitel-dnes-za-bolgradskata-gimnaziya-e-neucheben-den-no-imame-mnogo-izvanklasni-meropriyatiya-posveteni-na-rakovski.html", "text": "Гимназията в Болград носи името на Раковски от 1999 година. Това каза Наталия Кара, преподавател по български език и литература в Болградската гимназия „Г. С. Раковски“ в интервю за  Агенция „Фокус“   по повод 152-ата годишнина от смъртта на своя патрон и празника на  училището. Още от сутринта децата полагат цветя като отбелязваме поредната годишнина от смъртта му и в същото време всяка година на 14 април, когато е рожденият му ден, отбелязваме тържествено, цялото училище, общественост, родители, учители поредната годишнина от рождения му ден и празнуваме денят на гимназията. Този ден е неучебен, но работим с много извънкласни мероприятия, посветени на Раковски и на богатата история на нашето училище. Разбира се, че тогава, когато се е родила идеята гимназията да носи името на Раковски от 1999 година, тя получава разрешение от Министерският съвет на Република Украйна и оттогава насам не само честитим определени годишнини от живота на нашия патрон, но това, че организираме един традиционен по календар мероприятие, което има за цел да запазва българското при нас като имаме предвид, че култивираме в тях познанията в тях за българска история, култура, наука, литература. Всичко, което има за цел да запази в тях българското“, коментира още Наталия Кара. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.10.09", "title": "Наталия Кара, учител: Днес за Болградската гимназия е неучебен ден, но имаме много извънкласни мероприятия, посветени на Раковски"}
{"url": "http://www.focus-news.net/news/2019/10/09/2706558/sport-rusnak-rabotil-s-krushchich-e-variant-za-trenyor-na-tsska.html", "text": "Руснакът Андрей Чернишов е вариант за старши треньор на ЦСКА, съобщиха руски медии. Връзката с руснака е Милош Крушчич, който в момента изпълнява ролята на старши треньор на ЦСКА след оставката на Люпко Петрович. Двамата с Чернишов вече са работили заедно в сръбския “Спартак” (Суботица). \r\nЧернишов е бил треньор на националните отбори на Русия за юноши, както и помощник при мъжете. За кратко е бил и старши треньор на “Спартак” (Москва) след напускането на легендата Олег Романцев през юни 2003 година.", "date": "2019.10.09", "title": "Спорт: Руснак, работил с Крушчич, е вариант за треньор на ЦСКА"}
{"url": "http://www.focus-news.net/news/2019/10/09/2706552/tass-sds-obyaviha-mobilizatsiya-na-granitsata-s-turtsiya.html", "text": "„Сирийските демократични сили“ (СДС) обяви обща мобилизация на границата с Турция в очакване на новата, трета по ред военна операция на Анкара в страната, предава  TACC , като се позовава на телевизионния канал Al Mayadeen. \r\nСъгласно разпространената информация, в отрядите на СДС „е обявена обща тридневна мобилизация в отговор на заплахата от нахлуване на турски войски в северните райони на Сирия“. \r\nТурският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не би могла да постигне желания резултат при преговори с американската страна. На 6 октомври Ердоган проведе телефонен разговор с Тръмп, след което Белият дом обяви, че Вашингтон няма да подкрепя или участва по никакъв начин във военната операция на Турция в Северна Сирия, а американските военни няма да бъдат разположени в близост до мястото й на провеждане. \r\nНа 7 октомври турският президент обяви, че САЩ започват да изтеглят войските си от Североизточна Сирия, където Анкара възнамерява да проведе операция за създаване на зона за сигурност. Тръмп от своя страна отбеляза, че ако Турция \"направи нещо извън рамките на хуманността, тогава  ще се изправи пред заплахи за икономическа гибел\". \r\n \r\n Тереза Герова", "date": "2019.10.09", "title": "ТАСС: СДС обявиха мобилизация на границата с Турция"}
{"url": "http://www.focus-news.net/news/2019/10/09/2706561/pp-abv-nastoyavame-speshno-da-se-dogovori-tekst-s-koyto-da-se-definira-ponyatieto-obshta-istoriya-na-balgariya-i-severna-makedoniya.html", "text": "Настояваме спешно да се договори текст, с който да се дефинира понятието „обща история“. Това се посочва в  позиция на ПП АБВ  относно дефинирането на понятието „обща история“ на България и Северна Македония. „Като подчертаваме фаталното скъсяване на сроковете до предстоящото заседание на Европейския съвет, на което се очаква решение за започване на преговори със Северна Македония и Албания за членство в Европейския съюз; като отчитаме, че Договорът за приятелство между България и Северна Македония създаде относително позитивен климат, но се видя, че не дава гаранции срещу посегателствата на Скопие към българската история; като отбелязваме видимата безплодност в работата на мултидисциплинарната смесена комисия, произтичаща от липсата на ясен политически мандат; като изразяваме своето безпокойство от опитите на определени среди да отложат решението на проблемите за неопределено време в хода на преговорния процес, по отделните глави: настояваме спешно да се договори текст, с който да се дефинира понятието „обща история“, посочват от АБВ. \r\nОт партията предлагат на вниманието на правителството примерен вариант, който да бъде обсъден с кабинета на Северна Македония: \r\n„Общата ни история има своите корени в Средновековието, развива се чрез борбите ни през Възраждането до средата на ХХ век, защото тогава населението от днешните територии на България и Северна Македония има единно българско национално самосъзнание, цели и идеали. Това се отнася с пълна сила за революционните борби, включително и за характера на Илинденско-Преображенското въстание. \r\nВ резултат на дългогодишни социални и политически процеси в годините на територията на днешна Северна Македония се оформя нова общност и ние признаваме тази различност.“ \r\n„Смятаме, че е важно да се работи системно и в срок от една година да бъдат извършени промени в учебниците, да се преустанови езика на омразата на македонските медии и фалшификациите на историческите факти. * \r\nПодкрепяме членството на Северна Македония в Европейския съюз и НАТО, но сме убедени, че проблемите за общата ни история трябва да бъдат решени, за да не бъдат „пренесени“ в Европейския съюз, но което е още по-важно – защото го дължим на паметта на предците ни“, заявяват от ПП АБВ.", "date": "2019.10.09", "title": "ПП АБВ: Настояваме спешно да се договори текст, с който да се дефинира понятието „обща история“ на България и Северна Македония"}
{"url": "http://www.focus-news.net/news/2019/10/09/2706562/prezidentat-rumen-radev-balgarskata-pozitsiya-kam-evropeyskata-integratsiya-na-severna-makedoniya-e-v-interes-na-istoricheskata-istina-i-nedopuskane-na-mezhdusasedski-problemi-v-es.html", "text": "Хората от България и от Република Северна Македония споделят общ културен код, история и език от 1300 години. Затова политиците от двете страни имат общата отговорност да търсят подходи, които да ни сближават, а не поводи, които ни разделят. Това заяви президентът Румен Радев пред журналисти в Смолян, съобщиха от  Прессекретариата на държавния глава . Държавният глава посочи, че българската позиция за европейското приобщаване на Република Северна Македония е в интерес на историческата истина и недопускане на междусъседски проблеми в общото европейско семейство. „Идеологията и манипулацията на тоталитаризма нямат място в обединена Европа“, категоричен е Румен Радев. Президентът посочи, че българската позиция е и в интерес най-вече на Република Северна Македония, защото внася ясни европейски критерии и устойчивост в процеса на европейското приобщаване на страната. Според Румен Радев е важно предварително да са ясни условията за нашата подкрепа във всяка една преговорна глава и затова e организирал консултативната среща по темата. Държавният глава подчерта, че очаква от българското правителство да отстоява последователно българската  позиция.   \r\n„Не е работа на политиците на Република Северна Македония да коментират вътрешнополитическия живот в България, така както аз не коментирам и не се занимавам с вътрешнополитическите въпроси на Република Северна Македония“, заяви още президентът Радев. Той допълни, че e поканил у нас колегата си Стево Пендаровски още на церемонията по встъпването му в длъжност. „Няколко пъти съм потвърждавал своята покана към него и очаквам да намери време да дойде в България. Не трябва да се чака комисията по исторически и образователни въпроси да напредне, за да има такова посещение“, заяви българският президент.", "date": "2019.10.09", "title": "Президентът Румен Радев: Българската позиция към европейската интеграция на Северна Македония е в интерес на историческата истина и недопускане на междусъседски проблеми в ЕС"}
{"url": "http://www.focus-news.net/news/2019/10/09/2706567/politsiyata-v-targovishte-razsledva-sluchay-na-ubita-sarna-v-zemlishteto-na-selo-podgoritsa.html", "text": "Полицията разследва случай на убита сърна в землището на село Подгорица. Това съобщиха от  ОДМВР - Търговище . На 8 октомври 2019 г. около 17.10 часа е установено, че в местността Папурлията в землището на с. Подгорица, община Търговище, неизвестен извършител е умъртвил едър дивеч – сръндак, без да има надлежно разрешение за това. Извършен е оглед на местопроизшествието. Назначена е ветеринарно-медицинска експертиза. По случая е образувано досъдебно производство по описа на РУ - Търговище.", "date": "2019.10.09", "title": "Полицията в Търговище разследва случай на убита сърна в землището на село Подгорица"}
{"url": "http://www.focus-news.net/news/2019/10/09/2706568/nsi-prez-avgust-2019-g-indeksat-na-produktsiyata-v-sektor-stroitelstvo-e-s-02-pod-ravnishteto-ot-predhodniya-mesets.html", "text": "По предварителни данни през август 2019 г. индексът на продукцията в сектор „Строителство“, изчислен въз основа на сезонно изгладени данни, е с 0.2% под равнището от предходния месец. Това сочи  статистика на Националния статистически институт (НСИ) . Календарно изгладените данни показват нарастване от 3.4% на строителната продукция през август 2019 г. в сравнение със същия месец на 2018 година. \r\n Месечни изменения \r\nПрез август 2019 г. индексът на произведената строителна продукция, изчислен от сезонно изгладени данни, е под равнището от предходния месец, като продукцията при гражданското/инженерното строителство намалява с 1.6%, докато при сградното строителство се наблюдава увеличение с 0.8%. \r\n Годишни изменения \r\nНа годишна база нарастването на строителната продукция през август 2019 г., изчислено от календарно изгладени данни, се определя от положителния темп при сградното строителство, където ръстът е с 8.9%, докато при гражданското/инженерното строителство е регистрирано намаление с 3.6%.", "date": "2019.10.09", "title": "НСИ: През август 2019 г. индексът на продукцията в сектор „Строителство“ е с 0.2% под равнището от предходния месец"}
{"url": "http://www.focus-news.net/news/2019/10/09/2706572/kontsert-spektakal-po-sluchay-100-godishninata-ot-rozhdenieto-na-izvestniya-kavaldzhiya-nikola-ganchev-shte-se-provede-v-kv-rudnik-v-burgas-na-12-oktomvri.html", "text": "Народно читалище „Възраждане-1927“ в кв. „Рудник“ в Бургас организира на 12 октомври 2019 г. концерт-спектакъл, посветен на кавалджийското изкуство, по повод 100 години от рождението на великия кавалджия Никола Ганчев. Това съобщиха от пресцентъра на  Община Бургас . Известният кавалджия, наречен бащата на кавалджийското изкуство, е живял в сегашният квартал „Рудник“ и е прославял името българско по целия свят със своя меден кавал. Известни кавалджии от цяла България ще вземат участие в концерта, а именно - Недялко Недялков – гр. София, Данчо Радулов, Николай Докторов – гр. Варна, Георги Иванов – гр. Ямбол, кавалджйска група „Варненчета“, детски народен оркестър „Варненчета“ и др. На сцената на читалището ще се чуят звуците на медните кавали на последователите на Никола Ганчев. Събитието ще уважат и приятели от Народно читалище „Св. Св. Кирил и Методий“ – с. Шишманци, общ. Раковски, където се е родил Никола Ганчев.  \r\n„Очакваме много гости и публика, която да се наслади на медните кавали и кавалджийското изкуство, основа на българския фолклор, бит и култура“, посочват още от Общината.", "date": "2019.10.09", "title": "Концерт-спектакъл по случай 100-годишнината от рождението на известния кавалджия Никола Ганчев ще се проведе в кв. „Рудник“ в Бургас на 12 октомври"}
{"url": "http://www.focus-news.net/news/2019/10/09/2706564/deneshen-makedoniya-usloviyata-na-sofiya-za-evropeyskata-integratsiya-na-makedoniya-skopie-da-zabravi-za-priznavaneto-na-makedonskoto-maltsinstvo-v-balgariya.html", "text": "Правителството на България ще определи позицията и условията си за подкрепа на европейската интеграция на Македония, отбелязват в редакцията на електронното издание на скопския вестник  „Денешен“ . \r\nВицепремиерът и министър на външните работи Екатерина Захариева заяви, че предстои да бъдат определени най-важните условия за подкрепа на членството на Македония в ЕС. \r\nВ очакване на решението на Съвета на ЕС за започване на преговори със Скопие,  Захариева подчерта, че България има интерес от стартирането на процеса, но същевременно подчерта, че подкрепата на страната й няма да бъде безусловна. \r\nУсловията, поставени от София, са Скопие се откаже от всички претенции за признаване на македонското малцинство в България, да спре антибългарската идеология и речта на омразата, да постигне съгласие по исторически въпроси и да приеме ясни срокове за изпълнение на тези условия. \r\n„Ние подкрепяме започването на преговори, но с ясно включване на нашите условия в рамките им. Това са критериите за присъединяване към ЕС. В Глава 35 трябва да бъдат разгледани всички тези проблеми. Искаме тази глава да бъде отворена в началото и затворена в края на преговорите“, цитира изданието думите на Захариева. \r\nМеждувременно в българския парламент бе внесена проектодекларация за разширяването на ЕС и процеса на присъединяване на Македония и Албания. В документа София призовава Скопие да прилага ефективно договора за добросъседство, без забавяне и добросъвестно. В текста се посочва още, че България отстоява приемането на истината за общата история на двете страни и народи. Изисква се всички форми на реч на омразата към България и гражданите на Северна Македония с българско национално чувство да бъдат преодолени. \r\nДекларацията също така определя няколко условия за Албания, като например гарантиране на правата на българското национално малцинство, изучаване на майчин език, както и преброяване на населението по европейски стандарти. \r\n \r\n Тереза Герова", "date": "2019.10.09", "title": "„Денешен“ (Македония): Условията на София за европейската интеграция на Македония:  Скопие да забрави за признаването на македонското малцинство в България"}
{"url": "http://www.focus-news.net/news/2019/10/09/2706570/rtk-kosovo-hashim-tachi-priema-noviya-amerikanski-spetsialen-poslanik-za-dialoga-mezhdu-belgrad-i-prishtina.html", "text": "Държавният глава на Косово Хашим Тачи ще приеме за среща новия американски специален посланик за диалога между Белград и Прищина – Ричард Гренел, посланик на САЩ в Германия, предава държавната  RTK . \r\nСрещата е насрочена за 13:00 часа местно време (14:00 часа българско време). Това е първата визита на Гренел в най-младата държава на Балканите след назначаването му на допълнителния пост. \r\n \r\n  Тереза Герова", "date": "2019.10.09", "title": "RTK (Косово): Хашим Тачи приема новия американски специален посланик за диалога между Белград и Прищина"}
{"url": "http://www.focus-news.net/news/2019/10/09/2706566/narkooranzheriya-v-apartament-v-botevgrad-e-razkrita-pri-politseyska-operatsiya.html", "text": "В следобедните часове на 7 октомври, в хода на планирана полицейска операция срещу наркоразпространението на обслужваната територия, служители на Районно управление на МВР-Етрополе спрели с цел проверка лек автомобил „Фолксваген Голф“. Това съобщиха от  ОДМВР-София . След като в колата било открито пакетче с около 10 грама суха тревиста маса, реагираща на канабис, криминалистите от районното управление, съвместно с колегите им от областната дирекция, пристъпили към претърсване на адресите, обитавани от 49-годишния водач на превозното средство. В къща в село Брусен те намерили още 400 грама суха тревиста маса, отново реагираща на канабис. Със съдействието на служители от местното районно управление било извършено претърсване и на апартамент в Ботевград. Жилището се оказало преустроено в домашна оранжерия за отглеждане на канабис, оборудвана с климатична инсталация, въздуховоди, вентилатори и лампи. Иззети са общо 81 канабисови растения в различен стадий на растеж, препарати за отглеждането им, както и около 3 кг суха тревиста маса канабис.  \r\nПо случая е образувано досъдебно производство, а 49-годишният мъж е задържан за срок до 24 часа. След доклад на събраните доказателства в прокуратурата, вчера мъжът е привлечен в качеството на обвиняем за извършени престъпления по чл. 354А, ал.1, изр.1 и по чл. 354В, ал.1 от НК. Наложена му е 72-часова мярка за неотклонение „задържане под стража“.", "date": "2019.10.09", "title": "Наркооранжерия в апартамент в Ботевград е разкрита при полицейска операция"}
{"url": "http://www.focus-news.net/news/2019/10/09/2706577/the-new-york-times-svrahsekretno-rusko-podrazdelenie-se-opitva-da-destabilizira-situatsiyata-v-evropa.html", "text": "„Всичко започна с кампания за дестабилизация на ситуацията Молдова, след това последва отравянето на търговец на оръжия в България и неуспешен държавен преврат в Черна гора. Миналата година във Великобритания беше направен опит за  убийство на бивш агент на руското разузнаване чрез използването на нервнопаралитично вещество. Въпреки че по време на тези операции бяха открити пръстови отпечатъци на служители на руските спецслужби, първоначално властите ги считаха за единични, несвързани атаки. Сега служителите на западните разузнавателни служби стигнаха до извода, че тези операции, а вероятно и много други, са проведени като част от координирана и продължаваща кампания за дестабилизиране на ситуацията в Европа, реализирана от елитно свръхсекретно звено на руското разузнаване, което има уменията да извършва подривни дейности, саботажи и убийства“, пише американското издание  The New York Times . \r\nПодразделението, известно като „военна част 29155\", функционира от поне 10 години, но западните разузнавателни агенции са успели да го разкрият наскоро . Представители на спецслужбите на четири западни държави твърдят, че засега не е известно колко често спецзвеното е било мобилизирано, както и че е невъзможно да се разбере кога и къде ще нанесат ударите неговите оперативни лица. \r\nСъздаването на 29155 свидетелства за това колко активно руският президент Владимир Путин се бори със Запада, водейки хибридна война срещу него, която съчетава пропаганда, хакерски атаки и разпространение на дезинформация, както и провеждане на политика на открита военна конфронтация. \r\n„Мисля, че забравихме колко жестоки могат да бъдат руснаците по своята същност“, казва Питър Зак, пенсиониран офицер от военното разузнаване и бивш аташе по отбраната в посолството на САЩ в Москва. Той признава, че не знае за съществуването на подобна военна част, натоварена със задачата да дестабилизира Запада.  \r\nЗвеното, скрито зад бетонните стени на 161-ия Специализиран център за обучение в източната част на Москва, е под контрола на Главното разузнавателно управление (ГРУ) - руското военно разузнаване. \r\nВъпреки че голяма част от операциите на ГРУ остават загадка, западните разузнавателни агенции започнаха да добиват по-ясна представа за вътрешната организация на тази структура. Според американски служители няколко месеца преди президентските избори в САЩ през 2016 г. двама служители на две кибердивизии на ГРУ - 26165 и 74455, са проникнали в сървърите на Националния комитет на Демократическата партия и централата на Хилари Клинтън, след което са публикували вътрешната си кореспонденция с компрометиращ характер.  \r\nМиналата година Робърт Мюлер, специалният прокурор, който наблюдаваше разследването на намесата на Русия в изборите през 2016 г., повдигна обвинения на повече от дузина членове на въоръжените сили, въпреки че всички те остават на свобода. Хакерските групи работят основно от Москва, на хиляди километри от обектите на техните атаки. \r\nЩо се отнася до военнослужещите оt 29155, те извършват пътувания до европейски страни и обратно. Някои от тях имат награди като ветерани от най-кървавите войни, които Русия води, включително в Афганистан, Чеченската република и Украйна. Операциите, провеждани от това звено, са толкова секретни, че според западните разузнавателни агенции дори оперативни лица от ГРУ едва ли знаят за съществуването на звеното. \r\n „Това е звено на ГРУ, което работи от много години в цяла Европа“, заяви служител по сигурността от Европа, който се съгласи да обсъди въпроси, които представляват класифицирана информация при условие за анонимност. „Изненада беше, че руснаците, ГРУ, оперативните лица на това военно поделение се почувстваха толкова безнаказани, че започнаха да провеждат тази изключително враждебна дейност в приятелски страни. Беше шок\". \r\nВсяка от четирите операции, свързани с тази част, в една или друга степен привлече общественото внимание, въпреки че властите не разбраха веднага, че тези инциденти са свързани. Постепенно обаче спецслужбите започнаха да разбират, че специфичната задача на оперативните лица на това звено е да дестабилизират ситуацията, едва след отравянето през март 2018 г. на бившия офицер от ГРУ Сергей Скрипал, който предаде Русия и се ангажира с шпионаж в полза на Обединеното кралство. Скрипал и дъщеря му Юлия, в резултат на излагане на силно токсични невропаралитични вещества, бяха месеци наред тежко състояние, но в крайна сметка оцеляха. \r\nВъпреки че тази военна част е елитна, нейният бюджет изглежда ограничен. По време на командировки оперативните лица често отсядат в евтини хотели и в една стая, за да спестят пари. Британски разследващи твърдят, че заподозрените в отравяне на Скрипал са отседнали в евтин хотел в беден район в Източен Лондон. \r\nСлужителите на европейските специални служби също са изненадани от явната небрежност, с която оперативните лица на това военно звено провеждат операции. Скрипал оцеля при опита за покушение, както и българският търговец на оръжия Гебрев. Опитът за преврат в Черна гора привлече голямо внимание, но в крайна сметка се провали. Година по-късно Черна гора се присъедини към НАТО. Според представители на спецслужбите е напълно възможно да бъдат разкрити други, по-успешни операции. \r\nТрудно е да се каже дали Кремъл е притеснен от тази небрежност. Както казват служители на сигурността, може би това отчасти е същността на въпроса. „Този вид разузнавателни операции са станали част от психологическата война“, казва Ерик-Найлс Крос, бивш директор на координационното бюро на естонските разузнавателни служби. „Не че са станали много по-агресивни. Те искат да бъдат „усетени\". Това е част от играта\". \r\n \r\n Тереза Герова", "date": "2019.10.09", "title": "The New York Times: Свръхсекретно руско подразделение се опитва да дестабилизира ситуацията в Европа"}
{"url": "http://www.focus-news.net/news/2019/10/09/2706571/v-pleven-shte-bade-otkrita-izlozhba-posvetena-na-120-godini-ot-rozhdenieto-na-pancho-vladigerov-i-mihail-popov.html", "text": "В града ще бъде открита изложба, посветена на 120 години от рождението на Панчо Владигеров и Михаил Попов. Събитието ще се състои от 13.30 часа в Регионална библиотека ,,Хр. Смирненски“. Това каза за  Радио „Фокус“  Вили Томова, библиотекар в Регионалната библиотека. По думите ѝ това са две имена, достигнали върховете на българската музикална сцена – плевенският оперен бас Михаил Попов и знаменитият композитор Панчо Владигеров. Михаил Попов е роден на 21 септември 1899.  \r\nТомова допълни, че Михаил Попов е първият български бас от световна класа и един от големите вокални педагози в България. ,,За повече от 40 години на сцената Михаил Попов се превъплъщава в близо 60 различни роли – драматични и комедийни от българския, славянския и западния репертоар. Отдава живота и таланта си изцяло на родната сцена. Настоящата изложба ще представи музикални произведения на двамата творци, нотни издания, плочи, книги и статии за тях. Ще бъдат показани снимки от живота и творчеството на Михаил Попов и Панчо Владигеров, както и отзиви от музикални и културни дейци“, подчерта Вили Томова.  \r\nВиолета КРЪСТЕВА", "date": "2019.10.09", "title": "В Плевен ще бъде открита изложба, посветена на 120 години от рождението на Панчо Владигеров и Михаил Попов"}
{"url": "http://www.focus-news.net/news/2019/10/09/2706579/mestni-izbori-2019-strukturira-se-podvizhna-sektsionna-izbiratelna-komisiya-v-obshtina-rila.html", "text": "Структурира се подвижна секционна избирателна комисия в община Рила. Това съобщиха за  Радио „Фокус” – Кюстендил  от Общинска избирателна комисия – Рила. В общинската администрация са постъпили 11 заявления от избиратели с трайни увреждания, които не им позволяват да упражнят избирателното си право в изборното помещение, но желаят да бъдат вписани в избирателен списък за гласуване с подвижна избирателна кутия в изборите за общински съветници и кметове, насрочени на 27 октомври. Проведени са и консултации между представители на политически партии и коалиции, касаещи съставът на подвижната секционна избирателна комисия. Съставът е от седем души е назначен с решение на Общинска избирателна комисия – Рила. \r\nВенцеслав ИЛЧЕВ", "date": "2019.10.09", "title": "Местни избори 2019: Структурира се подвижна секционна избирателна комисия в община Рила"}
{"url": "http://www.focus-news.net/news/2019/10/09/2706575/uchenitsi-ot-boksova-shkola-shte-posetyat-vtoro-rayonno-upravlenie-na-mvr-pleven.html", "text": "Ученици от боксова школа ще посетят  Второ Районно управление на МВР-Плевен, предаде кореспондент на  Радио „Фокус“ . Ръководител на школата е Александър Владимиров. „Служители от „Охранителна полиция“ и разследващи полицаи ще посрещнат момичетата и момчетата и ще ги запознаят със спецификата на своята работа и ще припомнят основните правила за безопасно поведение. Децата ще научат кога и на кои телефони да потърсят помощ, когато са в беда, и как полицията реагира на подадени сигнали“, каза Александър Владимиров. Той добави, че децата могат да задават въпроси, свързани с борбата с престъпността и охраната на обществения ред. \r\nВиолета КРЪСТЕВА", "date": "2019.10.09", "title": "Ученици от боксова школа ще посетят  Второ Районно управление на МВР-Плевен"}
{"url": "http://www.focus-news.net/news/2019/10/09/2706581/balgarite-v-kazahstan-kam-vitseprezidenta-iliyana-yotova-iskame-detsata-ni-da-izuchavat-balgarski-ezik.html", "text": "Огромното си желание да изучават български език, за да запазят връзката си с прародината, заявиха пред вицепрезидента Илияна Йотова представители на българската общност в Казахстан. Това съобщиха от  прессекретариата на държавния глава .   \r\nСрещите в Павлодар и Нурсултан преминаха при голям интерес. В Павлодар дори присъстваха ръководителите на всички представени в града общности. В столицата Нурсултан бяха представители на български дружества от града и цялата област, както и Лариса Ташматова, която пристигна специално от Киргизстан, където вече една година успешно работят по програма „Роден край“ на Министерство на образованието и науката на Република България.    \r\nВ Павлодарска област, където е най-многобройната българска общност, вицепрезидентът беше по покана на българското етнокултурно обединение „Славяне“. Българското дружество в Нурсултан „Злата“ пък се ръководи от Олга Андриевска – дъщеря на покойния Олег Димов, зам.-председател на Асамблеята на народа на Казахстан и депутат в парламента.    \r\nБългарската диаспора в Казахстан е с над 100-годишна история и към момента наброява 4500 души. „Българите са били повече от десет хиляди, но диаспората ни в Казахстан се топи и изпитва сериозни затруднения да поддържа жив родния български език“, изтъкна Илияна Йотова.    \r\nБългарите са със статут на национално признато малцинство и се радват на висок престиж в казахстанското общество, както стана ясно и на проведените по-рано разговори на вицепрезидента с президента на Казахстан, ръководството на Асамблеята на народа, областния управител и кмета на Павлодар.   \r\nС призив за възстановяване на българската паралелка в Училището за национално възраждане „Канат Даржуман“ в Павлодар се обърнаха към вицепрезидента Йотова от българската общност. През 2002 г. в училището е открита българска паралелка, която от известно време няма учител въпреки интереса на деца и родители. „Очакваме съвсем скоро в Павлодар да пристигне преподавател от България”, увери Илияна Йотова.    \r\nНа разговорите, на които присъства и ректорът на Педагогическия университет в Павлодар, стана ясно, че през следващата академична година в университета ще се открие и лекторат по български език. „Откриването на лекторат по български език е част от мерките за преодоляване на хроничната липса на педагози-българисти за съботно-неделни училища и за паралелките в училищата за национално възраждане“, подчерта Илияна Йотова.    \r\nРекторът на Педагогическия университет ще предложи на академичния съвет през следващата учебна година да се разкрие и специалност „Българска филология“. Подробностите бяха обсъдени с делегацията, водена от вицепрезидента, в която са и Наталия Михалевска – директор на Дирекция „Образование на българите зад граница и училищна мрежа“ в Министерство на образованието и науката, и изпълняващият длъжността председател на Държавната агенция за българите в чужбина Димитър Владимиров.   \r\nВъпросите към вицепрезидента бяха многобройни и отдавна чаканите срещи продължиха с часове. Нашите сънародници се интересуват от начина, по който децата от български произход в Казахстан могат да се обучават в българските университети. „Благодарение на вицепрезидента и положените усилия от нейна страна от следващата година ще има възможност за интензивно изучаване на български език в нашите университети, за да могат студентите, които идват в България, включително и от Казахстан, да нямат проблем с усвояването на знания поради езиковата бариера”, обясни Наталия Михалевска.   \r\nВицепрезидентът запозна сънародниците ни с проектите на президентската институция за интернет платформа, която да ги свързва с българската държава и помежду им. „С президента Румен Радев имаме амбицията да организираме среща през следващата година с представители на всички наши общности зад граница. Искаме да ви чуем, да обменим мнения, да решим заедно конкретни проблеми, включително и по отношение на законодателството в нашата страна, свързано с политиките за работа с общностите навън”, посочи Илияна Йотова.    \r\nВицепрезидентът благодари на сънародниците ни за енергията, с която съхраняват българската култура и традиции. „През вас е пътят за по-интензивно развитие на двустранните отношения между България и Казахстан“, изтъкна Илияна Йотова.  \r\nВицепрезидентът подари на българската общност дървена кукла с българска народна носия, множество предмети от бита и картина на българското Черноморие, нарисувана от Рошан от Центъра за настаняване от семеен тип в град Каспичан. Картината бе предоставена от Обществен фонд „Детство“ специално за сънародниците ни в Казахстан. Сред подаръците от Илияна Йотова бе и шал, изработен от българката Мария от Одрин по техниката Ебру или т.нар. изкуство върху вода.", "date": "2019.10.09", "title": "Българите в Казахстан към вицепрезидента Илияна Йотова: Искаме децата ни да изучават български език"}
{"url": "http://www.focus-news.net/news/2019/10/09/2706576/dete-e-blasnato-ot-lek-avtomobil-vav-varna.html", "text": "Дете е блъснато от лек автомобил във Варна. Това съобщиха от  ОДМВР - Варна . Сигналът за инцидента е подаден на 8 октомври т.г. около 07.00 часа. Съобщено е, че на бул. „Съборни“ е възникнало пътнотранспортно произшествие. 67-годишният водач на лек автомобил „Рено“ с инициали Д.В. по време на движение блъска малолетно момиче, което пресича платното за движение. Вследствие на инцидента момичето получава фрактура на дясно рамо, прегледано е и е настанено за лечение без опасност за живота.", "date": "2019.10.09", "title": "Дете е блъснато от лек автомобил във Варна"}
{"url": "http://www.focus-news.net/news/2019/10/09/2706580/prezidentat-rumen-radev-balgariya-tryabva-da-vodi-edna-mnogo-po-agresivna-politika-po-otnoshenieto-na-turizma-i-reklamiraneto-na-stranata-ni-navan.html", "text": "България трябва да води една много по-агресивна политика по отношението на туризма и по отношение на рекламирането на страната ни навън. Това заяви пред журналисти в Смолян президентът Румен Радев, по повод фалитите на туроператорските фирми като „Томас кук“, предаде репортер на  Радио „Фокус“ – Смолян . Според държавния глава страната ни изостава от редица наши съседни държави. „Това, което те правят като рекламна кампания навън, е много по-силно от това, което ние вършим. Всичко е национален интерес – икономиката е национален интерес, сигурността е национален интерес, ако броим и това за част от националния интерес, трябва по-агресивно да отстояваме нашата позиция“, каза още президентът Радев. \r\nНели ГЕРГЬОВСКА", "date": "2019.10.09", "title": "Президентът Румен Радев: България трябва да води една много по-агресивна политика по отношението на туризма и рекламирането на страната ни навън"}
{"url": "http://www.focus-news.net/news/2019/10/09/2706573/evrohold-balgariya-predstavi-strategiyata-si-za-razvitie-na-kompaniite-ot-grupata-na-chez-balgariya.html", "text": "„Еврохолд“-България представи Стратегията си за развитие на компаниите от групата на ЧЕЗ България, предаде репортер на  Агенция „Фокус“ . Енергийният бизнес ще бъде обединен под една холдингова компания – Ийстърн Юръпиън Електрик Къмпани Б.В., регистрирана в Холандия, 100% собственост на \"Еврохолд\". Компанията е създадена със специална цел за придобиването на активите на ЧЕЗ в България по препоръка на инвестиционните банки, партниращи в тази трансакция. Изборът на Холандия като юрисдикция е стандартна практика в европейските корпоративни придобивания. Стратегическите цели на \"Еврохолд\" са фокусирани върху регулирани пазари и придобиването на ЧЕЗ е прекрасна възможност за диверсификация на портфолиото на холдинга със среднорискови активи. Пълната стойност на трансакцията е 335 млн. евро. „Над 120 човека работят по сделката. Екипът е повече от професионален. Очакваме решение в следващите 25 дни. Парите са осигурени“, заяви  председателят на Надзорния съвет на „Еврохолд България“ Асен Христов. На представянето присъстваха и председателят  на Управителния Съвет на „Еврохолд България” Кирил Бошов и членът на УС на \"Еврохолд България\" Васил Стефанов. \r\nЗорница КОСТАДИНОВА", "date": "2019.10.09", "title": "„Еврохолд“-България представи Стратегията си за развитие на компаниите от групата на ЧЕЗ България"}
{"url": "http://www.focus-news.net/news/2019/10/09/2706583/rayonna-prokuratura-kyustendil-predade-na-sad-mazh-obvinen-za-sistemno-sledene-na-zhena.html", "text": "Районна прокуратура - Кюстендил е внесла за разглеждане в съда обвинителен акт срещу мъж с инициали В.В. Това съобщиха от пресцентъра на  Апелативна прокуратура - София . В периода от 29 март 2019 г. до 28 юни 2019 г. в района и около магазин „Кауфланд“ в град Кюстендил обвиняемият В. неколкократно извършил непристойни действия, грубо нарушаващи обществения ред и изразяващи явно неуважение към обществото. Мъжът буйствал, държал се агресивно, нападал граждани, обърнал пейка. В един от случаите, управлявайки велосипед, ускорил скоростта, след което рязко спрял в непосредствена близост до Е.Е., като с тези действия изплашил жената.  \r\nВ продължение на месеци - от 26 февруари 2019 г. до 29 юли 2019 г., В.В. системно следил жената с инициали Е.Е. от гр. Кюстендил. Ежедневно я причаквал в района на работното ѝ място в магазина в Кюстендил, а докато била в почивка, я приближавал. Преследвал жената с колелото си, докато се придвижвала по улиците на града, показвал ѝ с поведението си, че е наблюдавана от него. Обвиняемият правил опити да предизвика нежелана от пострадалата вербална комуникация помежду им.  \r\nПредстои наказателното производство срещу В.В. да продължи в съда.", "date": "2019.10.09", "title": "Районна прокуратура - Кюстендил предаде на съд мъж, обвинен за системно следене на жена"}
{"url": "http://www.focus-news.net/news/2019/10/09/2706585/prezidentat-rumen-radev-shte-uchastva-v-sreshtata-na-varha-na-darzhavnite-glavi-ot-grupata-arayolush.html", "text": "На 10 и 11 октомври президентът Румен Радев ще участва в срещата на върха на държавните глави от групата „Арайолуш“, която тази година се провежда в столицата на Република Гърция, Атина. Това съобщиха от  прессекретариата на държавния глава . На 10 октомври българският държавен глава ще проведе работна среща с министър-председателя на Гърция Кириакос Мицотакис.  \r\nНа 11 октомври Румен Радев ще участва във форума на високо равнище в Атина, посветен на миграционния натиск към Европа и предизвикателствата пред икономическото развитие.  \r\nВ рамките на работното си посещение българският президент ще проведе и двустранни срещи със свои колеги.  \r\nФорматът за политически диалог „Арайолуш“ е създаден през 2003 г. и обединява държавни глави на парламентарни републики от Европейския съюз, които обсъждат актуални въпроси от дневния ред на Обединена Европа.", "date": "2019.10.09", "title": "Президентът Румен Радев ще участва в срещата на върха на държавните глави от групата „Арайолуш“"}
{"url": "http://www.focus-news.net/news/2019/10/09/2706569/pravitelstvoto-prie-paket-razshiryavane-vklyuchvasht-vsichki-usloviya-na-stranata-ni-kam-severna-makedoniya.html", "text": "Правителството прие Пакет „Разширяване“, включващ всички условия на страната ни към Северна Македония, предаде репортер на  Агенция „Фокус“ . Това обяви вицепремиерът и министър на външните работи Екатерина Захариева в изявление след провелото се редовно заседание на Министерски съвет. \r\n \r\nТеодора ПАВЛОВА  \r\n \r\n Очаквайте подробности.", "date": "2019.10.09", "title": "Правителството прие Пакет „Разширяване“, включващ всички условия на страната ни към Северна Македония"}
{"url": "http://www.focus-news.net/news/2019/10/09/2706582/operata-svatbata-na-figaro-shte-bade-predstavena-v-burgas-na-11-oktomvri.html", "text": "Една от най-популярните опери на Волфганг Амадеус Моцарт – „Сватбата на Фигаро“, ще бъде представена отново на бургаска сцена в началото на новия творчески сезон на Държавна опера – Бургас –  от 19.00 часа на 11 октомври в Зала Опера. Това съобщиха от пресцентъра на  Община Бургас . Комичната опера на Виенския класик е по либрето на Лоренцо да Понте, създадено по мотиви от едноименната комедия на Пиер Бомарше. За първи път е изпълнена на 1-ви май 1786 г. във Виена. Повече от 200 години, комедийната опера е поставяна по световните сцени с голям успех. На сцената на Бургаската опера, с настроение, забавни сюжетни линии, преплитащи различни комични ситуации, разминавания в комуникацията, предизвикващи бурни реакции на героите, водещи до обрати в отношенията, съмнения, ревност, отново пламнала страст – заплетените емоции на финала се разплитат в един щастлив край, в който всички са удовлетворени от развоя на събитията и поемат по своя житейски път щастливи и влюбени.  \r\nВ ролята на граф Алмавива – кроящ коварен план да плени красивата годеница на Фигаро Сузана, ще видим Валери Турманов, баритон. Като графиня Алмавива, преживяваща похотливите помисли на своя съпруг, но успяваща – с помощта на своите приятели и съмишленици, обединени от хитроумен план, да си възвърне чувствата на графа, е сопраното Нона Кръстникова. В ролята на нежната, очарователна и вярна на годеника и господарката си камериерка на графинята – Сузана, ще бъде Мария Цветкова – Маджарова, сопран. Самият Фигаро, дарен с остроумие и комбинативност, е басът Костадин Мечков. Като пажа Керубино на сцената ще се представи Лина Пеева, мецосопран. В образа на икономката Марчелина, която също има важна роля в сюжетното развитие, ще се превъплъти мецосопраното Йоана Кадийска. Басът Диман Панчев ще се представи в ролята на Дон Бартоло, доктор, а в ролите на Дон Базилио, учител по музика, и Дон Курцио, съдия, на сцената ще пее тенорът Николай Моцов – гост. В образа на градинаря Антонио ще бъде Петър Тихолов, а Барбарина, дъщеря на градинаря – Стефка Христозова. Диригент на спектакъла ще бъде маестро Цанислав Петков. Режисурата на постановката е на Павел Герджиков, диригент на хоровия състав е Невена Михайлова, концертмайстор – Ваня Златева, художник – Чавдар Чомаков, пластиката е на покойния Гриша Роглев, помощник-режисьори са Лина Пеева и Петър Тихолов.  \r\n„На 11 октомври оркестърът и хорът на Държавна опера – Бургас, заедно със солистите, ще Ви предоставят възможност за едно малко бягство от забързания делник, което ще Ви предложи естетическа наслада от великолепната Моцартова музика и поводи за искрен смях с поучителен характер, заради забавното либрето на „Сватбата на Фигаро“, посочват още от Община Бургас.", "date": "2019.10.09", "title": "Операта „Сватбата на Фигаро“ ще бъде представена в Бургас на 11 октомври"}
{"url": "http://www.focus-news.net/news/2019/10/09/2706589/mestni-izbori-2019-kandidatat-za-kmet-na-blagoevgrad-d-r-atanas-kambitov-podpisa-deklaratsiya-za-satrudnichestvo-sas-zemedelski-sayuz-aleksandar-stamboliyski.html", "text": "Кандидатът за кмет на Община Благоевград от ПП ГЕРБ д-р Атанас Камбитов подписа декларация за сътрудничество и партньорство със Земеделски съюз „Александър Стамболийски“, предаде репортер на  Радио „Фокус“ – Пирин . Той изказа специални благодарности към Димитър Урдев и земеделският съюз за оказаната подкрепа и за добрата съвместната работа в последните 4 години. „Това е разликата между хората, които подкрепят решаването на проблемите, и така наречената опозиция, която постоянно оплюва. Те повдигат проблемите, но, ако погледнете в хронология, ще видите, че нито едно решение, което е в посока решаване на проблемите, не е подкрепено от въпросната опозиция. Аз съм сигурен, че със Земеделски съюз „Александър Стамболийски“ ще продължим да работим съвместно и за в бъдеще“, каза д-р Атанас Камбитов.  \r\nТой добави, че четири са основните точки, около които се обединяват със Земеделски съюз „Александър Стамболийски“ в декларацията. Става дума за четири области, които са приоритетни, а именно - изграждане на индустриална зона, по-чиста екологична среда, устойчива и балансирана демографска политика и развитие на култура и спорт. \r\nОт своя страна Димитър Урдев заяви, че през последните 4 години от Земеделски съюз „Александър Стамболийски“ са подкрепяли д-р Камбитов и всяка една политика, която е в полза на жителите на Благоевград. „Това е така, защото считаме, че нашата задача е да подкрепим всяка една инициатива, която е добра за града и хората. Да, не всичко успяхме да свършим, но се надявам, че инерцията, която има от сегашния мандат, ще успеем да пренесем в следващия“, допълни Урдев. \r\nЛивия НИНОВА", "date": "2019.10.09", "title": "Местни избори 2019: Кандидатът за кмет на Благоевград д-р Атанас Камбитов подписа декларация за сътрудничество със  Земеделски съюз „Александър Стамболийски“"}
{"url": "http://www.focus-news.net/news/2019/10/09/2706578/the-american-conservative-tramp-kam-kyurdite-uvolneni-ste.html", "text": "„Не следя внимателно Близкия Изток и затова не забелязах този материал, пише Род Дреер в полемичен материал за авторитетното списание  The American Conservative , представен без редакторска намеса. \r\nДреер води полемика с автора на статия за The New York Times, който пише следното: \r\n„В голяма промяна във военната политика на САЩ в Сирия, Белият Дом обяви в неделя, че президентът Тръмп е дал одобрението си за турска военна операция, която ще унищожи подкрепяните от САЩ кюрдски сили в близост до границата в Сирия. \r\nТурция смята кюрдските сили за терористична организация и отдавна иска да предизвика спиране на американската подкрепа за групата. Но кюрдските бойци, които са част от „Сирийските демократични сили“ (СДС), са най-надеждният партньор на САЩ в борбата срещу „Ислямска държава“ в стратегическия ъгъл на Северна Сирия. \r\nСега, решението на Тръмп пренебрегва препоръките на високопоставени служители на Пентагона и Държавния департамент, които искаха да запазят ограничено военно присъствие в Североизточна Сирия, за да продължат операциите срещу „Ислямска държава“ (ИД) и за да действат като критичен противовес на Иран и Русия. \r\nСлужители на администрацията заявиха, че г-н Тръмп е разговарял директно с президента Реджеп Тайип Ердоган по въпроса в неделя. И официалните лица посочиха, че 100 до 150 военнослужещи на САЩ, разположени в този район, ще бъдат изтеглени преди всяка турска операция, но те няма да бъдат напълно изтеглени от Сирия“. \r\nОще: \r\n„Да се позволи на Турция да влезе в Северна Сирия е един от най-дестабилизиращите ходове, които можем да направим в Близкия Изток“, заяви в неделя вечер в „Туитър“ конгресменът Рубен Гайего, демократ от Аризона и бивш морски пехотинец, служил във войната в Ирак. „Кюрдите никога повече няма да се доверят на Америка. Те ще търсят нови съюзи или независимост, за да се защитят“. \r\nИ: \r\n„Длъжностните лица коментираха военното и политическото напрежение от това, че  американските военни са вкарани между два важни съюзника в гражданската война в Сирия. Турция е голям съюзник на НАТО, но кюрдските СДС бяха партньор в борбата срещу „ИД“. \r\n„Ние няма да подкрепим турците, нито СДС“, заяви официалното лице от Вашингтон. „Ако те влязат в битка, ние ще останем извън нея“. \r\nЕто и откъс от обяснение: \r\n„Възможността за турска военна операция в Северна Сирия предизвика голям страх в тамошните кюрдски региони, както и изгарящо чувство, че кюрдите са предадени от САЩ след години на партньорство по бойните полета. \r\nСДС – хлабава коалиция от милициите, оглавявана от сирийски кюрдски бойци, бе създадена изключително за борба срещу ИД с американска подкрепа, обучение и въздушна поддръжка – обвини САЩ в понеделник, че не са изпълнили задълженията си и са отворили пътя за нашествие на Турция. \r\nСДС предупреди още, че турско нахлуване може да занули постиженията срещу ИД“. \r\nЕто какви са първите впечателния на Дреер: \r\nБезспорно е, че САЩ изоставиха съюзник. От морална гледна точка това е срамно. Но изобщо не съм сигурен, че Тръмп е направил нещо погрешно в този случай. Всъщност, макар че съм отворен за промяна на мнението му (нека чуем аргументите ви!), мисля, че той може би е направил правилното нещо по неправилен начин. \r\nРазбира се, обичайната външнополитическа клика във Вашингтон хули Тръмп за това, че го направи. Но един авторитетен глас заема неговата страна: \r\n \r\n \r\n„Аз съм с Доналд Тръмп днес, когато той за пореден път изпълнява обещанията си да спре безкрайните войни и провежда истинска политика Америка на първо място“, пише сенатор Ранд Пол. \r\nЗащо трябва да оставаме в Сирия? Не питам реторично – наистина искам да зная. Както се посочва в материала на Times, единствените ни съюзници са кюрдите. Турците – заклети врагове на кюрдите – имат очевиден интерес там и трябва да носят непосилната тежест на това, да се грижат за бежанците от войната. Разбираемо е, че са изморени от това. \r\nРуснаците също имат очевиден интерес. Режимът на Асад е техен стар съюзник и руснаците имат средиземноморска база на сирийска територия. Иран също е стар съюзник на правителството на Асад и гледа на Сирия, управлявана от Асад, като на необходим баланс на американското и саудитското влияние в региона. \r\nКакъв е непреодолимият интерес САЩ да останат военно ангажирани в Сирия? \r\nМайкъл Вайс пише: \r\n„Години наред ИД гледаше как зависимостта на Америка от „Отрядите за народна самоотбрана“/ „Работническата партия на Кюрдистан“ (ОНС/ПКК) отблъсква втората по големина армия в НАТО. Тя умело се възползва от това напрежение, като проведе терористични атаки в Турция и не поемаше отговорност за тях, знаейки много добре, че Ердоган и неговото правителство може да обвинят ПКК, което и направиха повече от веднъж. \r\nМеждувременно Турция провеждаше политика на благосклонен неутралитет (или по-лошо) спрямо ИД и нейната суверенна територия стана плацдарм за изнасяне на джихад, да не говорим за тиловата база за операции на много агенти от разузнаването на ИД, които бяха изпратени от Сирия към Западна Европа. \r\n„Тръмп смята Близкия Изток за място на пясък, смърт и нефт, които Америка не краде, въпреки че трябва“. \r\nС други думи, лидерът на ИД Абу Бакър ал Багдади (да, той още е жив) е използвал кюрдския въпрос преди и ще го използва отново сега, когато пълномащабната война между турците и сирийските кюрди е предрешена. \r\nИ докато неизбежната касапница остава в съседство, можем да бъдем сигурни, че Доналд Тръмп няма да се грижи или ще третира това като само най-новото проявление на регионална патология, а не като непредвидена грешка в лошото планиране на политиката в САЩ. \r\nАко действията на Тръмп позволят възраждането на ИД, тогава нямаме ли причина да останем в региона? От друга страна, изглежда, че няма правилна стратегия за излизане от там – и ще останем заковани в Сирия завинаги. Готови ли сме да го направим? \r\nЕдна свързана новина: \r\n \r\n \r\nАми християните в региона? Един европейски приятел изпрати тази сутрин с голяма тревога, като каза, че този ход гарантира унищожаването на останките от историческите християнски общности там. Америка - благочестивата Америка, водена Християнския войн президентна евангелизма - очевидно изобщо не я е грижа за тези хора. \r\nЗа да освежим паметта ви: Обикновено подкрепям излизането на Америка от войни в чужбина. Аз не съм интервенционист във външнополитическата си ориентация. Фактът, че толкова много интервенционисти крещят за кърваво убийство срещи Тръмп тази сутрин ме кара инстинктивно да съм на негова страна. Може би, Тръмп е направил правилното нещо в случая, макар и по грозен начин. \r\nИли, може би, той е направил нещо грешно. Може би, цената на изтеглянето от Сирия в този конкретен случай не си заслужава. Може би, вредата от предателството на регионален съюзник на САЩ и излагането на опасност на беззащитните християни в региона са по-важни от анти-интервенционистките принципи тук? \r\nКакво мислите? Не че това, в което вярваме, ще промени нещата. Изглежда, че тази матрица е готова. (Въпреки че този ход разстрои някои водещи сенатори на Републиканската партия - досега виждам гняв от Греъм, Рубио и Сас - и това може да ги накара да не застанат с Тръмп в процеса на импийчмънт в Сената.) \r\nКаквото и да си мислите за действията на Тръмп в Сирия, нека си спомним, че ние – САЩ – запалихме искрата на всичко това с нашата несправедлива война в Ирак. \r\n \r\n \r\n \r\n \r\n \r\nДжон Змирак е голям привърженик на Тръмп. Той също коментира въпроса. Ето извадки: \r\n„Тръмп е на път да зачеркне победата на американската коалиция срещу ИД. СДС, които извършиха по-голямата част от боевете, заловиха хиляди терористи от ИД. Те държат тях и техните семейства, общо около 60 хиляди души, в близост до границата с Ирак. \r\nАко Тръмп остави Турция и нейните джихадистки съюзници от „Ал Кайда“ да нахлуят в сърцето на турските територии, СДС няма да хаби войниците си лекомислено. Те обявиха, че ще пуснат бойците на ИД. За една нощ ИД пак ще са тук. Вероятно ще се влее в съседен Ирак и това ще се окаже последната капка за разпада на вече нестабилното правителство там. Християни и Язиди отново ще са убивани, изнасилвани и сексуално заробвани. Най-вероятно в Ирак отново ще има гражданска война. Това ще остави единствената сила в региона, която може да сглоби парчетата на пъзела отново: Иран. \r\nОще: \r\nИзтегляме войските си, за да може Турция да повтори клането, което извърши в Африн, Сирия, през януари. Но ако Турция направи отново това, което вече извърши веднъж и обеща да не прави отново? Ние ще я зашлевим с... икономически санкции. Има ли някаква вероятност това да впечатли диктаторът, който иска да изгради отново Османската империя? Човек, който хвърли десетки хиляди журналисти в затвора? \r\nВижте, аз съм скептик към намесата на САЩ. Аз бях един от малкото консерватори, които се противопоставиха на войната в Ирак през 2002 г. Но американските войници не се бият в Сирия сега и Тръмп не ги връща у дома. Той просто ги премества от мястото, където са полезни, до мястото, където те ще бъдат безполезни. \r\nМного е вероятно Тръмп да отчужди ключови съюзници чрез този ход, в момент, когато той най-много се нуждае от тях. Християнската десница говори все повече за съдбата на сирийските християни. Най-накрая ние трябва поне до известна степен да изкупим вината си за цялостното ни пренебрежение към християните в Ирак, 75 процента от които бяха убити или превърнати в бежанци от ислямистите, докато американските войски гледаха. \r\nНе мисля, че Християнската десница (което означава, че са бели евангелисти) сериозно ще се отдалечи от Тръмп заради куп неевангелски християни от Близкия Изток. Бих искал да греша в това“. \r\n \r\nПревод и редакция:", "date": "2019.10.09", "title": "The American Conservative: Тръмп към кюрдите: Уволнени сте!"}
{"url": "http://www.focus-news.net/news/2019/10/09/2706584/lek-avtomobil-se-e-preobarnal-stranichno-na-avtomagistrala-struma-pri-dupnitsa.html", "text": "Лек автомобил се е преобърнал странично на автомагистрала „Струма” при Дупница. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Шофьорът е пътувал в посока Благоевград, изгубил е контрол над колата и тя се е обърнала странично. Не е пострадал. Произшествието е посетено от екип на „Пътна полиция”. Движението е възстановено. \r\nВенцеслав ИЛЧЕВ", "date": "2019.10.09", "title": "Лек автомобил се е преобърнал странично на автомагистрала „Струма” при Дупница"}
{"url": "http://www.focus-news.net/news/2019/10/09/2706587/sistema-za-preventsiya-na-kosopad-po-vreme-na-himioterapiya-e-vavedena-v-klinikata-po-hematologiya-i-onkologiya-na-umbal-sv-ivan-rilski.html", "text": "Система за превенция на косопад по време на химиотерапия работи вече към Клиниката по хематология и онкология на УМБАЛ „Св. Иван Рилски“. Това съобщиха от пресцентъра на  лечебното заведение . По повод Световния месец за борба с рак на гърдата за всички пациенти, започнали терапията си през октомври, тя ще е на преференциална цена (200 лв. на процедура) за целия курс на лечение.  \r\nКак работи  \r\nСистемата прилича на каска, която се поставя върху главата, по време на химиотерапия, и осигурява охлаждане на скалпа като по този начин запазва напълно или частично космените фоликули, което предполага и по-бързо възстановяване след края на лечението. Състои  се от апарат Orbis 2, който може да се използва за един или двама пациенти едновременно, всеки от които самостоятелно. Устройството представлява компактно устройство за охлаждане, съдържащо охлаждаща течност, която циркулира при минус 4°C през охлаждащи тръби, до специално проектирани за охлаждане шапки. Системата се използва за превенцията на косопад при солидни тумори, вследствие на химиотерапевтично лечение. Разработвана и тествана над четвърт век, тя притежава най-високо ниво на клинична ефикасност, болнична безопасност и комфорт за пациента.  \r\nУспеваемостта зависи от много фактори, като типа рак и неговия стадий, възрастта, типа коса и нейното състояние, общото здравословно състояние. Важно е да се знае, че загубата на коса е различна при различните хора и успеваемостта не винаги е гарантирана. Косата вероятно ще изтънее и ще стане по-рядка. Установено е, че с помощта на апарата, около 75% от пациентите успяват да запазят напълно или частично косата си, така че да не се налага носене на перука - алопеция степен 0 (без съществена загуба на коса), степен 1 (малка загуба на коса), степен 2 (50%- средна загуба на коса). \r\nЕфектът от използване на системата варира и за различните лекарствени режими. При антрациклиновите препарати е около 45%, а при таксаните над 70%. Статистически повече от половината пациенти, преминаващи през лечение с процедурата охлаждане на скалпа, не стигат до ползване на перука или кърпи за глава. \r\nНовата система може да обслужва по 2-ма пациента на ден. Необходимо е те да провеждат химиотерапията си в УМБАЛ „Св. Иван Рилски“ и да се запишат предварително на тел. 02/851 10 37.", "date": "2019.10.09", "title": "Система за превенция на косопад по време на химиотерапия е въведена в Клиниката по хематология и онкология на УМБАЛ „Св. Иван Рилски“"}
{"url": "http://www.focus-news.net/news/2019/10/09/2706586/reuters-pravitelstvoto-na-obedinenoto-kralstvo-planira-spetsialno-zasedanie-za-brekzit-na-19-oktomvri.html", "text": "Правителството на Обединеното кралство планира да проведе специално заседание на парламента на 19 октомври, независимо дали премиерът Борис Джонсън гарантира или не споразумение за Брекзит с Европейския съюз, предава  Reuters , като се позовава на свой източник.  \r\nПарламентът прие закон, който задължава Джонсън да поиска отлагане на Брекзит, ако не успее да договори нова сделка с ЕС на среща на върха на 17-18 октомври. Джонсън заяви, че ще спазва закона, но също така твърдо обещава да изведе Великобритания от структурите на Общността на 31 октомври, независимо как.  \r\nИзточникът заяви, че има вероятност парламентът да заседава в събота, 19 октомври, в зависимост от обичайните процедури за одобряване на допълнителен ден от заседанието. Ако не бъде постигната сделка, денят може да бъде използван за провеждане на серия от гласувания относно възможни начини за излизане от ситуацията. \r\n \r\n Тереза Герова", "date": "2019.10.09", "title": "Reuters: Правителството на Обединеното кралство планира специално заседание за Брекзит на 19 октомври"}
{"url": "http://www.focus-news.net/news/2019/10/09/2706593/prof-stoyan-marinov-varnenska-turisticheska-kamara-varna-ima-potentsiala-da-razviva-biznes-turizam.html", "text": "Варна има потенциала да развива бизнес туризъм. Това каза за  Радио „Фокус“ – Варна  проф. Стоян Маринов, член на Варненската туристическа камара, по повод провелият се в морския град Черноморски туристически форум. Той добави, че по време на събитието са присъствали експерти от цялата страна, а така също специалисти в сферата от Гърция и Словения. В рамките на събитието са били изнесени лекции от управителят на Конгресното бюро в Солун, който град се е превърнал в успешна бизнес дестинация. „Бяха представени добрите практики в Солун и дори започна да се обсъжда идеята дали не е лошо да се направи подобно Конгресно бюро във Варна, тъй като двата града имат доста общо помежду си“, добави проф. Маринов. Той посочи, че на форума е бил поканен и експерт от Любляна (Словения),  където също много успешно се развива бизнес туризма и е много напред в класациите за дестинации предлагащи конгресен туризъм. \r\nУспоредно с форума експерти са посетили различни хотели в курортните комплекси край Варна, за да проверят условията, с които разполагат за провеждането на такъв вид туризъм и какво би могло да се направи, за подобряване на базата им с цел привличане на повече посетители. Проф. Стоян Маринов подчерта, че най-активните месеци за бизнес туризма са през пролетта и есента, дори и през зимните месеци. Той посочи, че този вид услуги са много добър вариант за развитие на Варна, като дестинация през четирите сезона на годината. Според проф. Маринов, хотелите в курортите, които се намират в периферията на града разполагат с много добра база, но освен тях би могло да се използват и залите на различни университети във Варна, така също и на Фестивалния център и т.н. „По-големият проблем е организационен, защото той е свързан с мениджмънта и маркетинга на Варна като дестинация за бизнес туризъм. Освен това трябва да се мисли и в насока подобряване комуникацията и координацията между заинтересованите страни“, допълни експертът. По думите му, ако градът се наложи като бизнес дестинация и започне да привлича туристи, вече би могло да се мисли и в насока изграждане на допълните съоръжения, както и на нов панаирен център. \r\nДесислава ВАСИЛЕВА", "date": "2019.10.09", "title": "Проф. Стоян Маринов, Варненска туристическа камара: Варна има потенциала да развива бизнес туризъм"}
{"url": "http://www.focus-news.net/news/2019/10/09/2706594/mestni-izbori-2019-kandidatat-za-kmet-na-sofiya-yordanka-fandakova-izgrazhdame-2-novi-uchilishta-i-2-detski-gradini-v-rayon-studentski.html", "text": "Планираме да изградим две нови училища на територията на район „Студентски“. Едно в кв. „Малинова долина“ и едно в Студентски град“. Това каза кандидатът за кмет на София Йорданка Фандъкова на среща с учители, лекари и медицински специалисти от район „Студентски“, съобщиха от пресцентъра на  ПП ГЕРБ .  \r\n„Изграждаме още две нови сгради на детски градини и санираме сградите на 55 СУ „Петко Каравелов“ и 8 СУ „Васил Левски“. Дворовете на училищата също ще бъдат реновирани и с нови спортни площадки“, каза Фандъкова.  \r\nКандидатът за районен кмет Димитър Дилчев работи заедно с висшите училища за обособяването на студентски кампуси с контролиран достъп и обособяване на места за отдих, обучение и спорт на студентите. През следващата есен ще бъде реализиран първият студентски кампус.  \r\n„За мен е изключително важна подкрепата за учителите и медицинските сестри, които работят в училищата и детски градини. Преди три години се преборихме да започне най-знаковата и мащабна реформата в образованието именно с инвестициите в хората. Повишението на учителските заплати е гарантирано в бюджета на държавата“, каза Фандъкова.  \r\n„Длъжници сме на медицинските сестри, които работят заедно с учителите и помощник-възпитателите в училищата и детските ясли. Подписах споразумение със КНСБ и поех ангажимент да достигнем договорените суми в колективния трудов договор“, обясни Фандъкова.", "date": "2019.10.09", "title": "Местни избори 2019: Кандидатът за кмет на София Йорданка Фандъкова: Изграждаме 2 нови училища и 2 детски градини в район „Студентски“"}
{"url": "http://www.focus-news.net/news/2019/10/09/2706591/mestni-izbori-2019-otkrivat-predizborna-shatra-na-koalitsiya-bsp-za-balgariya-i-d-r-emil-karaivanov-v-asenovgrad.html", "text": "Предизборната шатра на коалиция „БСП за България” и кандидата за кмет на Община Асеновград д-р Емил Караиванов ще бъде открита на 10 октомври в 15.00 часа следобед в центъра на града. Това съобщиха от пресцентъра на  БСП - Асеновград . Тя ще работи всеки ден с работно време от 10.00 часа до 18.00 часа. Всички граждани на Асеновград могат да се запознаят с предизборната платформа на коалицията и да разговарят с кандидата за кмет на общината и кандидатите за общински съветници. \r\n„Заповядайте, и не се колебайте да ни предложите вашите идеи за развитието на града ни, защото посоката е вярна!“, посочват от БСП - Асеновград.", "date": "2019.10.09", "title": "Местни избори 2019: Откриват предизборна шатра на Коалиция „БСП за България” и д-р Емил Караиванов в Асеновград"}
{"url": "http://www.focus-news.net/news/2019/10/09/2706592/elka-dimova-zam-kmet-na-dobrich-varhovniyat-administrativen-sad-izleze-s-reshenie-po-kazusa-s-nalozhenata-finansova-korektsiya-na-obshtinata.html", "text": "„Върховният административен съд най-после излезе с решение по казуса с наложената финансова корекция на Община град Добрич. И това решение е в полза на Общината“. Това заяви на брифинг зам.-кметът с ресор „Финанси и общинска собственост“ Елка Димова, предаде кореспондент на  Радио „Фокус” – Варна . Темата според зам.-кмета е много важна, защото на практика сегашният 4-годишен мандат на кметския екип „преминава под сянката на една наложена, сериозна финансова корекция“. Става въпрос за европейски проект, изпълняван от Общината – за изграждане на регионално депо за битови отпадъци край село Стожер, което обслужва всички 8 общини в Добричка област и Община Никола Козлево от Шуменска област. Наложената финансова корекция, заедно с неверифицираните разходи към нея, е в размер на 4,3 млн. лв. След налагането на тази финансова санкция Общината излезе с категорично становище, което Елка Димова припомни: „Това са парите на гражданите на Добрич и ние трябва да положим максималните усилия да се преборим тези пари да останат за Общината или да ѝ бъдат върнати. Това, което със сигурност никога не ни е преминавало през ума, е да търсим вина на някого какво, що е свършил, да потриваме ръце и да казваме: колко някой е сбъркал, а пък ние сега колко сме добри и как управляваме. Идеята беше, че без значение кой каква грешка е допуснал, това са парите на Добрич. Ние трябва да се борим за тях“.  \r\nВ този контекст юридическият екип на Община град Добрич е положил максимални усилия да възрази по най-добрия начин по казуса. Външни експерти са оказали юридическа помощ. Битката продължи с години, на две инстанции в съда. „В крайна сметка съдът се произнесе, че Управляващият орган е нарушил по някаква процедура по налагането на финансовата корекция“, посочи Елка Димова и допълни, че от решението на съда става ясно още, че „това е само една стъпка от целия процес и че борбата продължава“. В момента съдебното решение е в полза на Община град Добрич и тя може да поиска възстановяване на платените до момента пари по санкцията. „Но Управляващия орган също има своите ходове, тъй като съдът на практика не се е произнесъл по същество следва ли, не следва ли да се наложи финансова корекция, нарушен ли е Законът за обществените поръчки. В момента е спечелена битката за процедурно нарушение от страна на Управляващия орган“, каза зам.-кметът. \r\nЖулиета НИКОЛОВА", "date": "2019.10.09", "title": "Елка Димова, зам.-кмет на Добрич: Върховният административен съд излезе с решение по казуса с наложената финансова корекция на Общината"}
{"url": "http://www.focus-news.net/news/2019/10/09/2706598/narodnoto-sabranie-udalzhi-sroka-za-registratsiya-na-malkite-benzinostantsii.html", "text": "Парламентът прие на второ четене промени в Закона за тютюна, тютюневите и свързаните с тях изделия, предаде репортер на  Агенция „Фокус“ .  Текстът, касаещ срока за регистрация на така наречените малки бензиностации бе предложен между първо и второ четене от лидера на НФСБ Валери Симеонов. Между двете четения Симеонов предложи в преходните и заключителни разпоредби на законопроекта промени в Закона за административното регулиране на икономически дейности, свързни с нефт и подукти от нефтен произход. Идеята му е да бъде удължен от три на шест месеца срокът за регистрация на лицата, които са осъществявали икономически дейности.   \r\nСъгласно текстовете на приетия Закон за тютюна, тютеневите и свързаните с тях изделия лицата и организациите за научни изследвани я ивисшите училища, които осъществяват научни изследвания, научно-приложна  и иновативна дейност в областта на тютюна или тютюневите изделия, могат да притежават технически съоръжения, предназначени за рязане на тютюн.  В 14-дневен срок от придобиване на разпореждане с техническо съоръжение, предназначено за рязане на тютюн, лицата и организациите подават уведомление до Министерство на икономиката. Текстовете предвиждат производителите и вносителите на нови тютюневи изделия при условията и по реда на Решение за изпълнение на ЕС предоставят чрез общия електронен портал на ЕС информация за съставките и емисиите, наличните научни изследвания за токсичността, опасността от пристрастяване и  атрактивността на новото тютюнево изделие, по-специално  по отношение на съставките и емисиите му. Законът предвижда още в публичен регистър да се вписват производителят на изделието и разновидността му. Административните органи, органи на съдебната власт, лицата, осъществяващи публичи функции и организациите, които предоставят обществени услуги, не могат да изискват от гражданите и организациите представяне на доказателства за информация, вписана в публичния регистър. \r\nДеница КИТАНОВА", "date": "2019.10.09", "title": "Народното събрание удължи срока за регистрация на малките бензиностанции"}
{"url": "http://www.focus-news.net/news/2019/10/09/2706590/sport-mbape-napusna-lagera-na-natsionalniya-otbor.html", "text": "Нападателят и една от звездите във френския национален отбор Килиан Мбапе се прибра в своя клубен Пари Сен Жермен. Той напусна лагера на световните шампиони заради проблеми от физическо естество. \r\n20-годишният футболист пропусна почти целия месец септември за ПСЖ заради травма в бедрото. Той се контузи при успеха 4:0 над Тулуза на 25 август, като остана извън сметките за 5 официални мача на своя тим. Таранът се появи за първи път в игра след травмата при 1:0 над Бордо на 28 септември, когато отбеляза и победния гол, влизайки от пейката. Срещу „жирондинците” той получи 30 минути на терена, като същото количество записа и на 1 октомври срещу Галатасарай (1:0) в Шампионската лига. През отминалия уикенд той не попадна в групата за шампионатния сблъсък срещу Анже (4:0), но въпреки това получи повиквателна от селекционера Дидие Дешан. \r\nСнощи Мбапе получи разрешение след консултация с лекарския щаб да се завърне в ПСЖ. На негово място веднага беше повикан Аласан Плеа от Борусия Мьонхенгладбах. \r\nФранция има да изиграе две европейски квалификации в следващите дни.  На 11 октомври \"петлите\" гостуват на Исландия, а три дни по-късно приемат Турция на \"Стад дьо Франс\" в Сен-Дени.", "date": "2019.10.09", "title": "Спорт: Мбапе напусна лагера на националния отбор"}
{"url": "http://www.focus-news.net/news/2019/10/09/2706595/vitsepremierat-krasimir-karakachanov-skorostta-na-pregovorite-sas-severna-makedoniya-zavisi-ot-tyahnata-politicheska-volya-da-badat-chestni-a-ne-da-se-opitvat-da-ni-razigravat.html", "text": "Скоростта на преговорите със Северна Македония зависи от тяхната политическа воля да бъдат честни, а не да се опитват да ни разиграват, както го правеха в последните две години. Това каза в изявление в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ . „България няма да спре сега Македония за започване на преговори, но преди реалното започване на преговорите има няколко етапа: първа, втора междуправителствена конференция. Затова много ясно в българската позиция е записано, че преди насрочването на първата междуправителствена конференция Македония трябва да изпълни следните условия и това ще зависи дали такава междуправителствена конференция ще бъде насрочена и кога, преди втората междуправителствена конференция има друг пакет от условия, който те трябва да спазят и изпълнят“, добави още той.  \r\nТеодора ПАВЛОВА", "date": "2019.10.09", "title": "Вицепремиерът Красимир Каракачанов: Скоростта на преговорите със Северна Македония зависи от тяхната политическа воля да бъдат честни, а не да се опитват да ни разиграват"}
{"url": "http://www.focus-news.net/news/2019/10/09/2706596/gazeta-express-kosovo-grenel-pristiga-v-prishtina-zaedno-s-matyu-palmar.html", "text": "Новоназначеният пратеник на президента на САЩ за диалога между Косово и Сърбия, Ричард Гренел, пристига в Косово заедно със специалния представител на Вашингтон за Балканите и за диалога със Сърбия – Матю Палмър, съобщава електронното издание на прищинския ежедневник  Gazeta Express . \r\nИнформацията бе потвърдена от американския посланик в Прищина Филип Коснет, който каза, че Гренел и Палмър ще пристигнат в страната заедно. \r\n„Подкрепата на САЩ за процеса на диалог между Косово и Сърбия изисква екипна работа: специалният представител на президента Ричард Гренел и специалният представител на Държавния департамент ще пристигнат заедно от Берлин. И двамата ще посетят Косово“, обясни Коснет.  \r\nПосещението на Ричард Гренел бе потвърдено от кабинета на президента на Косово Хашим Тачи в късните часове на вторник. \r\n„В 13:00 часа местно време (14:00 часа българско време) президентът на Република Косово Хашим Тачи приема специалния представител на президента на САЩ Доналд Тръмп за диалога между Косово и Сърбия посланик Ричард Гренел\", се казва в съобщението за пресата. \r\nПреди да посетят Косово, Гренел и Палмър са провели среща в Берлин с германски дипломати.Там те са обсъдили ситуацията в Западните Балкани. \r\n \r\n Тереза Герова", "date": "2019.10.09", "title": "Gazeta Express (Косово): Гренел пристига в Прищина заедно с Матю Палмър"}
{"url": "http://www.focus-news.net/news/2019/10/09/2706588/vitsepremierat-ekaterina-zaharieva-balgariya-shte-se-saglasi-za-fakticheskoto-prisaedinyavane-na-republika-severna-makedoniya-samo-kogato-e-izpalnila-vsichki-kriterii-po-pregovornite-glavi.html", "text": "Изпълнението на духа и буквата на Договора ни за добросъседство със Северна Македония е важно условие, за да дадем подкрепата си за старт на преговорите за членство в ЕС. Това каза в изявление в Министерски съвет вицепремиерът и министър на външните работи Екатерина Захариева, предаде репортер на  Агенция „Фокус“ . Стана ясно, че в приетата днес позиция от Министерски съвет са подчертани няколко стъпки и етапа. „Тази позиция, въпреки на много ранен етап, започване на преговори не означава членство, набелязва междинни и крайни цели по време на целия преговорен процес. Общите неща, които Република България ще настоява да види изпълнени преди провеждането на първата междуправителствена конференция с Република Северна Македония в случай, че Европейският съвет вземе решение за започване на преговори, първо на 15 са външните министри, след това на 17 са премиерите на Европейския съвет. Република Северна Македония трябва да преустанови и да се въздържа от провеждането на политика, независимо под каква форма, на подкрепа и насърчаване на претенциите за признаване на македонско малцинство в България. Република Северна Македония безрезервно и срочно да приведе позицията си и действията в международните организации, например в Съвета на Европа, и форми, в съответствие с чл. 11 на Договора за добросъседство, като ясно декларира, че няма исторически и демографски основания да се търси малцинствен статут“, посочи Захариева. Сред другите условия е Република Северна Македония да декларира с вербална нота до страните-членки на ООН, че по отношение на езиковата клауза, се изпълнява договора с Република България е неговата цялост. „Това е двустранен договор, както и договорът от Преспа“, допълни вицепремиерът. Също така Република Северна Македония ще трябва да задейства процес на реабилитация на жертвите на югославския комунистически репресивен режим, репресирани заради българското си самосъзнание. „Република Северна Македония трябва да премахне от табели и надписи върху паметници и паметни плочи, сгради текстове, насаждащи открито омраза към България. По отношение на Смесената мултидисциплинарна експертна комисия по исторически и образователни въпроси трябва да постигне конкретни резултати. Относно важни личности и събития в периода до 1944 година за общата ни история: Гоце Делчев, Илинденско-преображенското въстание, трябва да подмени информационни табели и други означения върху исторически монументи и паметници на културата. При отбелязване на събития и личности, където вече има постигнати договорености: политически фигури, представители на държавни институции трябва да се придържат към постигнатите договорености“, добави още Захариева. От изявлението й стана ясно, че България ще настоява като хоризонтална политика в цялата преговорна рамка в различни глави да се включат ясни условия по добросъседство. „Глава 35 например – там трябва да има ясно заложени критерии за изпълнение на двустранните договори с България. Също така считаме, че глава 35 трябва да се отвори първа или една от първите глави и да се затвори последна, за да може по време на целия преговорен процес да се наблюдава изпълнението. Също така ще обърна внимание и на глава 10 – много важна:  „Информационно общество и медии“. Трябва и ще настояваме да се преодолее говорът на омразата в публичното пространство, включително спрямо лица, които се определят като българи и са с българско самосъзнание. Разбира се ние не можем да настояваме това да се случи във всички медии, но в медиите, финансирани от държавни бюджет, това трябва да бъде преустановено“, каза още вицепремиерът. Стана ясно, че за нас е много важно правителството преди свикването на втората конференция, на която ще се отвори първата глава, ще настояваме за ясни ангажименти за останали общи за историята ни събития и личности. „Също така ще настояваме за ясен график за промяна на учебните материали по „История“, „Български език“, „География“. Ясен ангажимент за отразяване на постигнатите договорености не само в учебните материали, но и във всички финансирани от държавата документални филми и музеи“, посочи още Захариева. Тя подчерта, че в цялата позиция има ясна етапност. „За започване на преговорите условието беше подписването на договора и първи резултати от него“, припомни Захариева. „Първа междуправителствена конференция, втора - хоризонтален критерий по всички глави и разбира се тогава, когато някога след много години се стигне до взимане на решени, България ще се съгласи за фактическото присъединяване на Република Северна Македония само, когато е изпълнила всички критерии по преговорните глави“, добави още вицепремиерът.  \r\nТеодора ПАВЛОВА", "date": "2019.10.09", "title": "Вицепремиерът Екатерина Захариева: България ще се съгласи за фактическото присъединяване на Република Северна Македония само когато е изпълнила всички критерии по преговорните глави"}
{"url": "http://www.focus-news.net/news/2019/10/09/2706602/okrazhnata-prokuratura-vav-varna-e-zadarzhala-za-72-chasa-balgarka-i-anglichanin-izdirvani-v-palma-de-mayorka-za-tezhki-kriminalni-prestapleniya.html", "text": "27-годишната Мима И. от България и 38-годишният поданик на Обединеното Кралство Великобритания Бенджаман С. са задържани за срок до 72 часа от Окръжната прокуратура във Варна. Това съобщиха от  Апелативна прокуратура – Варна . Двамата се издирват от съдебните власти на Палма де Майорка за две извършени тежки криминални престъпления, които се наказват и по българското  законодателство. \r\nОбявените за международно издирване с европейски заповеди за арест са установени и задържани във Варна. Британският поданик живее във града.", "date": "2019.10.09", "title": "Окръжната прокуратура във Варна е задържала за 72 часа българка и англичанин, издирвани в Палма де Майорка за тежки криминални престъпления"}
{"url": "http://www.focus-news.net/news/2019/10/09/2706603/mestni-izbori-2019-v-tsentralnata-izbiratelna-komisiya-shte-se-provede-brifing-vav-vrazka-s-podgotovkata-i-proizvezhdaneto-na-izborite-za-obshtinski-savetnitsi-i-za-kmetove.html", "text": "На 10 октомври от 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.10.09", "title": "Местни избори 2019: В Централната избирателна комисия ще се проведе брифинг във връзка с подготовката и произвеждането на изборите за общински съветници и за кметове"}
{"url": "http://www.focus-news.net/news/2019/10/09/2706605/konstantiyskiyat-episkop-yakov-oglavi-arhiereyska-sveta-liturgiya-v-katedralniya-hram-uspenie-na-presveta-bogoroditsa-v-pazardzhik.html", "text": "Негово преосвещенство Константийският епископ Яков оглави Архиерейска света Литургия в катедралния храм „Успение на Пресвета  Богородица“ в Пазарджик, предаде репортер на  Агенция „Фокус “. Поводът е, че днес Православната църква прославя свети апостол Яков Алфеев. Богослужението беше с благословението на Негово Високопреосвещенство Пловдивския митрополит Николай. Литургията в храм „Успение на Пресвета Богородица“ е в чест на небесния покровител на храма.  \r\nНикола ПЕТКОВ", "date": "2019.10.09", "title": "Константийският епископ Яков оглави Архиерейска света Литургия в катедралния храм „Успение на Пресвета  Богородица“ в Пазарджик"}
{"url": "http://www.focus-news.net/news/2019/10/09/2706574/vitsepremierat-ekaterina-zaharieva-balgariya-podkrepya-zapochvaneto-na-pregovori-za-chlenstvo-v-es-republika-severna-makedoniya-i-albaniya-pri-postavenite-ot-balgariya-yasni-usloviya.html", "text": "България подкрепя започването на преговори за членство в ЕС на Република Северна Македония и Албания при поставените от България ясни условия. Това каза в изявление в Министерски съвет вицепремиерът и министър на външните работи Екатерина Захариева, предаде репортер на  Агенция „Фокус“ . Вицепремиерът подчерта, че разделянето на двете държави би било грешка, която може да доведе и до нестабилност в региона. От думите на Захариева стана ясно, че по отношение на Република Северна Македония българското правителство и държава, признавайки първа новата държава, тогава Република Македония, държавата ни винаги е подкрепяла европейската и евроатлантическата интеграция на страните от Западните Балкани. „Същевременно обаче България винаги е поставяла пред Република Северна Македония и не само спазването на добросъседски отношения. Това е ясно още от декларацията от 1999 година, след което с Меморандума за подкрепа на евроатлантическата и евроинтеграцията и кулминацията: подписването на Договора за добросъседство през 2017 година“, посочи още Захариева.  \r\nТеодора ПАВЛОВА", "date": "2019.10.09", "title": "Вицепремиерът Екатерина Захариева: България подкрепя започването на преговори за членство в ЕС Република Северна Македония и Албания при поставените от България ясни условия"}
{"url": "http://www.focus-news.net/news/2019/10/09/2706600/evrohold-shte-zapazi-segashniya-vissh-menidzhmant-na-chez-s-tsel-sahranyavane-na-opita-i-ekipa-na-kompaniyata.html", "text": "\"Еврохолд\" ще запази сегашния висш мениджмънт на ЧЕЗ с цел съхраняване на опита и екипа на компанията. Това стана ясно по време на представянето на Стратегията за развитие на компаниите от групата на ЧЕЗ България, предаде репортер на Агенция „Фокус“. В бъдеще се планира Енергийният Борд да прерасне в част от Надзорния Съвет на дружествата в групата на Ийстърн Юропиън Електрик Къмпани Б. В. \"Еврохолд\" планира да подкрепи и развие съществуващата инвестиционна програма на ЧЕЗ в България. Тя ще отговаря напълно на регулациите и изискванията на КЕВР, както и на Европейската рамка в областта на климата и енергетиката до 2030 г. При структуриране на цялостното финансиране на сделката за придобиване са предвидени допълнителни средства, които да се използват целенасочено за изпълнение на основните елементи на инвестиционната програма.  \r\nЗорница КОСТАДИНОВА", "date": "2019.10.09", "title": "\"Еврохолд\" ще запази сегашния висш мениджмънт на ЧЕЗ с цел съхраняване на опита и екипа на компанията"}
{"url": "http://www.focus-news.net/news/2019/10/09/2706607/elka-dimova-zam-kmet-na-dobrich-prodalzhava-bitkata-na-obshtinata-po-kazusa-s-nalozhenata-finansova-sanktsiya-po-proekta-za-depoto-kray-s-stozher.html", "text": "За Общината битката по казуса с наложената финансова санкция по проекта за депото край с. Стожер продължава. Това заяви на брифинг в Общината зам.-кметът с ресор „Финанси и общинска собственост“ Елка Димова, предаде кореспондент на  Радио „Фокус” – Варна . Досега Общината е похарчила 2,8 млн. лв. във връзка с наложената финансова корекция. „Това са 2,8 млн. лв., които не влязоха в града, които заминаха по друго предназначение и с които днес можехме да си говорим за някакъв изграден инфраструктурен проект или нещо добро, направено за гражданите. Което не се случи, защото парите като реален паричен поток, излязоха от нашия бюджет“, коментира Елка Димова. Тя подчерта, че Общината ще поиска обратно платените по санкцията пари, „защото продължаваме да считаме, че това е битка за гражданите на Добрич“, независимо кой ще управлява добруджанския град в следващия мандат. „Нашето послание е да продължи с тази борба“, заяви Елка Димова. Тя припомни, че една година след последното съдебно заседание, проведено на 25 септември 2018 г., е оповестено решението, при правило това да бъде сторено в едномесечен срок. 1,4 млн. лв. са останали дължими по корекцията към Управляващия орган. Изплатените вече 2,8 млн. лв. Общината осигури чрез кредити, като единият вече е погасен.  \r\nЖулиета НИКОЛОВА", "date": "2019.10.09", "title": "Елка Димова, зам.-кмет на Добрич: Продължава битката на Общината по казуса с наложената финансова санкция по проекта за депото край с. Стожер"}
{"url": "http://www.focus-news.net/news/2019/10/09/2706597/kathimerini-turskiyat-voenen-flot-obkrazhi-kipar-s-20-koraba-vklyuchitelno-fregati-i-podvodnitsi.html", "text": "Напрежението се увеличи в Източното Средиземноморие във вторник, след като турският Военноморски флот (ВМФ) буквално обкръжи Кипър с близо 20 кораба, включително фрегати и подводници, пише електронното издание на гръцкия вестник  Kathimerini . \r\nДействията на Анкара съвпадат с очакваното в близките часове проучване за въглеводороди на сондажния кораб „Явуз“ в изключителната икономическа зона (ИИЗ) на средиземноморския остров, докато корабът „Барбарос“ също провежда сеизмографски проучвания във водите край Кипър. \r\nВ същото време, в региона няма френски или американски военни сили. \r\nТова отсъствие на западните сили от спора за икономическите интереси в региона, докато Турция откровено нарушава ИИЗ на Кипър, се разглежда като признак, че Париж и САЩ очевидно искат да избегнат милитаризация на кризата в Източното Средиземноморие, коментира изданието, като посочва, че Анкара очевидно иска точно това. \r\nМеждувременно, продължава вестникът, поведението на Турция в региона бе в епицентъра на тристранната среща на върха в Кайро между Гърция, Република Кипър и Египет и беше категорично заклеймено. \r\nПропастта между Анкара и Кайро не може да бъде по-голяма от тази в момента, до голяма степен заради общите интереси на Гърция, Република Кипър и Египет, участието на Турция в либийския конфликт – за раздразнение на Кайро – както и подкрепата на Анкара за опозиционните на президента Абдел Фатах ас Сиси сили. \r\nПоради това разделение, настоящите обстоятелства биха могли, при определени условия, да доведат Гърция и Египет до разрешаване на няколко открити въпроса, не на последно място делинеацията на техните съответни ИИЗ – макар че това за момента изглежда малко вероятно. \r\nОсвен формулировката на изявлението на Европейския съвет, Гърция и Република Кипър придават голямо значение на мерките, които ще бъдат обявени срещу Турция, ако има такива и от какво ще се състоят. \r\nМерките, взети от ЕС срещу Турция по отношение на поведението му срещу Република Кипър през юли, досега нямат никакъв ефект, предвид контрола на Турция над мигрантските потоци в континента. \r\n \r\nПревод и редакция:", "date": "2019.10.09", "title": "Kathimerini: Турският военен флот обкръжи Кипър с 20 кораба, включително фрегати и подводници"}
{"url": "http://www.focus-news.net/news/2019/10/09/2706606/korneliya-ninova-bsp-regionalnite-razlichiya-v-balgariya-se-zadalbochavat-i-zaplashvat-natsionalnata-sigurnost-zatova-predlagame-iskaniyata-na-horata-ot-severozapada-v-byudzhet-2020.html", "text": "Регионалните различия в България се задълбочават и заплашват националната сигурност - затова предлагаме исканията на хората от Северозапада в бюджет 2020. Това каза лидерът на БСП Корнелия Нинова по време на брифинг в Народното събрание, предаде репортер на  Агенция \"Фокус\" . \"При нас дойдоха представители на една гражданска инициатива за Северозапада. Ще дам първо думата на тях да представят с какви искрени предложения дойдоха\", каза Нинова и откри брифинга. От своя страна представителите на гражданската инициатива поясниха, че причината да стартират тази инициатива е състоянието на Северозападния регион и празните обещания, които години наред са се давали особено преди изборите. Те искат държавата да създаде Фонд за Северозапада. \"Колеги наистина регионалните различия в България се задълбочават. В някои райони се превръщат в опасност за националната сигурност. Затова е необходима държавна, правителствена политика, специализирана, обърната към тези региони. Това, което предлагат от гражданската инициатива за Севепозапада, ще стане наше предложение по време но бсъждане на бюджета за 2020 г. Ще отстояваме техните искания в зала. Ще видите дебата октомври и ноември\", каза още Нинова.  \r\nДеница КИТАНОВА", "date": "2019.10.09", "title": "Корнелия Нинова, БСП: Регионалните различия в България се задълбочават и заплашват националната сигурност - затова предлагаме исканията на хората от Северозапада в бюджет 2020"}
{"url": "http://www.focus-news.net/news/2019/10/09/2706611/vzglyad-vanshnata-politika-na-evropa-chaka-revolyutsiya.html", "text": "Бъдещият Върховен представител на Европейския съюз по външните въпроси и политиката за сигурност Жозеп Борел, който стана известен с думите, че Русия е враг на Европа, се готви за битка за запазване на санкциите на Брюксел срещу Москва, отбелязват в редакцията на вестник  „Взгляд“ . \r\nНа 1 ноември започва работа новият състав на Европейската комисия. Бъдещите членове на екипа на Урсула фон дер Лайен сега преминават през изслушвания в Европейския парламент. Един от ключовите фигури в ЕС, върховният представител за външната политика и политиката на сигурност, Жозеп Борел, няма да има проблем с одобрението - 72-годишният испанец е добре известен в Страсбург, в периода 2004-2007 г. дори беше председател на ЕП.  \r\nА в Русия той стана известен едва тази пролет, когато като министър на външните работи на Испания (заемаше тази длъжност миналото лято) в определи Москва като стар враг: „Нашият стар враг, Русия, отново казва:„ Аз съм тук“. И отново това е заплаха“. В понеделник европейските депутати помолиха Борел за коментар във връзка с изявлението му и той уточни: „Никога не съм казвал, че Русия е враг на Испания, казах само, че е враг на Европа. Казвам го и сега\". \r\n„Т.е. имаме работа с последователен противник на страната ни, който е сред малцината такива в средите на испанските политици. Въпреки че по време на изслушването Борел се изказа в подкрепа на намирането на точки за диалог с Русия, основното в руската посока на неговата политика изобщо не е изграждането на мостове. А запазването на санкционния натиск върху Москва в безсмислената надежда, че Русия ще промени поведението си\", коментира изданието.  \r\n„Европа трябва да бъде обединена, за да поддържа санкциите, докато поведението на Руската федерация не се промени. Надявам се, че ще има единство в Съвета на ЕС, чрез което да се запазят санкциите. Необходимо е да се поддържат санкции срещу Руската федерация, докато не настъпят промени в нейното поведение\", цитира вестникът думите на Борел. \r\nАко ЕС не успее да запази единство по въпроса за санкциите, проблемът ще бъде на първо място за самия Брюксел, твърди испанецът. Той говори за необходимостта от единство в Съвета на ЕС, който обединява министрите на всички 28 държави от Съюза. Но в същото време, за да поддържа санкциите, Борел предлага да промени самия принцип на формиране на европейската външна политика – истинско революционно предложение. \r\nИспанецът припомни, че е достатъчно една държава да гласува срещу удължаването на санкциите, така че те да престанат да действат. Така че в тази връзка той се застъпи промени, които ще позволят Съветът на ЕС да взема решения не само единодушно, но с квалифицирано мнозинство. \r\nТрябва да се отбележи, че Урсула фон дер Лайен също изрази подобни мисли – при това още през лятото. Тогава тя заяви, че Европа „трябва да говори с по-силен и единен глас в света“, като призовава важните решения да се взимат с квалифицирано мнозинство. Но Фон дер Лайен не е истинският автор на тази идея - основният й привърженик е Ангела Меркел. \r\nМиналата година тя размисли върху възможността за създаване на един вид Съвет за сигурност на ЕС, в който европейските държави ще се редуват в председателската роля. Това, според тях, ще направи ЕС по-жизнеспособен, тъй като принципът на единодушие по външнополитическите въпроси „вече не може да остане пълноценен механизъм“. Тогава, между другото, Меркел като пример за неудобството на единодушие посочи тъкмо „изтощителната\" работа за поддържане на санкции срещу Русия. \r\nАко идеите на Фон дер Лайен-Борел-Меркел намерят подкрепа сред лидерите на европейските страни, това ще бъде революция в европейската външна политика, не само по въпроса за санкциите срещу Русия. Вече официално всяка държава от ЕС има право на вето при вземане на решения за външната политика. Грубо казано, една Гърция или Австрия биха могли да блокират удължаването на санкциите срещу Русия. Защо не правят това, въпреки че например властите на Италия дълги години твърдят, че трябва поне да се облекчат санкциите, ако не и да се изоставят? \r\nЗащото по време на заседанията на Съвета на ЕС германският министър на външните работи е много по-влиятелен от италианския. И италианците неохотно подкрепят санкциите. Всичко се определя от консолидираната позиция на Германия и Франция (и доскоро Великобритания). Всички останали държави са принудени да се подчиняват на старейшините, в противен случай те просто ще бъдат „отрязани“ (т.е.ще окажат натиск върху болните им места - в случая на Италия това е бюджетния дефицит, който надвишава стойностите в ЕС). В резултат на всеки шест месеца Съветът на ЕС гласува единодушно за удължаване на санкциите - и така в продължение на пет години. \r\nНо ако решенията за удължаване на санкциите бъдат взети с две трети или три четвърти от гласовете, тогава няма да ви се налага да извивате ръце - нека Италия и Австрия да гласуват „против“. Основното е, че противниците на санкциите да не станат седем или девет и да не са в състояние да блокират удължаването. \r\nКакво показва предложението на Борел? Фактът, че европейското ръководство не се чувства уверено: няма надежда Меркел и европейските структури да продължат да карат всички недоволни от санкционната война с Русия да вдигнат ръка в подкрепа на удължаване на санкциите.  \r\nВъпреки това има много малко шансове лидерите на европейските държави да се съгласят с предложението на Борел, тъй като отново е необходимо съгласието на всички 28 държави за промяна на процедурата. Т.е. за да приемат новите правила на играта, ще е необходимо да изкривят ръцете на всички, не само по руската тема, но и по принцип. \r\nВ същото време е ясно, че задълбочаването на европейската интеграция, което германците желаят, трябва да доведе до отхвърляне на ветото, т.е. до единодушно одобрение. Но днешна Европа очевидно все още не е готова за това. \r\nВ Европа има доста държави, които се застъпват за облекчаване или премахване на санкциите - Италия, Австрия, Унгария, Финландия, Кипър, Словакия, Гърция. Но ЕС ще започне да ги смекчава, едва когато успее да продаде на европейците „напредък в уреждането на конфликта в Донбас“, а именно - не по-рано от следващата година. Освен това, вече в Германия, по-голямата част от гражданите настояват отмяна на санкциите - 53 процента подкрепя премахването им,  само 23 процента са „за“ запазването им. Ясно е, че не германците са тези, които решават, а техните управляващи.Но дори Ангела Меркел не може да пренебрегва настроението на избирателите за безкрайно дълго време. \r\n \r\n Тереза Герова", "date": "2019.10.09", "title": "„Взгляд“: Външната политика на Европа чака революция"}
{"url": "http://www.focus-news.net/news/2019/10/09/2706608/ivan-hristov-i-yovita-georgieva-ot-klub-po-sportni-tantsi-burgas-1975-se-klasiraha-parvi-v-kategoriya-open-standart-rising-stars-na-mezhdunarodniya-turnir-beodance-open-2019-v-belgrad.html", "text": "Успешната двойка на Клуб по спортни танци „Бургас 1975“ Иван Христов и Йовита Георгиева се класираха първи  в категория  Open Standart Rising Stars на международния турнир BeoDance Open 2019 в Белград. Това съобщиха от пресцентъра на  Община Бургас . Останалите две двойки, които взеха участие в състезанието - Сергей Хрусталев и Сорина Мария Андрей и Александр Ходенко и Росица Атанасова, \r\nсе класираха на 4 и 12  място в Open Latina Rising Stars, World Open New Series Adult La. \r\nСребърен медал завоюва двойката на КСТ „Бургас 1975″  Костадин Василев и Роберта Скудери в стандартните танци в най-оспорваната възрастова категория на престижен  международен турнир в Букурещ. Очарователната и талантлива двойка Антон Кандауров и Джорджия Кънчева се класираха на 14-то в International Open Standart . \r\nДва златни медала спечелиха  Марин Кючуков и Ивайла Мечева, които направиха своя дебют като двойка на Купа“Шумен“. Те се класираха първи в категория младежи - латина, и състезатели над 19 г. - латина. \r\nСилно представяне за изключително успешната малка двойка на клуба Валерий Койчев и Ивана Кирова – 1-во място  в категория Деца II La  и 2-ро място в ЮМВ La. \r\nДва сребърни медала за Клуб по спортни танци „Бургас 1975″ спечелиха Кристиян Койчев и Летисия Пискова – 2-ро място в 9Е и 2-ро място в Деца I La. Добро представяне се отчита и за Светомир Краев и Нели Кенолова на състезанието в Шумен. Те завоюваха бронзов медал във възрастова категория 9Е и се класираха на 5-то място  при Деца I. В Изгряващи звезди се представиха блестящо Жаклин Аведисян, Симона Гаджева, Симона Халкова и Магдалена. \r\nВ началото  на месеца   и   се състезаваха в Koper – Slovenia, където завоюваха 3-то място от 85 двойки на Rising Stars .", "date": "2019.10.09", "title": "Иван Христов и Йовита Георгиева от Клуб по спортни танци „Бургас 1975“ се класираха първи  в категория  Open Standart Rising Stars на международния турнир BeoDance Open 2019 в Белград"}
{"url": "http://www.focus-news.net/news/2019/10/09/2706604/the-times-es-e-gotov-na-golyama-otstapka-po-sdelkata-za-brekzit.html", "text": "Европейският съюз е готов да направи „голяма отстъпка“ по сделката за Брекзит, като предложи механизъм, чрез който Северна Ирландия да може да излезе от нова т.нар. „предпазна мярка“ след определен период, съобщава  The Times . \r\nРазговорите с ЕС за постигане на споразумение по излизането на Великобритания от ЕС влязоха в безизходица заради въпроса за предпазната мярка, застраховка, която трябва да предотврати връщането на „твърдата граница“ между Северна Ирландия и члена на ЕС Република Ирландия, ако бъдеща търговска сделка не успее да запази границата отворена. \r\nДжонсън иска да премахне, както той се изразява, „недемократичната предпазна мярка“ и предложи тя да бъде заменена, като предложи Северна Ирландия да остане в съответствие с регламентите на ЕС, а митническите проверки да бъдат правени на разстояние от границата. В същото време, според предложението на британския премиер, парламентът на Белфаст, Стормънт, трябва да има право да гласува по този въпрос. \r\nНо Брюксел се страхува, че ако Северна Ирландия има право на глас, това ще даде на съюзниците на Джонсън – Демократичната юнионистка партия (ДЮП) – право на вето. \r\nНовата идея, както съобщава The Times, бъде модифицирана версия на принципа на съгласие на северноирландския парламент. \r\nПозовавайки се на дипломатически източници, близки до преговорите, изданието пише, че европейските правителства са готови да „допуснат едностранна отмяна на договора за оттегляне от Стормънт след определен период от време. Предлага се 2025 година, стига и двете общности да са съгласни за нея. \r\nЕвропейски източник, цитиран от британското издание, казва: „Консенсусно решение може да бъде двойно мнозинство в Стормънт, да напусне, а не да продължи с договореностите след X години“. \r\n \r\nПревод и редакция:", "date": "2019.10.09", "title": "The Times: ЕС е готов на „голяма отстъпка“ по сделката за Брекзит"}
{"url": "http://www.focus-news.net/news/2019/10/09/2706610/sas-simvolichna-parva-kopka-v-pernik-beshe-daden-start-na-remonta-na-ulitsa-sofiysko-shose.html", "text": "Със символична първа копка днес беше даден старт на ремонта на улица „Софийско шосе” в Перник. Това съобщиха от пресцентъра на  Общината . Обектът е включен в поименния списък за капиталови разходи на община  Перник за 2019 година и е на стойност 650 000 лева с ДДС. \r\n„Започващият ремонт ще промени облика на улица „Софийско шосе”. Надявам се, че той да приключи в срок и гражданите ще останат доволни от работата на строителите”, каза временно изпълняващият длъжността кмет Севделина Ковачева. \r\nСтроителството ще бъде извършвано на седем етап. Ще бъде подменен старият амортизиран водопровод с нов (фи 110), ще бъде извършено цялостно преасфалтиране на улицата и подмяна на бордюрите там, където е необходимо. \r\nДокато текат ремонтните дейности ще има временна организация на движението, като част от пътникопотокът ще бъде пренасочван по обиколни маршрути.  \r\n„Улица „Софийско шосе” е една от най-натоварените в Перник, тя е входно- пътна артерия към централната градска част. Трафикът по нея е голям, а през последните 30-40 години, улицата само е кърпена без да е правен основен ремонт”, каза зам.-кметът по строителството Владислав Караилиев. \r\nИзпълнител на ремонта е консорциум, в който участват три фирми - „Хидрострой”, „Асфалтинг” и „АБС Инженеринг”, а срокът в който обектът трябва да бъде завършен по договор е 105 дни.", "date": "2019.10.09", "title": "Със символична първа копка в Перник беше даден старт на ремонта на улица „Софийско шосе”"}
{"url": "http://www.focus-news.net/news/2019/10/09/2706612/nad-25-000-kasa-nezakonni-tsigari-sa-izzeli-politsai-ot-gabrovo-pri-proverka-za-prevoz-na-nezakonna-darvesina-v-rayona-na-kanton-lyubovo.html", "text": "Над 25 000 къса незаконни цигари са иззели полицаи от Габрово при проверка за превоз на незаконна дървесина. Това съобщиха от пресцентъра на  Областна дирекция на МВР-Габрово . Вчера следобед, около 17.20 часа, в района на кантон „Любово“, служители на сектор „Икономическа полиция“ при Областната дирекция и полицейски служители от Районното управление, спират за проверка товарен автомобил с водач 51-годишен жител на село Иваново, област Хасково, и пътуващ с него 28-годишен мъж от Хасково. В хода й са осъществени процесуално-следствени действия, при които е извършен щателен оглед на превозното средство, и е открит специално пригоден тайник, разположен в товарния отсек на автомобила. В него са намерени и иззети 25 012 кутии цигари от различни марки без български акцизен бандерол, пакетирани в 50 мастербокса.  \r\nВъв връзка с образуваното досъдебно производство двамата мъже са задържани за срок до 24 часа. Разследването по случая продължава под надзора на Районна прокуратура-Габрово.", "date": "2019.10.09", "title": "Над 25 000 къса незаконни цигари са иззели полицаи от Габрово при проверка за превоз на незаконна дървесина в района на кантон „Любово“"}
{"url": "http://www.focus-news.net/news/2019/10/09/2706613/vitsepremierat-krasimir-karakachanov-shte-vzema-neobhodimite-merki-ako-se-okazhe-vyarno-che-moy-sluzhitel-uchastva-v-razpalvaneto-na-isteriyata-okolo-strategiyata-za-deteto.html", "text": "Ще проверя и взема необходимите мерки, ако се окаже вярно, че мой служител участва в разпалването на истерията около Стратегията за детето. Това каза в изявление в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ .  \r\nТеодора ПАВЛОВА", "date": "2019.10.09", "title": "Вицепремиерът Красимир Каракачанов: Ще  взема необходимите мерки, ако се окаже вярно, че мой служител участва в разпалването на истерията около Стратегията за детето"}
{"url": "http://www.focus-news.net/news/2019/10/09/2706614/10-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на 10 села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са абонатите от населените места Старосел, Кръстевич, Скутаре, Калояново, Дълго поле, Васил Левски, Каравелово, Избегли, Тополово и Войводиново. \r\nС нарушено водоподаване са също живущите в района на улиците „Хан Крум“ в град Карлово, както и при улиците „Самара“, „Днепър“, „Константин Величков“ и „Спартак“ в Пловдив и бул. „Пещерско шосе“, в района на УМБАЛ „Св. Георги“ в областния град. Екипите на водоснабдителното дружество отстраняват и авария при Помпена станция „Парчевич“ в Раковски. \r\nТони МИХАЙЛОВ", "date": "2019.10.09", "title": "10 села в Пловдивска област са с нарушено водоподаване заради аварии"}
{"url": "http://www.focus-news.net/news/2019/10/09/2706617/atanas-kostadinov-bsp-ne-priemame-che-nyama-pari-za-severozapada.html", "text": "Не приемаме, че няма пари за Северозапада. Това каза народният представител от ПГ на \"БСП за България\" Атанас Костадинов по време на брифинг в Народното събрание, предаде репортер на  Агенция \"Фокус\" . \"Добре дошли имате нашата подкрепа. Ще ви кажа на кратко двете причини, които да ви подкрепим. Благодаря на колегите от Монтана и Враца, че ни подкрепят\", каза Костадинов на представителите от Гражданската инициатива за Северозапада. \"Бих се обърнал към всички колеги от всички политически сили да обърнат внимание на тази инициатива.  149 български общини, 30 % от населението и 54,5 % от територията е в обхвата на целенасочената инвестиционна програма, разработена от това правителство, която от 2015 г. е само документ\", допълни още Атанас Костадинов. Той посочи, че в Северозапада 5 области, 51 общини, 646 населени места са определени като обезлюдяващи. \"Не на последно място ще ви подкрепим легитимно чрез промени в Закона за държавния бюджет. Ние сме против това, че Министерски съвет изхарчи близо 1 млрд. лв. без абсолютно никакви критерии. Не приемаме, че няма пари за Севепозапада и такъв фонд. Представете си тези пари, с ясни критери и методика, включени в целенасочената програма, която е на хартия\", допълни още Костадинов.  \r\nДеница КИТАНОВА", "date": "2019.10.09", "title": "Атанас Костадинов, БСП: Не приемаме, че няма пари за Северозапада"}
{"url": "http://www.focus-news.net/news/2019/10/09/2706615/ministar-temenuzhka-petkova-i-gratskiyat-i-kolega-konstantinos-hadzidakis-shte-podpishat-dogovori-za-klyuchovi-angazhimenti-po-izgrazhdane-na-mezhdusistemnata-vrazka-gartsiya-balgariya.html", "text": "Министърът на енергетиката Теменужка Петкова и гръцкият ѝ колега – министърът на енергетиката и околната среда Константинос Хадзидакис ще подпишат в София Междуправителствено споразумение за установяване на данъчен режим по отношение на проекта за изграждане на междусистемна газова връзка Гърция - България. Това съобщиха от пресцентъра на  Министерство на енергетиката . Церемонията ще се състои на 10 октомври 2019 г. от 10.45 часа в сградата на Министерството на енергетиката на ул. „Триадица“ 8. \r\nВ рамките на събитието ще бъдат подписани и други договори за ключови ангажименти и дейности по изграждане на интерконектора: договорът за заем между Европейската инвестиционна банка и „Български енергиен холдинг“ ЕАД, споразумения за пренос на газ с „Булгаргаз“ АД, ДЕПА и Едисон и други. Междусистемната газова връзка Гърция–България е приоритетен проект не само за двете държави, а и за Европейския съюз. Реализацията му е от ключово значение за диверсификацията на източниците и маршрутите за доставка на природен газ в региона.", "date": "2019.10.09", "title": "Министър Теменужка Петкова и гръцкият ѝ колега Константинос Хадзидакис ще подпишат договори за ключови ангажименти по изграждане на междусистемната връзка Гърция - България"}
{"url": "http://www.focus-news.net/news/2019/10/09/2706616/faktor-makedoniya-niderlandiya-kaza-da-za-makedoniya-i-kategorichno-ne-za-albaniya.html", "text": "Македония е направила голям напредък, особено с Преспанския договор. Тя трябва да продължи с отворените въпроси за Специализираната прокуратура и да приеме закон, с който да се гарантира независима прокуратура, която да отговаря за корупцията по високите етажи. Това е позицията на Нидерландия за започване на присъединителни преговори между Европейския съюз и Северна Македония, предава скопското електронно издание  „Фактор“ . \r\nНа дебата в комисията по европейски въпроси на парламента в Хага, Стеф Блок, като министър на външните работи, заяви, че искането на Нидерландия е Македония и Албания да бъдат разделени в преговорния процес, защото е прекалено рано да се започне такъв с Тирана. \r\nНа 15 октомври ще заседава Съвета на министрите от ЕС в Люксембург, а окончателното решение ще бъде съобщено три дни по-късно на 18 октомври от Европейския съвет. \r\nСпоред изданието, Хага няма да наложи вето за Скопие, а за Албания ще подчертае, че тя трябва да се посвети повече на борбата с престъпността и корупцията. \r\n„Нидерландският парламент и датата за започване на преговорите: Зелена светлина за Македония , без допълнителни условия, благоприятна позиция и категорично НЕ за Албания“, написа бившият външен министър на Македония от ВМРО-ДПМНЕ Антонио Милошовски във „Фейсбук“. \r\nОсвен това настоящият депутат информира, че холандският външен министър Блок ще отсъства по време на министерската среща в Люксембург, когато ще се решава за двете балкански държави. \r\n \r\nПревод и редакция:", "date": "2019.10.09", "title": "„Фактор“ (Македония): Нидерландия каза „Да“ за Македония и категорично „Не“ за Албания"}
{"url": "http://www.focus-news.net/news/2019/10/09/2706599/yordan-kostov-istorik-simitli-e-osvobozhdavan-dva-pati-prez-1878-godina-i-prez-1912-g-v-hoda-na-balkanskata-voyna.html", "text": "Симитли е освобождаван два пъти – през 1878 година и през 1912 г., в хода на Балканската война. Това каза за  Радио „Фокус“ – Пирин  Йордан Костов, историк, почетен гражданин на Симитли и дългогодишен директор на СУ „Св. св. Кирил и Методий“ в града. Той припомни, че на 12 февруари 1878 година руските войски, водени от майор Орлински, освобождават Горна Джумая, днес Благоевград, от турско робство и само след няколко дни пристигат в Симитли.  \r\n„За съжаление много малко хората от нашия край се радват на тази свобода, защото Берлинският конгрес и подписаният Берлинския договор ни връщат в рамките на Османската империя до 9 октомври 1912 година“, заяви Костов. Той добави, че само четири дни след започването на Балканската война Симитли отново получава своята свобода, след което става арена на Междусъюзническата война от 1913 – 1914 г. \r\nЛивия НИНОВА", "date": "2019.10.09", "title": "Йордан Костов, историк: Симитли е освобождаван два пъти – през 1878 година и през 1912 г., в хода на Балканската война"}
{"url": "http://www.focus-news.net/news/2019/10/09/2706609/vitsepremierat-krasimir-karakachanov-ot-severna-makedoniya-zavisi-dali-realnoto-zapochvane-na-pregovorite-shte-e-v-skoro-vreme-ili-v-neobozrimoto-badeshte.html", "text": "От Северна Македония зависи дали първата и втората междуправителствена конференция и след което реално започване на преговорите глава по глава ще се състоят в скоро време, или ще се състоят много години в необозримото бъдеще. Това каза в изявление в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ . „Проблемът е техен. Македонците са най-близките хора на българите, но от друга страна забелязваме не съвсем адекватно и честно отношение и сме принудени да излезем с подобна позиция и ще я следваме неотклонно.“, добави още вицепремиерът. От думите му стана ясно, че въпреки че в Договора за добросъседство е отразено, че двете страни нямат териториални претенции и малцинствени такива, не са спрени всички опити да се подстрекават определени групички хора в България. „А също така всички инициативи на тяхната дипломация пред европейски институции, с които се иска признаване на някакви малцинства: езикови или етнически – това трябва да бъде едностранно прекратено от тяхна страна“, заяви Каракачанов. Той обърна внимание и на факта, че Македония остава единствената държава от бившите комунистически страни, която не е осъдила репресиите и жертвите на тоталитарния режим. „Ние много ясно заявяваме в тази рамкова позиция на нашето правителство, че искаме хората, които след 1944 година са били репресирани заради българското си национално самосъзнание или принадлежност към български организации или институции, да бъдат реабилитирани“, посочи още вицепремиерът.    \r\nТеодора ПАВЛОВА", "date": "2019.10.09", "title": "Вицепремиерът Красимир Каракачанов: От Северна Македония зависи дали реалното започване на преговорите ще е в скоро време, или в необозримото бъдеще"}
{"url": "http://www.focus-news.net/news/2019/10/09/2706618/tass-v-kosmosa-provedoha-unikalen-eksperiment-s-meso.html", "text": "Израелската компания Aleph Farms, заедно с партньори от Русия и САЩ, проведоха уникален експеримент в Космоса. Те произведоха изкуствено месо на Международната космическа станция, предава  TACC . \r\nСъщността на експерименталния метод е била да симулира процеса на регенерация на мускулната тъкан на крава. Използвайки специален 3D биопринтер, разработен от руската компания 3D Bioprinting Solutions, астронавтите са успели да „отгледат“ малко парче изкуствено говеждо месо с размери от няколко милиметра, поясни ръководителят на проекта. \r\nНа Земята този процес е по-бавен, тъй като е ограничен от гравитацията: месото увеличава обема си на тънки слоеве. В МКС, където гравитацията е много по-малка, отколкото на Земята, мускулната тъкан расте във всички посоки и този процес е по-бърз. \r\nЕкспериментът с производството на говеждо месо, който се проведе на МКС в края на септември, е продължил седем дни. Плановете са подобни експерименти да бъдат направени със заешко месо и риба.", "date": "2019.10.09", "title": "ТАСС: В Космоса проведоха уникален експеримент с месо"}
{"url": "http://www.focus-news.net/news/2019/10/09/2706619/ivan-ivanov-turisticheska-kamara-burgas-oblastta-e-bila-posetena-ot-159-973-chuzhdestranni-grazhdani-s-chartarni-poleti-i-avtobusi-prez-septemvri-2019-godina.html", "text": "Област Бургас е била посетена от 159 973 чуждестранни граждани с чартърни полети и автобуси през септември 2019 година, което спрямо 2018 г. е по-малко с 29 833 души, или спадът е около 20%. Това каза за  Радио „Фокус“ – Бургас  Иван Иванов от Туристическата камара в Бургас. „Но се забелязват положителни тенденции по пазари през месец септември 2019 г. спрямо месец септември 2018 г. Естония има ръст от 56%, Ирландия – 49.50%, Австрия – 22%, Дания – 12.8%, Нидерладния – 10%, Англия – 7%, Украйна – 10%“, отбеляза Иванов. По думите му пазарите, запазили нивата си, са Норвегия, Швеция, Люксембург.  \r\n„Рязко се откроиха и някои отрицателни тенденции по пазари през месец септември 2019 г. спрямо месец септември 2018 г. Италия спада с над 1 000%, Франция – 275.6%, Германия – 79.7%, за първи път Израел – 65.8%, Латвия – 74%, Литва – 65%, Полша – 20%, Словакия – 21%, Унгария – 26.4%, Беларус – 36.5%, Русия – 16.5%“, заяви Иван Иванов и добави, че ако бъдат изключени хората, които имат собствени имоти и недвижимо имущество, спадът е между 25-30%. Според него са изчезнали пазари като Испания, Армения, Кувейт, Гърция, Грузия, Узбекистан, Турция, Иран и Ирак.  \r\n„Друг съществен проблем, който възникна през месец септември 2019 г., е фалитът на английската фирма „Томас Кук“ и дъщерните фирми в Германия, Полша, Холандия и Австрия“, посочи още той. Според Иван Иванов въпросителните са много, но трябва да се разбере по какъв начин ще бъде преструктурирана програмата на фирмата-майка. „Подготвя се програмата. Ако тя бъде приета, фирмата ще може да продължи своята дейност, но ако бъде отказана, ще се обяви фалит“, уточни Иванов и заяви, че ако делото отиде в съда, се назначава синдик и фирмата започва да се управлява от съвет на кредиторите. \r\nДеница ДИМИТРОВА", "date": "2019.10.09", "title": "Иван Иванов, Туристическа камара – Бургас: Областта е била посетена от 159 973 чуждестранни граждани с чартърни полети и автобуси през септември 2019 година"}
{"url": "http://www.focus-news.net/news/2019/10/09/2706623/ministar-petya-avramova-api-veche-ima-vazmozhnost-da-sklyuchva-dogovori-i-da-zapochne-stroitelstvoto-na-patya-vidin-botevgrad.html", "text": "С постановление на Министерски съвет се увеличава максималният ангажимент за разходи, които могат да бъдат поети през 2019 година по бюджета на Министерство на регионалното развитие и благоустройството за модернизация на път 1.1 Е-79, АПИ вече има възможност да сключва договори и да започне строителството на пътя Видин – Ботевград . Това каза министърът на регионалното развитие и благоустройството Петя Аврамова по в свое изявление в Министерски съвет, предаде репортер на  Агенция „Фокус“ . „Показателят по бюджета на министерството се увеличава с размер 796 милиона 749 хиляди и 500 лева. Това е във връзка с предстоящото сключване на договори. Цялостната модернизация на пътя от „Дунав мост“ 2 от Видин до ГКПП „Кулата“ ще осигури висококачествена връзка на Северозападна България и на потока, който идва от ГКПП „Оряхово“ с магистралите „Хемус“, „Тракия“ и „Струма“, посочи още Аврамова. Тя допълни, че това ще спомогне за развитието на Северозападния район. „Пътната връзка е важна за устойчивото и балансирано развитие на региона, за намаляване на различието между регионите. Ще се подобри и пътната безопасност. Пътят ще бъде с магистрален габарит в този участък с две ленти за движение в посока: аварийна лента и банкети и разделителна ивица, като в голямата си част той излиза от населените места“, каза още министърът.  \r\nТеодора ПАВЛОВА", "date": "2019.10.09", "title": "Министър Петя Аврамова: АПИ вече има възможност да сключва договори и да започне строителството на пътя Видин – Ботевград"}
{"url": "http://www.focus-news.net/news/2019/10/09/2706620/rtk-kosovo-politicheskoto-rakovodstvo-na-ldk-se-sreshtna-s-amerikanskiya-poslanik-v-prishtina-za-da-komentirat-rezultatite-ot-izborite.html", "text": "Председателят на Демократическата лига на Косово (ЛДК) Иса Мустафа се срещна с американския посланик в Прищина Филип Коснет, с когото са обсъдили резултатите от предсрочните парламентарни избори в страната в неделя, предава обществената  „Радио и телевизия Косово“ (RTK) . \r\nМустафа изрази по този повод своята благодарност и специална признателност за непрекъснатата подкрепа на САЩ. Според съобщение до пресата на ЛДК, посланик Коснет е бил доволен от протичането на изборния процес, избирателната активност и фокусирането върху въпросите, които интересуват избирателите.  \r\nДипломатът е изразил очакване да се възобнови фокуса върху борбата с корупцията, развитието на икономиката и диалога със Сърбия, от който се очаква всеобхватно споразумение, което ще донесе устойчива стабилност и мир в региона. \r\nНа това заседание присъстваха и заместник-председателите на тази политическа партия Агим Велиу, Вьоса Османи, Лютфи Хазири и членът на председателството на ЛДК Влора Думоши. \r\n \r\nПревод и редакция:", "date": "2019.10.09", "title": "RTK (Косово): Политическото ръководство на ЛДК се срещна с американския посланик в Прищина, за да коментират резултатите от изборите"}
{"url": "http://www.focus-news.net/news/2019/10/09/2706621/vitsepremierat-krasimir-karakachanov-iskame-severna-makedoniya-okonchatelno-da-skasa-sas-svoeto-yugokomunistichesko-minalo-i-ritorika.html", "text": "Искаме Северна Македония окончателно да скъса със своето югокомунистическо минало и риторика – или искаш да си в Югославия, или в Европейския съюз, а ако искаш да си в ЕС, ще бъдеш така добър да се съобразяваш. Това каза в изявление в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ . „Не може да продължава в учебниците да се пиша за „български окупатор“. Има достатъчно снимков материал, включително видеоматериал и така нататък, населението посреща така наречения „окупатор“ – българската армия. Има достатъчно факти за Царство България от 1941 до 1944 година, тогава България харчи 52 % от бюджета си, за да навакса Македония в своето икономическо развитие: строеж на жп линии, пътища, училища, подпомагане на кооперации. Тази югокомунистическа риториката трябва да приключи. Това е категорично условие“, посочи още Каракачанов.  \r\nТеодора ПАВЛОВА", "date": "2019.10.09", "title": "Вицепремиерът Красимир Каракачанов: Искаме Северна Македония окончателно да скъса със своето югокомунистическо минало и риторика"}
{"url": "http://www.focus-news.net/news/2019/10/09/2706627/zam-glavniyat-prokuror-ivan-geshev-ima-dokazatelstva-za-6-sluchaya-na-izvarsheni-telefonni-izmami-ot-razbitata-grupa-vav-vetovo.html", "text": "Има доказателства за 6 случая на извършени телефонни измами от разбитата група във Ветово. Това каза зам. главният прокурор Иван Гешев на брифинг в град Ветово по повод разбита група за телефонни измами, предаде репортер на  Агенция „Фокус“ . „Досъдебното производство е образувано в началото на годината около февруари. Периодът, който се разследва, е от декември 2018 г. до август. Към момента има доказателства за 6 случая на извършени конкретни телефонни измами. Трудно е да се каже какъв е реалният период на функциониране на тази престъпна група. Ветово е един от центровете на хора, които се занимават с тази престъпна дейност“, посочи Гешев. По думите му при акцията във Ветово са намерени 400 грама тротил, което е количество колкото да срути 2 - 3 къщи, оръжие, СИМ карти и телефони. „Става въпрос за два емблематични случая на телефонни измами. Единият е за измама на възрастен мъж от София на стойност 130 000 лв. Вторият случай е от началото на годината, когато едно 11-годишно дете от Стара Загора предостави на муле на групата около 44 000 лв.“, каза още той.  \r\n„Амбицията ни на Прокуратурата и МВР е към средата на 2020 г. намалението на ало измамите да е над 50% на годишна база спрямо миналата година“, допълни Гешев.", "date": "2019.10.09", "title": "Зам. главният прокурор Иван Гешев: Има доказателства за 6 случая на извършени телефонни измами от разбитата група във Ветово"}
{"url": "http://www.focus-news.net/news/2019/10/09/2706628/granichni-politsai-sa-zadarzhali-grupa-ot-24-nezakonni-imigranti-zaedno-s-vodacha-im-v-pokrayninite-na-selo-mezek-obshtina-svilengrad.html", "text": "На 7 октомври, около 22.00 часа, патрул от Гранично полицейско управление (ГПУ) - Ново село е задържал в покрайнините на село Мезек, община Свиленград, 24 мъже - чужди граждани. Това съобщиха от пресцентъра на  МВР . Установено е, че те са преминали незаконно от Гърция в България, били без документи за самоличност, като заявили, че са афганистанци. Заедно с чужденците е задържан и водачът на групата – 59-годишен жител на Любимец. Изяснено е, че той е бил задържан през 2018 година за същото престъпление. \r\nЗа случая е уведомен дежурен прокурор от Районна прокуратура - Свиленград. Работата по случая продължава под наблюдението на прокуратурата.", "date": "2019.10.09", "title": "Гранични полицаи са задържали група от 24 незаконни имигранти, заедно с водача им, в покрайнините на село Мезек, община Свиленград"}
{"url": "http://www.focus-news.net/news/2019/10/09/2706625/kiril-boshov-predsedatel-na-us-na-evrohold-balgariya-do-kraya-na-godinata-regulatornite-proiznasyaniya-za-sdelkata-tryabva-da-se-sluchat.html", "text": "До края на годината регулаторните произнасяния за сделката трябва да се случат. Най-късно до началото на следващата. Това каза председателят на Управителния Съвет на „Еврохолд България” Кирил Бошов в отговор на журналистически въпрос по време на пресконференция, на която дружеството представи Стратегията си за развитие на компаниите от групата на ЧЕЗ България, предаде репортер на  Агенция „Фокус“ . Според Бошов, е напълно реалистично сделката да се случи. „Когато става въпрос за такава голяма сделка в чувствителен сектор като енергийния, е нормално КФН да провери тази сделка“, допълни Бошов.  \r\nЗорница КОСТАДИНОВА", "date": "2019.10.09", "title": "Кирил Бошов, председател на УС на „Еврохолд България”: До края на годината регулаторните произнасяния за сделката трябва да се случат"}
{"url": "http://www.focus-news.net/news/2019/10/09/2706624/sport-kontuzii-nalegnaha-germaniya-predi-kontrolata-v-dortmund.html", "text": "Германия приема довечера в Дортмунд Аржентина в контролен мач след 5-годишна пауза. Последният сблъсък между тях също бе контрола. На 3 септември 2014 година Германия загуби в Дюселдорф с 2:4. Домакините са натиснати от сериозни проблеми с контузии, а в неделя на Бундестима предстои лесна визита на Естония в евроквалификация и селекционерът Йоаким Льов ще използва предстоящия тест да експериментира. \r\nВ Аржентина също имат проблеми. Гаучосите ще са без наказания си капитан Лионел Меси, а Мауро Икарди и Анхел ди Мария от ПСЖ, както и Кун Агуеро от Манчестър Сити, не бяха повикани.", "date": "2019.10.09", "title": "Спорт: Контузии налегнаха Германия преди контролата в Дортмунд"}
{"url": "http://www.focus-news.net/news/2019/10/09/2706626/pregled-na-mezhdunarodnite-novini-do-13-chasa-agentsiya-fokus.html", "text": "Председателят на Демократическата лига на Косово (ЛДК) Иса Мустафа се срещна с американския посланик в Прищина Филип Коснет, с когото са обсъдили резултатите от предсрочните парламентарни избори в страната в неделя, предава обществената  „Радио и телевизия Косово“ (RTK) . \r\nМустафа изрази по този повод своята благодарност и специална признателност за непрекъснатата подкрепа на САЩ. Според съобщение до пресата на ЛДК, посланик Коснет е бил доволен от протичането на изборния процес, избирателната активност и фокусирането върху въпросите, които интересуват избирателите.  \r\nДипломатът е изразил очакване да се възобнови фокуса върху борбата с корупцията, развитието на икономиката и диалога със Сърбия, от който се очаква всеобхватно споразумение, което ще донесе устойчива стабилност и мир в региона. \r\nНа това заседание присъстваха и заместник-председателите на тази политическа партия Агим Велиу, Вьоса Османи, Лютфи Хазири и членът на председателството на ЛДК Влора Думоши. \r\n*** \r\n  Македония е направила голям напредък, особено с Преспанския договор. Тя трябва да продължи с отворените въпроси за Специализираната прокуратура и да приеме закон, с който да се гарантира независима прокуратура, която да отговаря за корупцията по високите етажи. Това е позицията на Нидерландия за започване на присъединителни преговори между Европейския съюз и Северна Македония, предава скопското електронно издание  „Фактор“ . \r\nНа дебата в комисията по европейски въпроси на парламента в Хага, Стеф Блок, като министър на външните работи, заяви, че искането на Нидерландия е Македония и Албания да бъдат разделени в преговорния процес, защото е прекалено рано да се започне такъв с Тирана. \r\nНа 15 октомври ще заседава Съвета на министрите от ЕС в Люксембург, а окончателното решение ще бъде съобщено три дни по-късно на 18 октомври от Европейския съвет. \r\nСпоред изданието, Хага няма да наложи вето за Скопие, а за Албания ще подчертае, че тя трябва да се посвети повече на борбата с престъпността и корупцията. \r\n„Нидерландският парламент и датата за започване на преговорите: Зелена светлина за Македония , без допълнителни условия, благоприятна позиция и категорично НЕ за Албания“, написа бившият външен министър на Македония от ВМРО-ДПМНЕ Антонио Милошовски във „Фейсбук“. \r\nОсвен това настоящият депутат информира, че холандският външен министър Блок ще отсъства по време на министерската среща в Люксембург, когато ще се решава за двете балкански държави. \r\n*** \r\n  Европейският съюз е готов да направи „голяма отстъпка“ по сделката за Брекзит, като предложи механизъм, чрез който Северна Ирландия да може да излезе от нова т.нар. „предпазна мярка“ след определен период, съобщава  The Times . \r\nРазговорите с ЕС за постигане на споразумение по излизането на Великобритания от ЕС влязоха в безизходица заради въпроса за предпазната мярка, застраховка, която трябва да предотврати връщането на „твърдата граница“ между Северна Ирландия и члена на ЕС Република Ирландия, ако бъдеща търговска сделка не успее да запази границата отворена. \r\nДжонсън иска да премахне, както той се изразява, „недемократичната предпазна мярка“ и предложи тя да бъде заменена, като предложи Северна Ирландия да остане в съответствие с регламентите на ЕС, а митническите проверки да бъдат правени на разстояние от границата. В същото време, според предложението на британския премиер, парламентът на Белфаст, Стормънт, трябва да има право да гласува по този въпрос. \r\nНо Брюксел се страхува, че ако Северна Ирландия има право на глас, това ще даде на съюзниците на Джонсън – Демократичната юнионистка партия (ДЮП) – право на вето. \r\nНовата идея, както съобщава The Times, бъде модифицирана версия на принципа на съгласие на северноирландския парламент. \r\nПозовавайки се на дипломатически източници, близки до преговорите, изданието пише, че европейските правителства са готови да „допуснат едностранна отмяна на договора за оттегляне от Стормънт след определен период от време. Предлага се 2025 година, стига и двете общности да са съгласни за нея. \r\nЕвропейски източник, цитиран от британското издание, казва: „Консенсусно решение може да бъде двойно мнозинство в Стормънт, да напусне, а не да продължи с договореностите след X години“. \r\n*** \r\n  Напрежението се увеличи в Източното Средиземноморие във вторник, след като турският Военноморски флот (ВМФ) буквално обкръжи Кипър с близо 20 кораба, включително фрегати и подводници, пише електронното издание на гръцкия вестник  Kathimerini . \r\nДействията на Анкара съвпадат с очакваното в близките часове проучване за въглеводороди на сондажния кораб „Явуз“ в изключителната икономическа зона (ИИЗ) на средиземноморския остров, докато корабът „Барбарос“ също провежда сеизмографски проучвания във водите край Кипър. \r\nВ същото време, в региона няма френски или американски военни сили. \r\nТова отсъствие на западните сили от спора за икономическите интереси в региона, докато Турция откровено нарушава ИИЗ на Кипър, се разглежда като признак, че Париж и САЩ очевидно искат да избегнат милитаризация на кризата в Източното Средиземноморие, коментира изданието, като посочва, че Анкара очевидно иска точно това. \r\nМеждувременно, продължава вестникът, поведението на Турция в региона бе в епицентъра на тристранната среща на върха в Кайро между Гърция, Република Кипър и Египет и беше категорично заклеймено. \r\nПропастта между Анкара и Кайро не може да бъде по-голяма от тази в момента, до голяма степен заради общите интереси на Гърция, Република Кипър и Египет, участието на Турция в либийския конфликт – за раздразнение на Кайро – както и подкрепата на Анкара за опозиционните на президента Абдел Фатах ас Сиси сили. \r\nПоради това разделение, настоящите обстоятелства биха могли, при определени условия, да доведат Гърция и Египет до разрешаване на няколко открити въпроса, не на последно място делинеацията на техните съответни ИИЗ – макар че това за момента изглежда малко вероятно. \r\nОсвен формулировката на изявлението на Европейския съвет, Гърция и Република Кипър придават голямо значение на мерките, които ще бъдат обявени срещу Турция, ако има такива и от какво ще се състоят. \r\nМерките, взети от ЕС срещу Турция по отношение на поведението му срещу Република Кипър през юли, досега нямат никакъв ефект, предвид контрола на Турция над мигрантските потоци в континента. \r\n*** \r\n  Новоназначеният пратеник на президента на САЩ за диалога между Косово и Сърбия, Ричард Гренел, пристига в Косово заедно със специалния представител на Вашингтон за Балканите и за диалога със Сърбия – Матю Палмър, съобщава електронното издание на прищинския ежедневник  Gazeta Express . \r\nИнформацията бе потвърдена от американския посланик в Прищина Филип Коснет, който каза, че Гренел и Палмър ще пристигнат в страната заедно. \r\n„Подкрепата на САЩ за процеса на диалог между Косово и Сърбия изисква екипна работа: специалният представител на президента Ричард Гренел и специалният представител на Държавния департамент ще пристигнат заедно от Берлин. И двамата ще посетят Косово“, обясни Коснет.  \r\nПосещението на Ричард Гренел бе потвърдено от кабинета на президента на Косово Хашим Тачи в късните часове на вторник. \r\n„В 13:00 часа местно време (14:00 часа българско време) президентът на Република Косово Хашим Тачи приема специалния представител на президента на САЩ Доналд Тръмп за диалога между Косово и Сърбия посланик Ричард Гренел\", се казва в съобщението за пресата. \r\nПреди да посетят Косово, Гренел и Палмър са провели среща в Берлин с германски дипломати.Там те са обсъдили ситуацията в Западните Балкани. \r\n*** \r\n  Правителството на Обединеното кралство планира да проведе специално заседание на парламента на 19 октомври, независимо дали премиерът Борис Джонсън гарантира или не споразумение за Брекзит с Европейския съюз, предава  Reuters , като се позовава на свой източник.  \r\nПарламентът прие закон, който задължава Джонсън да поиска отлагане на Брекзит, ако не успее да договори нова сделка с ЕС на среща на върха на 17-18 октомври. Джонсън заяви, че ще спазва закона, но също така твърдо обещава да изведе Великобритания от структурите на Общността на 31 октомври, независимо как.  \r\nИзточникът заяви, че има вероятност парламентът да заседава в събота, 19 октомври, в зависимост от обичайните процедури за одобряване на допълнителен ден от заседанието. Ако не бъде постигната сделка, денят може да бъде използван за провеждане на серия от гласувания относно възможни начини за излизане от ситуацията. \r\n*** \r\n  „Сирийските демократични сили“ (СДС) обяви обща мобилизация на границата с Турция в очакване на новата, трета по ред военна операция на Анкара в страната, предава  TACC , като се позовава на телевизионния канал Al Mayadeen. \r\nСъгласно разпространената информация, в отрядите на СДС „е обявена обща тридневна мобилизация в отговор на заплахата от нахлуване на турски войски в северните райони на Сирия“. \r\nТурският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не би могла да постигне желания резултат при преговори с американската страна. На 6 октомври Ердоган проведе телефонен разговор с Тръмп, след което Белият дом обяви, че Вашингтон няма да подкрепя или участва по никакъв начин във военната операция на Турция в Северна Сирия, а американските военни няма да бъдат разположени в близост до мястото й на провеждане. \r\nНа 7 октомври турският президент обяви, че САЩ започват да изтеглят войските си от Североизточна Сирия, където Анкара възнамерява да проведе операция за създаване на зона за сигурност. Тръмп от своя страна отбеляза, че ако Турция \"направи нещо извън рамките на хуманността, тогава  ще се изправи пред заплахи за икономическа гибел\". \r\n*** \r\n  Русия се надява, че Вашингтон ще се съобрази с аргументите на Москва относно опасностите от действията на американците в Сирия, включително в североизточната част на страната, където САЩ активно „популяризират кюрдската тема“. Това подчерта министърът на външните работи на Руската федерация Сергей Лавров, предава  РИА Новости . \r\nЛавров отбеляза, че по време на неотдавнашно посещение в Иракски Кюрдистан е обсъдил несъответствието на действията на САЩ в региона с ръководството на автономния регион. „Те са изключително обезпокоени, че тази изключително деликатна тема може да разбуни целия регион – нещо, което трябва да се избягва на всяка цена\", заяви Лавров на пресконференция в Нурсултан. \r\n„Ще представим тази гледна точка на американската страна, надявам се да ни чуят. Но на практика не виждаме сериозни промени в тяхната непоследователна противоречива политика\", заяви руският външен министър. \r\n*** \r\n Кюрдската администрация на Североизточна Сирия призова цивилното население да защитава региона от предстоящото турско настъпление, предава  AFP . \r\n„Обявяваме три дни на обща мобилизация в Северна и Източна Сирия“, се казва в съобщение, което призовава всички граждани да „се насочат към границата с Турция и да изпълнят своя дълг“. \r\n*** \r\n Johnson & Johnson трябва да плати 8 милиарда долара компенсация на мъж за това, че американската компания не е предупредило него и други потребители за нежелателен страничен ефект на невролептично лекарство, съобщава агенция  Reuters , като посочва, че това решение е взето във вторник от журито на Съда по граждански дела на град Филаделфия, щата Флорида. \r\nСъдебните заседатели са издали присъда в полза на 26-годишния Никълъс Мъри. Той е съобщил в своята жалба, че по предписание на лекарите е използвал лекарството Risperdal, предназначено за предотвратяване на пристъпи на шизофрения и биполярно разстройство (маниакална депресия). Оказало се, че това лекарство на Johnson & Johnson има страничен ефект – гинекомастия (увеличение на млечните жлези при мъжете). Пострадалият е използвал това лекарство по предписание на лекарите от 2003 година. \r\nПрез 2015 година Мъри печели аналогично дело. Тогава журито от съдебни заседатели счете действията на Johnson & Johnson за наказуеми и ги осъди да платят 1,75 милиона долара на потърпевшия. Апелационният съд на щата Пенсилвания през февруари миналата година призна присъдата за законна, но понижи размера на компенсацията на 680 хиляди долара. \r\nОснована през 1886 г., Johnson & Johnson е един от най-големите световни производители на козметични, санитарни и хигиенни продукти и медицинско оборудване. През 2017 г. оборотът на J&J възлиза на около 76 милиарда долара. \r\n*** \r\n  Лидерът на Движение „Самоопределение“ Албин Курти заяви, че е за политика на пълна реципрочност към Белград и не е съгласен с премахването на митата върху сръбските стоки, нито с политическата търговия, в рамките на която Косово ще получи либерализация на визовия режим в замяна на премахването на таксите, пише белградският ежедневник  „Политика“ . \r\n„Наистина не подкрепям отмяната на тези мита, а предпочитам политиката на пълна реципрочност. Сърбия, например, не приема нашите регистрационни табели, нито стоките, на които пише „Произведено в Косово“. Това е абсурдно и докато продуктите с нашите етикети не бъдат позволени в Сърбия, не трябва да бъде позволена продажбата на стоки от Сърбия“, заяви Курти в интервю пред германския ежедневник „Франкфуртер алгемайне цайтунг“. \r\nТой обаче добави, че един от резултатите от данъчното облагане на стоки от Сърбия е нещо косвено, което няма нищо общо с икономиката, а това е, че те допринасят за „сваляне от масата на злощастната идея за обмен на територии между Сърбия и Косово“. \r\nПо повод предположението, че германският канцлер Ангела Меркел и френският президент Еманюел Макрон са предложили на косовския премиер Рамуш Харадинай да се обявят за премахване на визовия режим за Косово, ако той премахне таксите върху сръбските стоки, Курти каза, че не е привърженик на този тип търговия. \r\n„Става въпрос за борба с корупцията в тази страна. За да могат всички в ЕС да се уверят, че Косово е започнало нова глава. Изпълнихме всички 96 условия на Европейската комисия за премахване на визите и въпреки това Косово има лошо име в много страни.Мнението за нас в много столици не е добро. Трябва да променим това. В наш интерес е да се борим с организираната престъпност и корупцията“, обясни политикът. \r\nКурти добави, че е готов да се бори с организираната престъпност и корупцията на високо равнище и с монопола на олигархията в Косово, но че борбата се нуждае от подкрепа от международната общност, за да бъде успешна. \r\nНа въпрос как, ако бъде избран за министър-председател, той си представя съвместното съжителство с президента Хашим Тачи, когото определи като главния виновник за заробването на косовската държава, Курти каза, че „това със сигурност няма да е лесно“. \r\n„Най-добре би било г-н Тачи да се оттегли като президент и като цяло от политиката. Този президент опетни репутацията на страната ни, като подкрепи идеята за размяната на територии. След освобождението от сръбската окупация през 1999 г. и обявяването на независимост през 2008 г., ние също се нуждаем от трето освобождение, при което корумпирани политици като Тачи ще бъдат отстранени от обществения живот на тази страна“, категоричен е лидерът на Движение „Самоопределение“. \r\nСпоред него корумпираните политици в Прищина са готови, за да защитят богатството си, да застрашат и традиционно добрите отношения между Косово и САЩ. \r\n„Посолството на САЩ в Прищина в миналото беше редовен меродавен фактор за формирането на косовските правителства ... Беше така, но напоследък нашите управляващи политици доказаха, че са в състояние да разрушат и по същество отличните отношения между Косово и САЩ, само за да спасят корумпираната си политика. Когато става въпрос за парите и богатството им, те стават непокорни и за САЩ. Каква изненада ...“, уточни той. \r\nНа въпрос за застъпничеството на „Самоопределение“ за обединение на Косово и Албания, Курти отговори, че „уважава и обича“ Косово, но неговите език, култура и история са албански и че това е един народ в две държави. Той би искал да има възможността да проведе референдум за обединение в Косово и Албания. \r\n„Конституцията ни забранява да се присъединяваме към друга държава. Това е в контраст с друга разпоредба на същата Конституция, която определя Косово като суверенна държава. Ето защо бихме искали да имаме право на такъв референдум. Но няма да започнем нова балканска война заради това. Искаме да го постигнем по мирен, демократичен и конституционен начин“, каза Курти. \r\nПолитикът обаче не е съгласен с мнението, че „Самоопределение“ може да бъде описано като ляво-националистическа партия. \r\n„Ние сме социалдемократическа партия ако в нас има следи от патриотизъм, това е по-скоро антиколониален патриотизъм. Това няма нищо общо с вида на национализма, който толкова често срещаме в ЕС днес. Става въпрос за равенството“, обясни Курти. \r\n*** \r\n  Генералният секретар на НАТО Йенс Столтенберг ще посети Гърция в четвъртък, за да се срещне с официални представители на южната ни съседка, се казва в съобщението на Алианса, цитирано от електронното издание на атинския ежедневник  Kathimerini . \r\nСтолтенберг ще се срещне с президента на Гърция Прокопис Павлопулос и премиера Кириакос Мицотакис и ще проведе пресконференция с последния в 19:00 часа местно време (съвпада с българското време). \r\nГенералният секретар на НАТО ще посети Атина след визита в Рим. В петък той се очаква да пристигне в Истанбул. \r\n*** \r\n  Евентуален Брекзит без сделка ще доведе до „залеза“ на Обединеното кралство и „отслабване на източниците на растеж“ на континента, предупреди председателят на Европейската комисия Жан-Клод Юнкер, цитиран от европейската редакция на  Politico . \r\nВ интервю пред френското издание Los Echos, Юнкер заяви, че не приема играта на обвинения на Великобритания за „фиксиране на евентуален неуспех на преговорите с Европейския съюз“, като добави, че „първоначалният грях“ е на Лондон, а не на Брюксел. \r\nПредседателят на ЕК говори в ден, когато напрежението между двете страни се увеиличи и председателят на Европейския съвет Доналд Туск обвини британския премиер Борис Джонсън, че играе „глупава игра на обвинения“ за Брекзит и поиска да знае истинските намерения на Обединеното кралство. \r\nВсичко това се случи след разкриването на съдържанието на телефонен разговор между Джонсън и германския канцлер Ангела Меркел от британска страна, в който Лондон обвини Берлин, че е прекратил преговорите. Служител в Даунинг стрийт заяви пред репортери, че германският лидер е казал на Джонсън, че Великобритания не може да излезе от ЕС без да остави Северна Ирландия в митнически съюз с Блока. Това „означава, че по същество сделката сега е по-невъзможна от всякога“. \r\n*** \r\n  Председателят на Демократична лига на Косово (ДЛК) Иса Мустафа обяви, че в следващите дни заедно с техния кандидат за премиер Вьоса Османи ще се срещнат с лидера на „Самоопределение“ Албин Курти, за да оценят резултатите от изборите и да обсъдят възможностите за съвместно управление, предава  Радио „Свободна Европа“  в македонската си редакция. \r\nМустафа написа в социалната мрежа „Фейсбук“, че на изборите неговата партия е получила широка подкрепа от гражданите, които са наказвали онези, които „управляваха лошо\". Той добави, че победителят в оспорваната надпревара ще бъде известен при преброяване на всички гласове. \r\n*** \r\n  Според победителя на предсрочните парламентарни избори в Косово – председателя на движението „Самоопределение“ Албин Курти, националното обединение на албанците не може да се случи в рамките на Европейския съюз, съобщава електронното издание на прищинския ежедневник  Koha Ditore . \r\nКурти заяви, че ако стане премиер, ще обсъди с Тирана „общия пазар, общия граждански регистър, бизнеса, съвместните правителствени комисии по външни работи – това са теми, които ще засегна с премиера (на Албания Еди) Рама“. \r\nЩо се отнася до националното единство, Курти заяви, че то не може да се случи в рамките на ЕС и може да съществува единствено идеята за федерация. \r\n„Не мога да кажа, че националното единство се реализира в ЕС. Там се присъединявами към датчаните, австрийците и испанците. Нашият съюз трябва да се случи тук. Бих използвал израза на Арбен Джафери за „историческия интерес на албанците за обединение\". Ние не избираме съюза, но той избира нас... Укшин Хоти твърди правилно, че националното единство и ЕС не са заменяеми или взаимно изключващи се. Бих добавил, че Косово и Албания трябва да се приближат една към друга като държави, да се интегрират с цел обединение, дори в рамките на идеята за федерация. Като Германия, с децентрализация на институциите“, коментира председателят на „Самоопределение“.  \r\nСпоред него планът на президента Хашим Тачи за корекция на границата със Сърбия се равнява на идеята, че „след като държавата се провали, сега трябва да се присъединим към Албания\". \r\n„Не вярвам, че съюзът се постига чрез провал, а чрез успех. Тук съм точно на обратната позиция на президента. Мисля, че успехът на Косово ни обединява с Албания, а не провалът“, добави Курти. \r\n*** \r\n  Петима министри от кабинета на премиера на Обединеното кралство Борис Джонсън може да напуснат поста си на фона на нарастваща заплаха страната да напусне Европейския съюз без споразумение за условията на Брекзит. Това съобщи националният ежедневник  The Times  , позовавайки се на членове на британския кабинет, пожелали анонимност. \r\nСред възможните оставки са тази на министъра за Северна Ирландия Джулиан Смит, министъра на цифровите технологии, културата, медиите и спорта Ники Морган, министъра на правосъдието Робърт Бъкланд, министъра на здравеопазването и социалните въпроси Мат Ханкок и генералния прокурор на Англия и Уелс Джефри Кокс. Въпросът за тяхната оставка, разкрива източникът, е възникнал след заседание на кабинета, на което министрите са предупредили премиера Борис Джонсън, че съществува сериозен риск от подкопаване на Белфаското споразумение от 1998 г., което слага край на дългогодишния конфликт в Северна Ирландия, а също така са изразили опасенията си относно главния съветник на Джонсън Доминик Къмингс \r\nДруг член на британския кабинет заявява пред изданието, че „много голям брой депутати ще напуснат партията на торите, ако Джонсън разгледа възможността Великобритания да напусне ЕС без сделка като основа за неговата стратегия за общите избори. Консерваторите твърдят, че ще бъде „много трудно\" да останат в правителството, без да сключват споразумение за условията за излизане на страната от ЕС. \r\nОбединеното кралство трябваше да напусне ЕС на 29 март 2019 г., две години след писменото известие за напускане на Общността. Въпреки това, членове на Камарата на общините на британския парламент три пъти отхвърлиха проектоспоразумението за условията на Брекзит, постигнато между Брюксел и правителството на вече бившия премиер Тереза Мей. В резултат на това ЕС се съгласи да отложи Брекзит, първо за април или май, след това за 31 октомври, а Мей бе принудена да подаде оставка, след като не успя да изведе страната от задънената улица. Джонсън, който я замени, настоява страната да не иска от Брюксел нови отлагания и да напусне ЕС не по-късно от 31 октомври със или без сделка. \r\n*** \r\n  Председателят на Камарата на представителите на САЩ Нанси Пелоси (Демократическа партия) обвини Белия дом в „незаконен опит да прикрие фактите\", след като от ведомството изключиха сътрудничеството в разследването за импийчмънт на президента Доналд Тръмп, предава  AFP . \r\nБелият дом изпрати писмо на Пелоси, в което определя процеса на импийчмънт като партизански, нелегитимен и противоконституционен. \r\n„Това писмо е явно погрешно и е просто още един незаконен опит за прикриване на фактите от наглото усилие на администрацията на Тръмп да окаже натиск върху чуждестранните сили да се намесят в изборите през 2020 г.\", се казва в изявление на Пелоси. \r\n*** \r\n  Холандските депутати подкрепиха искането на правителството на страната да се разследва ролята на Украйна в свалянето на полет MH17 над Донбас през 2014 година. Това съобщи в „Туитър“ депутатът от Християндемократическата партия на Нидерландия Крис Ван Дам, предава  РИА Новости . \r\nЗа подготвянето на тази инициатива стана известно на 2 октомври. \r\nПо думите на Ван Дам, решението е взето „единодушно“. Депутатите са поискали да се изясни защо украинските власти не са затворили въздушното пространство над региона. \r\n*** \r\n  Турската армия скоро ще пресече границата на Турция със Сирия заедно с бойциоте от т.нар. Сирийска свободна армия (ССА). Това съобщи ръководителят на службата по връзки с обществеността на администрацията на президента Реджеп Таийп Ердоган, предава  ТАСС . \r\n„Турските военни заедно със ССА в най-скоро време ще пресекат границата между Турция и Сирия“, написа Фахреттин Алтун в „Туитър“. \r\nОсвен това той се обърна към сирийските кюрди, като отбеляза, че „те могат или да се предадат, или ние ще спрем техните опити да пресекат усилията ни за борба с терористичната групировкая „Ислямска държава“.", "date": "2019.10.09", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/10/09/2706630/dvama-mazhe-sa-zadarzhani-za-razprostranenie-na-narkotitsi-v-sofiya.html", "text": "Двама мъже са задържани за разпространение на наркотици в София. Това съобщиха от пресцентъра на  МВР . На 28 септември в района на пазара в кв. „Слатина“ в момент на покупко-продажба на наркотични вещества служители на Първо РУ задържали криминално проявен 47-годишен мъж. При последвалите оглед и претърсване в жилището, обитавано от задържания, са намерени много пликчета и сгъвки с растителна маса и прахообразно вещество. На същия адрес са открити и установени две жени, на 23 и 63 години, и 28-годишен мъж, които при задържането опитали да изхвърлят кутия и плик с наркотични вещества. Четиримата са задържани с полицейска мярка до 24 часа в Първо РУ. По случая е образувано досъдебно производство. Резултатът от експертната справка показал, че иззетата маса е амфетамин – 146.21 грама, канабис – 76.93 грама и амфетаминопроизводни – 9.37 грама. След доклад на събраните материали в Софийска градска прокуратура, задържаните са привлечени като обвиняеми по чл. 354 от НК. Наложена им е мярка за неотклонение „задържане под стража“ за срок до 72 часа. В последствие мерките на задържаните са изменени в постоянни. Жените са разпитани като свидетели и освободени.", "date": "2019.10.09", "title": "Двама мъже са задържани за разпространение на наркотици в София"}
{"url": "http://www.focus-news.net/news/2019/10/09/2706634/ministar-ekaterina-zaharieva-shte-otkrie-novoto-generalno-konsulstvo-na-balgariya-v-barselona.html", "text": "Вицепремиерът и министър на външните работи Екатерина Захариева заминава за Испания, където на 10 октомври на официална церемония ще открие новото Генерално консулство на България в Барселона и ще участва в Четвъртия регионален форум на Съюза за Средиземноморието. Това съобщиха от пресцентъра на  Министерството на външните работи . \r\nГенералното консулство в Барселона, което отвори врати за граждани на 10 септември, е с консулски окръг Каталуния и Арагон – области, в които пребивават по официални данни близо 16 000 наши сънародници.  През 2018 г. районът е бил посетен и от 30 100 български туристи. Новото консулство цели да допринесе за по-доброто консулско обслужване на българите в Испания.  \r\nЧетвъртият регионален форум на Съюза за Средиземноморието е организиран под съпредседателството на Федерика Могерини, върховен представител на ЕС по въпросите на външните работи и политиката за сигурност, и  Айман ал Сафади, министър на външните работи и емигрантите на Хашемитско кралство Йордания. Домакин на форума е Жозеп Борел Фонталес, министър на външните работи, ЕС и сътрудничеството на Испания. Основната цел на форума е да се потвърди ангажираността на държавите-членки на Съюза за Средиземноморието към евросредиземноморското сътрудничество.  \r\nБългария е член на съюза от самото му създаване през 2008 г. В Съюза за Средиземноморието участват общо 43 държави: 28-те страни от ЕС и 15 средиземноморски страни от Северна Африка, Близкия изток и Балканите. В Съюза за Средиземноморието членува и Лигата на арабските държави.", "date": "2019.10.09", "title": "Министър Екатерина Захариева ще открие новото Генерално консулство на България в Барселона"}
{"url": "http://www.focus-news.net/news/2019/10/09/2706636/bez-voda-poradi-avariya-sa-abonati-v-selata-patalenitsa-hadzhievo-i-ognyanovo.html", "text": "Без вода са абонатите поради авария на уличен водопровод са абонатите в селата Паталеница, Хаджиево, Цар Асен и ул. „В. Левски“ в село Огняново, съобщиха от пресцентъра на  ВиК – Пазарджик . Аварийни екипи работят по отстраняване на проблемите. Очакваният час за пускане на водата е  16.00.", "date": "2019.10.09", "title": "Без вода поради авария са абонати в селата Паталеница, Хаджиево и Огняново"}
{"url": "http://www.focus-news.net/news/2019/10/09/2706622/dvama-mazhe-sa-pri-spetsializirana-operatsiya-sreshtu-prestapleniya-s-kulturno-istoricheski-tsennosti-v-plovdiv.html", "text": "Двама мъже са при специализирана операция срещу престъпления с културно-исторически ценности в Пловдив. Това съобщиха от пресцентъра на  МВР . Процесуално-следствените действия са осъществени под ръководството на Окръжна прокуратура – Пловдив. \r\nВ понеделник служители на отдел „Криминална полиция“ при областната дирекция на МВР предприели претърсване на адреса на 50-годишен мъж, за когото е придобита информация, че е предлагал за продажба по интернет копия на антични монети. При процесуално-следствените действия в жилището му са открити множество инструменти, везни, микроскоп и матрици за изработка на фалшиви монети. Иззети са и няколко монети от бял метал, чиято културно-историческа стойност предстои да бъде изяснена с експертиза. С полицейска заповед мъжът е задържан за срок до 24 часа. \r\nДен по-късно от колегите им от Второ Районно управление на МВР-Пловдив бил задържан 64-годишен мъж, заподозрян за незаконна иманярска дейност. В имота му са намерени металотърсач и 21 монети, произходът и датирането на които също предстоят да бъдат анализирани.  \r\nПо случаите са образувани две досъдебни производства за престъпление по чл. 278 от НК. Работата на разследващите продължава под наблюдение на прокуратурата.", "date": "2019.10.09", "title": "Двама мъже са при специализирана операция срещу престъпления с културно-исторически ценности в Пловдив"}
{"url": "http://www.focus-news.net/news/2019/10/09/2706601/vitsepremierat-krasimir-karakachanov-rezultatite-ot-savmestnata-komisiya-sas-severna-makedoniya-ne-mogat-da-badat-surogat-mezhdu-istinata-i-politicheskata-im-propaganda.html", "text": "Резултатите от съвместната комисия със Северна Македония не могат да бъдат сурогат между истината и политическата им пропаганда, а трябва да бъдат ясно и точно отчетени. Това каза в изявление в Министерски съвет вицепремиерът и министър на отбраната Красимир Каракачанов, предаде репортер на  Агенция „Фокус“ . От думите му стана ясно, че едно от условията, които България поставя пред Северна Македония, е завършване на работата на междуправителствената историческа комисия. „За нас това означава не опит да се търси някакъв компромис между историческите факти и истина и „измислиците, които те са си наложили през последните 50 - 60 години. Те си представят, че от една страна са историческите факти, а от друга политическите факти или измислени аргументи. И нещо средно да се направи. Не, историята не може да бъде компромис“, добави още той.  \r\nТеодора ПАВЛОВА", "date": "2019.10.09", "title": "Вицепремиерът Красимир Каракачанов: Резултатите от съвместната комисия със Северна Македония не могат да бъдат сурогат между истината и политическата им пропаганда"}
{"url": "http://www.focus-news.net/news/2019/10/09/2706637/voennoe-obozrenie-turtsiya-provede-izpitaniya-na-sobstvena-boyna-lazerna-ustanovka-video.html", "text": "В Турция се проведоха изпитания на перспективната бойна лазерна установка ARMOL, предназначена за борба с дронове. Както съобщава Jane’s, в момента се разглежда въпросът за приемане на установката на въоръжение в турската армия, предава специализираният руски портал  „Военное обозрение“ . \r\nТестваната установка е била монтирана на шаси на брониран автомобил COBRA. Подробности от изпитанията не се съобщават, но, по думите на министъра на промишлеността и технологиите на Турция Мустафа Варанка, те са били успешни. \r\n„Лазерното оръжие собствено производство премина успешно изпитанията и сега е достойно да бъде прието на въоръжение във ВС на Турция“, заяви министърът. \r\nРазработването на бойна лазерна система се извършва от турския изследователски център TÜBİTAK BİLGEM. Според информация от отворени източници, теглото на инсталацията с всички елементи е 400 кг, мощността - 1,25 киловата. Може да се инсталира на сухопътни и морски мобилни платформи, както и да се използва стационарно. Инсталацията може да изгаря стоманени плочи с дебелина 3 мм от разстояние 500 метра. Основната цел е борбата срещу малките безпилотни летателни апарати, а системата може да се използва и за разминиране.  \r\nПо-рано беше съобщено, че разработчиците на лазерната система не изключиха адаптацията й за инсталиране на изтребители, най-вероятно за защита на самолети от ракети с оптични системи за насочване. \r\nТрябва да се отбележи, че работата в Турция по създаването на военно лазерно оръжие започна преди пет години, през 2013 г. с участието на Aselsan и учени от центъра TÜBİTAK BİLGEM в Анкара. Държавната програма предвиждаше създаването на два модела лазерно оръжие. На правителството на Турция бяха необходими шест години, за да разработи работещи прототипи. \r\n \r\n \r\nПревод и редакция:", "date": "2019.10.09", "title": "„Военное обозрение“: Турция проведе изпитания на собствена бойна лазерна установка (ВИДЕО)"}
{"url": "http://www.focus-news.net/news/2019/10/09/2706632/34-godishen-mazh-e-zadarzhan-za-ubiystvo-v-ruse.html", "text": "34-годишен мъж е задържан за убийство в Русе. Това съобщиха от пресцентъра на  МВР .  \r\nКриминалисти от ОДМВР изясняват обстоятелствата около случая. Сигналът е от снощи към 22.50 часа. Съобщено е за открит мъртъв 36-годишен мъж с прободни рани. По случая като заподозрян е задържан 34-годишен мъж. Образувано е досъдебно производство, процесуално-следствените действия продължават под наблюдението на прокуратурата.", "date": "2019.10.09", "title": "34-годишен мъж е задържан за убийство в Русе"}
{"url": "http://www.focus-news.net/news/2019/10/09/2706633/gd-granichna-politsiya-intenziven-e-trafikat-na-gkpp-kapitan-andreevo-gkpp-lesovo-i-gkpp-dunav-most-ruse-na-izhod-za-tovarni-avtomobili.html", "text": "Интензивен е трафикът на ГКПП \"Капитан Андреево\" и ГКПП \"Лесово\" на границата с Република Турция и на \"ГКПП Дунав мост-Русе\" на българо-румънската граница на изход за товарни автомобили, по данни към 13.00 часа. Това съобщиха от  ГД \"Гранична полиция\" . \r\nДвижението на ГКПП \"Златарево\" на границата с Република Северна Македония е затруднено поради извършване на ремонтно-строителни дейности. Трафикът на останалите пунктове е нормален.  \r\nПреминаването през всички контролно-пропускателни пунктове на границите с Гърция и Сърбия се осъществява нормално.", "date": "2019.10.09", "title": "ГД \"Гранична полиция\": Интензивен е трафикът на ГКПП \"Капитан Андреево\", ГКПП \"Лесово\" и \"ГКПП Дунав мост-Русе\" на изход за товарни автомобили"}
{"url": "http://www.focus-news.net/news/2019/10/09/2706635/hurriyet-spored-mo-v-ankara-turtsiya-e-edinstvenata-strana-ot-nato-koyato-vodi-borba-sreshtu-islyamska-darzhava.html", "text": "Вестник  Hurriyet  цитира съобщение от Министерството на отбраната в Анкара, в което се подчертава, че Турция е единствената страна от НАТО, която води борба срещу близкоизточната радикална групировка „Ислямска държава“. \r\nСпоред текста, разпространен на 8 октомври, Турция е пострадала най-много от кървавите атаки на джихадистите се е борила срещу организацията в рамките и извън пределите си. В изявлението се добавя, че турските въоръжени сили ще продължат борбата си срещу „Ислямска държава“ и на изток от Ефрат в Сирия.  \r\nПодчертава се, че в рамките на операциите на „Щита на Ефрат“ турските въоръжени сили са нанесли тежък удар на „Ислямска държава“ по отношение на военните способности и идеологията й, като превзеха Дабик в Северна Сирия, светилище за терористите. \r\nПрез последните две години операциите на Анкара в Сирия – „Щита на Ефрат“ и „Маслинова клонка“, доведоха до „разчистването“ на района от членове на „Работническа партия на Кюрдистан“ и сирийския й клон „Народни отряди за самоотбрана“, както и от такива на „Ислямска държава“, твърдят от редакцията. \r\n \r\n Тереза Герова", "date": "2019.10.09", "title": "Hurriyet: Според МО в Анкара Турция е единствената страна от НАТО, която води борба срещу „Ислямска държава“"}
{"url": "http://www.focus-news.net/news/2019/10/09/2706638/lokalno-makedoniya-poslanitsi-otkazaha-da-se-snimat-s-kurti-na-fona-na-albanskoto-zname.html", "text": "Посланиците на САЩ и Германия в Косово отказаха да се снимат с лидера на движение „Самоопределение“ Албин Курти на фона на албанското знаме, поставено пред офиса му в Прищина, съобщава македонското електронно издание  „Локално“ , като се позовава на местния ежедневник  Zeri . \r\nСъответното заключение е направено след публикуване на снимките от проведените срещи с американския посланик Филип Коснет и ръководителя на германската мисия в Косово Кристиан Нелт. \r\n \r\n Тереза Герова", "date": "2019.10.09", "title": "„Локално“ (Македония): Посланици отказаха да се снимат с Курти на фона на албанското знаме"}
{"url": "http://www.focus-news.net/news/2019/10/09/2706639/mestni-izbori-2019-kandidatat-za-kmet-na-blagoevgrad-d-r-atanas-kambitov-podpisa-deklaratsiya-za-satrudnichestvo-s-mestna-koalitsiya-pp-obedinena-sotsialdemokratsiya.html", "text": "Кандидатът за кмет на Община Благоевград от ПП ГЕРБ д-р Атанас Камбитов подписа декларация за сътрудничество и партньорство с Местна коалиция „ПП „Обединена Социалдемокрация“ (ПП, „ОСД“  ПП „ЗНС“), предаде репортер на  Радио „Фокус“ – Пирин . Той изказа специални благодарности към Христо Ковачки за това, че 8 години той е един от най-последователните в Общински съвет – Благоевград в подкрепата си към предложенията на общинската администрация. „Искам да му благодаря за конструктивната политика и разумния вот. Правил го е на добра воля, защото всички решения в предишните два мандата са били единствено и само в полза на Благоевград и гражданите. Всичко това доказахме с работа и с проектите, които реализирахме. Тези проекти, които са за близо 311 милиона външни средства, нямаше как да се случат без подкрепата на общинските съветници. Сигурен съм, че и в следващия мандат ще работим добре в полза на нашия град“, каза д-р Атанас Камбитов. \r\nОт своя страна Христо Ковачки заяви, че д-р Атанас Камбитов е бил добър кмет, поради което не вижда зад кой друг би могъл да застане. „Лично аз не виждам кой друг би могъл да ръководи така успешно Благоевград. Аз съм общински съветник от 20 години. Този мандат искам да го завършим успешно, да бъда верен на г-н Камбитов. В решенията си винаги съм бил последователен и съм ги взимал в полза на гражданите“, допълни Ковачки. Той подчерта, че по време на управлението на д-р Атанас Камбитов Благоевград изцяло е подобрил визията си. Като добри примери той посочи обновения площад „Георги Измирлиев“, модернизираните детски градини и училища, както и цялостното подобряване на градската среда. \r\nЛивия НИНОВА", "date": "2019.10.09", "title": "Местни избори 2019: Кандидатът за кмет на Благоевград д-р Атанас Камбитов подписа декларация за сътрудничество с Местна коалиция „ПП „Обединена Социалдемокрация“"}
{"url": "http://www.focus-news.net/news/2019/10/09/2706644/tass-sarbiya-i-eais-shte-podpishat-sporazumenie-za-svobodna-targoviya-prez-oktomvri.html", "text": "Сърбия и Евразийския икономически съюз (ЕАИС) ще подпишат споразумението за свободна търговия в рамките на текущия месец. Съответното ще се случи в рамките на визитата на премиера на Руската федерация Дмитрий Медведев в Москва, предава  TACC . \r\nКато част от визитата на Медведев в Белград се предвижда и подписване на споразумение за прилагането на санитарни и фитосанитарни мерки при вноса на сръбски плодове в Русия. „След десет дни, когато вече сте официално в Белград, ще подпишем споразумение за фитосанитарни мерки“, са думите, с които министърът на земеделието на Сърбия Бранислав Недимович се обърна към Медведев в рамките на московското изложение „Златна есен“ \r\n„И след това ще пием ракия\", отговори шеговито Медведев с усмивка. \r\nСръбският министър заяви, че в края на октомври страната му ще подпише споразумение за свободна търговия с ЕАИС, което ще включва свободна продажба на ракия в страните от организацията.  \r\n \r\n Тереза Герова", "date": "2019.10.09", "title": "ТАСС: Сърбия и ЕАИС ще подпишат споразумение за свободна търговия през октомври"}
{"url": "http://www.focus-news.net/news/2019/10/09/2706642/mestni-izbori-2019-obshtinskata-izbiratelna-komisiya-e-ustanovila-nepravomerno-razprostranenie-na-predizborni-materiali-vav-veliko-tarnovo.html", "text": "Общинската избирателна комисия е установила неправомерно разпространение на предизборни материали във Велико Търново. Жалба за нарушението е подадена от упълномощен представител на една от политическите партии, които участват в надпреварата за местната власт, предаде репортер на  Радио „Фокус“ – Велико Търново . В документа се посочва, че на стълб за пренос на електроенергия на главна улица в града са поставени агитационни материали, в нарушение на чл. 183 ал. 3 от Изборния кодекс. Към жалбата е приложен и снимков материал. След извършена проверка е установено, че мястото не е сред определените от кмета за разпространение на агитационни материали, което означава, че е извършено нарушение. Въпреки, че искането е основателно, поради факта, че не може да се установи извършителят, е разпоредено, че кметът на Община Велико Търново трябва да предприеме действия по премахването им. \r\nРешението подлежи на оспорване пред Централната избирателна комисия по реда на чл. 88 от Изборния кодекс. \r\nЛуиза ТРАНЧЕВА", "date": "2019.10.09", "title": "Местни избори 2019: Общинската избирателна комисия е установила неправомерно разпространение на предизборни материали във Велико Търново"}
{"url": "http://www.focus-news.net/news/2019/10/09/2706643/vks-namali-s-10-godini-prisadata-na-georgi-genov-ot-peshtara-ubil-saprugata-si-s-izklyuchitelna-zhestokost.html", "text": "Върховният касационен съд (ВКС) намали с 10 години присъдата на Георги Генов от Пещара, убил съпругата си с изключителна жестокост, сочи справка на страницата на  ВКС . Според съда въпреки безмилостния начин на извършване на деянието и проявената от Генов изключителна ожесточеност и отмъстителност, убийството не е било предварително обмислено, планирано и подготвено. Присъдата му от 30 години лишаване от свобода бе постановена от Окръжният съд в Пазарджик. „ВКС намира, че целите на наказанието по чл. 36 от НК по отношение на подсъдимия Генов могат да бъдат постигнати и с определяне на заместващо наказание в по-нисък размер, а именно двадесет години лишаване от свобода. Този извод се подкрепя и от обстоятелствата, че въпреки безмилостния начин на извършване на деянието и проявената от дееца изключителна ожесточеност и отмъстителност, убийството не е било предварително обмислено, планирано и подготвено, подсъдимият не е действал хладнокръвно, а умисълът за умъртвяването на пострадалата се породил у него внезапно при опита му за пореден път да проведе разговор с нея. Ето защо на фона на верния извод за осъществено от него изключително тежко престъпление, въззивният съд неправилно е подценил относителната тежест на смекчаващите обстоятелства и е преувеличил значението на отегчаващите, като му е наложил несправедливо заместващо наказание лишаване от свобода в завишен размер, несъответстващ на критериите по чл.348, ал.5, т.1 от НПК. Поради това срокът на заместващото наказание лишаване от свобода следва да бъде намален на двадесет години, с какъвто размер ще се постигнат в пълна степен целите на специалната и генерална превенция по чл.36 от НК“, се казва в заключението на съда. \r\nТова са част от мотивите на 3-членния състав на ВКС, разгледал делото срещу Георги Генов, който на улица в Пещера уби съпругата си със 17 удара с нож по цялото й тяло. Освен това като смекчаващи отговорността на Генов обстоятелства ВКС намира, че трябва да бъдат отчетени чистото му съдебно минало, неговата трудова ангажираност, „развилото се афективно състояние в резултат на продължително наслагване на ситуации и емоции в един продължителен предходен период от време, както и изразеното съжаление за извършеното. \r\n \r\n „Фокус“ припомня, че на 1 септември 2017 г. в Пещера Георги Генов причакал след работа съпругата му  Катя Генова да слезе от рейса на автобусната спирка. Последва скандал на улицата, след което той й нанася многобройни удари с нож по цялото тяло. Пред очите на няколко минувачи той нанася удари на жената, докато накрая тя умира от раните си. Подсъдимият я оставя на пътя и изчезва с колата си в неизвестна посока. Окръжният съд в областния град  постанови  лишаване от свобода в размер на 30 години. Наказание в рамките на максимално предвидения размер в оптимална степен ще постигне целите и на специалната, и на генералната превенция, смятат апелативните съдии. Подсъдимият бе осъден да изплати общо 600 000 лева обезщетение на майката на пострадалата и на двете й дъщери.", "date": "2019.10.09", "title": "ВКС намали с 10 години присъдата на Георги Генов от Пещара, убил съпругата си с изключителна жестокост"}
{"url": "http://www.focus-news.net/news/2019/10/09/2706631/reuters-belfast-e-protiv-predlozhenieto-na-es-za-brekzit.html", "text": "Най-голямата партия в Северна Ирландия – Демократичната юнионистка партия (ДЮП), която подкрепя британското правителство, ще се противопостави категорично на всякаква схема, която би дала на парламента в Белфаст възможността да гласува излизане от митническия съюз на ЕС след неопределен брой години, предава  Reuters , като се позовава на високопоставен член на фракцията. \r\nВ сряда вестник The Times съобщи, че Брюксел е готов да даде на парламента в Белфаст възможността да гласува за отмяна на „предпазната мярка“ за границата с Република Ирландия, но само с квалифицирано мнозинство. \r\nДЮП обаче практически имат правото на вето по ирландския въпрос, според предложението на британския премиер Борис Джонсън. \r\nВ коментар за предложението на ЕС в „Туитър“ високопоставеният член на партията Джефри Доналдсън заяви: „Това създава митническа граница между Северна Ирландия и най-големия ни пазар във Великобритания. Икономическа лудост. ДЮП е категорично против това. Това е притоплената „предпазна мярка“ за Северна Ирландия и не е истински компромис“ \r\n \r\nПревод и редакция:", "date": "2019.10.09", "title": "Reuters: Белфаст е против предложението на ЕС за Брекзит"}
{"url": "http://www.focus-news.net/news/2019/10/09/2706646/", "text": "Без проблеми се осъществява движението през ГКПП „Златоград“ към 13:00 часа, съобщиха за   Радио „Фокус“ – Смолян   от ГД „Гранична полиция“. Нормално и без изчаквания се преминава и през граничните пунктове с Гърция „Маказа“ и „Капитан Петко войвода“.  \r\nНели ГЕРГЬОВСКА", "date": "2019.10.09", "title": "Без проблеми се осъществява движението през ГКПП „Златоград“"}
{"url": "http://www.focus-news.net/news/2019/10/09/2706640/georgi-mikov-energien-bord-na-evrohold-osnovnata-tsel-na-investitsiite-e-da-namaleyat-zagubite-na-elektricheska-energiya.html", "text": "Основната цел на инвестициите е да намалеят загубите на електрическа енергия. Това каза членът на Енергийния борд на \"Еврохолд\" Георги Миков на пресконференцията за представяне на Стратегия за развитие на компаниите от групата на ЧЕЗ България след завършване на сделката, предаде репортер на  Агенция \"Фокус\" . Георги Миков обяви, че от компанията са планирали инвестиционна програма от над 270 млн. лева за настоящия регулаторен период до 2020 г. По думите му за следващия регулаторен период ще бъдат инвестирани над 240 млн. лв.  \r\nНа журналистически въпрос дали ще се увеличи цената на тока, председателят на Надзорния съвет на \"Еврохолд България\" АД Асен Христов заяви, че това не зависи от тях. \r\nЗорница КОСТАДИНОВА", "date": "2019.10.09", "title": "Георги Миков, Енергиен борд на \"Еврохолд\": Основната цел на инвестициите е да намалеят загубите на електрическа енергия"}
{"url": "http://www.focus-news.net/news/2019/10/09/2706647/petar-todorov-organizator-za-10-to-yubileyno-izdanie-na-festivala-na-balgarskiya-fizicheski-i-vizualen-teatar-i-parformans-erata-na-vodoleya-v-burgas-uspyahme-da-pokanim-10-proekta.html", "text": "За 10-то юбилейно издание на Фестивала на българския физически и визуален театър и пърформанс „Ерата на Водолея“ в Бургас успяхме да поканим 10 проекта. Това каза организаторът на фестивала Петър Тодоров по време на пресконференция, предаде репортер на  Радио „Фокус“ – Бургас . В срещата взеха участие също Борислав Чакринов – директор на Драматичен театър „Адриана Будевска”, Христина Арсенова  – директор на Държавен куклен театър – Бургас, и хореографът Петя Стойкова.  \r\n„Не ми се вярва, но минаха 20 години и нашият фестивал вече има 10-то юбилейно издание. Той започна преди 2 години, тъй като това е биенале. И искам да кажа, че този фестивал нямаше да го има, ако не беше Драматичен театър „Адриана Будевска“. След това се включи и Кукленият театър, който сега също е наш основен партньор“ добави Тодоров. По думите модерното куклено изкуство става все по-визуално. „Това абсолютно се вписва в нашата концепция, така че Кукленият театър в Бургас е не само домакин, но той е вече и участник в нашия фестивал“, поясни Петър Тодоров. Той поясни, че откриването на фестивала е от 18.30 часа на 10 октомври с визуален спектакъл на Държавен куклен театър в Бургас, спечелил „Икар“ за най-добро куклено представление - „Филифьонката, която вярваше в бедствия“. След това в Драматичния театър ще бъдат представени два български танцови спектакъла на две от най-добрите български танцови трупи. След това в Културен център „Морско казино“ по традиция ще бъде представена програмата „Спектакли на свещи“.  \r\n„Това са едни късни спектакли, които без театрално осветление в една по-неформална обстановка представяме по-интересни камерни форми. На следващия ден в Кукления театър представяме един визуален пърформанс на един шведски артист и вечерта е премиерата на танцова компания „Дюн“, както и студенти от Нов български университет ще представям картини от една изложба. В Културен център „Морско казино“ спектакли на свещи ще представи един френски артист с неговия спектакъл „Хамелеон““, уточни Тодоров. Той заключи, че в неделя има още една премиера – една международна продукция, в основата на която стои Жана Пенчева. \r\nМария КУРТЕВА", "date": "2019.10.09", "title": "Петър Тодоров, организатор: За 10-то юбилейно издание на Фестивала на българския физически и визуален театър и пърформанс „Ерата на Водолея“ в Бургас успяхме да поканим 10 проекта"}
{"url": "http://www.focus-news.net/news/2019/10/09/2706629/afp-turtsiya-otreche-da-e-zapochnala-operatsiya-v-severna-siriya.html", "text": "Турция отрече да е започнала операция срещу кюрдските сили в Сирия, но подчерта, че подготовката й е в ход, предава  AFP . \r\n„Докладите на някои медии, че операцията е започнала, не отразяват истината. Тя все още не е стартирана“, увери представител на Анкара пред пред репортери. \r\nМинистърът на националната отбрана Хулуси Акар заяви по-рано, че придвижването на военна техника към турско-сирийската граница продължава. „Нашата подготовка за операцията продължава, в ход е“, цитира агенцията думите му. \r\nКореспондент на AFP на границата докладва за пристигането на голяма военна колона в град Акчакале в провинция Шанлиурфа. Водените от кюрдите „Сирийски демократични сили“ (СДС) заявиха, че турската армия обстрелва позициите им над границата при Сере Кание. Това е една от точките, от които американските сили се изтеглиха по-рано тази седмица, след като Белият дом обяви решението си за напускане на районите по северната граница на Сирия. \r\n \r\n . \r\n \r\n Тереза Герова", "date": "2019.10.09", "title": "AFP: Турция отрече да е започнала операция в Северна Сирия"}
{"url": "http://www.focus-news.net/news/2019/10/09/2706649/evrodeputatat-ivo-hristov-liberaliziraneto-na-vnosa-ot-merkosur-e-zaplaha-za-balgarskoto-selsko-stopanstvo.html", "text": "Поетапното либерализиране на вноса на селскостопански продукти от търговския блок Меркосур е заплаха за основни сектори на българското земеделие, смята Иво Христов, член на Групата на Прогресивния алианс на социалистите и демократите в Европейския парламент. Това съобщиха от пресофиса на  Иво Христов . Евродепутатът съобщи, че е отправил питане за официалната позиция на Република България в контекста на финализирането на споразумението на ЕС със страните от Меркосур, що се отнася до сектор „Земеделие“.  \r\n„Предвижда се споразумението да включва поетапно намаляване и елиминиране на митата за широк набор от стоки, в т.ч. либерализиране на 82% от вноса на селскостопански продукти от четирите страни, членуващи в Меркосур. За важни сектори за България, като производството на говеждо, свинско и пилешко месо, ориз и мед, също се предвижда поетапно либерализиране на вноса от търговския блок“, посочва в питането си Христов.  \r\nТой поясни, че в изпратения до него отговор министърът на земеделието и храните Десислава Танева го информира, че за България най-уязвим е секторът на пчелния мед. В утвърдената от Министерски съвет българска позиция се казва още, че въвеждането на квота от 45 000 тона за внос на пчелен мед в ЕС от страните от Меркосур би могло да окаже реален пазарен натиск върху цената, на която се изнася българският пчелен мед - (средно 4 долара/килограм през 2018 г.). По-голямата част от българския пчелен мед в момента намира добър пазар именно в ЕС - Германия, Полша, Австрия и др.  \r\nКато друг проблемен за страната ни сектор е идентифициран и този на птичето месо. „България подчерта, че безмитният внос на 180 000 тона птиче месо представлява сериозен проблем и отбеляза, че страната ни има въпроси относно контрола, оценката на риска, защитните механизми за земеделските производители и използването на предвидения от европейската комисия кризисен резерв“, се казва още в отговора на министър Танева.  \r\nИзпратено е писмо до комисаря по земеделие и развитие на селските райони Фил Хоган с допълнителни въпроси от значение за страната ни, посочва тя.  \r\nПрипомняме, че в края на месец септември, на заседание на Комисията по земеделие и развитие на селските райони, Иво Христов отправи питане към Европейската комисия относно мерките, които тя предвижда за защита на европейските пчелари в случай на силен натиск от страна на Меркосур, какъвто се очаква скоро. „Кога и как може да бъде задействан такъв защитен механизъм и ако няма такъв, какво предвижда ЕК да защити европейските пчелари?“, попита българският евродепутат, уточнявайки, че пчеларите в ЕС са поставени пред редица трудности, а за голяма част от тези в България това е малък, но важен допълнителен поминък.", "date": "2019.10.09", "title": "Евродепутатът Иво Христов: Либерализирането на вноса от Меркосур е заплаха за българското селско стопанство"}
{"url": "http://www.focus-news.net/news/2019/10/09/2706648/roboti-pchela-predizvikaha-golyam-interes-sred-detsata-ot-kyustendil.html", "text": "Роботи „Пчела” предизвикаха голям интерес сред децата от Кюстендил. В рамките на Европейската седмица на програмирането в отделите към Регионална библиотека „Емануил Попдимитров” се провеждат занимания с възпитаници на училища и детски градини, предаде репортер на  Радио „Фокус” – Кюстендил . В отдел „Технически науки” на културния институт гости бяха възпитаници на детските градини от града. Децата се запознаха отблизо с роботизираните играчки. „Много лесно и бързо се справят децата. Изключително им е интересно. Имаме и други роботчета – „Финч”. Те се свързват към компютъра и се управляват от програма. Те също са много интересни”, каза библиотекарят Мария Лепопалска. В рамките на занятията децата научават, че програмирането е забавно и с него може да се твори. \r\nВенцеслав ИЛЧЕВ", "date": "2019.10.09", "title": "Роботи „Пчела” предизвикаха голям интерес сред децата от Кюстендил"}
{"url": "http://www.focus-news.net/news/2019/10/09/2706650/ek-vreme-za-resheniya-za-byudzheta-na-es-20212027-g.html", "text": "Преди заседанието на държавните и правителствените ръководители от ЕС на 17 и 18 октомври Европейската комисия ги да дадат нов тласък на преговорите, за да се постигне споразумение по справедлив, балансиран и модерен дългосрочен бюджет на ЕС за периода 2021—2027 г. преди края на тази година, съобщава  Представителството на ЕК в България . \r\n  \r\nСледващата многогодишна финансова рамка (МФР) трябва да съответства на предизвикателствата на днешния и утрешния ден, така че да позволи на ЕС да отговори на очакванията на гражданите. \r\n  \r\nВ публикувано днес съобщение на Европейската комисия се набелязват основните въпроси, които се нуждаят от внимание и ясна насока от страна на ръководителите на ЕС, за да се постигне бързо споразумение. Сред тях са: \r\n  \r\n- общото равнище на финансиране, което да съответства на споделените приоритети на Съюза; \r\n- модерен бюджет с правилния баланс между политиките и силен акцент върху европейската добавена стойност; \r\n- по-прозрачен подход към финансирането на бюджета на ЕС и въвеждането на нови източници на приходи за подпомагане на приоритетите и намаляване на тежестта върху националните вноски; както и \r\n- по-голяма съгласуваност на политиката посредством по-тясна връзка между финансирането и приоритетите на политиката и по-силни инструменти за защитата на бюджета на ЕС от недостатъци в прилагането на принципите на правовата държава.", "date": "2019.10.09", "title": "EK: Време за решения за бюджета на ЕС 2021—2027 г."}
{"url": "http://www.focus-news.net/news/2019/10/09/2706645/ahval-turtsiya-turtsiya-shte-zapochne-operatsiya-izvor-na-mira-v-siriya-s-bombardirovki-i-nahluvane-na-svobodnata-siriyska-armiya.html", "text": "Турция ще започне военната си операция срещу кюрдските въоръжени формирования в Североизточна Сирия с бомбардировка на ключови позиции и сухопътно нахлуване на вече подготвените за това хиляди бойци от „Свободната сирийска армия“ (ССА), предава турското електронно издание  Ahval , като се позовава на съобщения в местната преса. \r\nОперацията, наречена от Анкара „Извор на мира“ (Peace Spring) ще започне с артилерийска бомбардировка на ключови позиции на сирийските кюрдски „Отряди за народна самоотбрана“  и „Сирийските демократични сили“, включително бази, командни щабове, тренировъчни лагери и оръжейни складове, съобщава проправителственият вестник Yeni Safak. \r\n120-километровата зона между граничните градове Рас ал-Айн и Тел Абяд ще бъде първата цел на военните сили на Турция, които по-късно ще разширят операцията по близо 600-километровата граница между страните, посочва изданието. \r\nОколо 14 000 бойци от подкрепяната от Турция Свободна сирийска армия са изпратени на турските линии, за да участват в операцията, съобщи турският независим всекидневник Diken. \r\nКакто отбелязва анализаторът Абдулкадир Селви, ССА са много добре обучени бойци с опит, като сред тях има кюрди и араби, които имат контакт с местните племена и са много подходящи за авангарда на турската операция. \r\nТурските военни прекараха месеци в събиране на сили на южната граница на страната, за да се подготвят за нападение над районите,  контролирани от СДС и съюзнически групировки, които Анкара разглеждат като терористи поради връзките им с „Работническата партия на Кюрдистан“, която води 30-годишна война на територията на Турция. \r\nТелефонен разговор между турския президент Реджеп Ердоган и неговия американски колега Доналд Тръмп в неделя сложи край на споразумението между Анкара и Вашингтон за създаване на това, което Турция нарича зона за сигурност в Северна Сирия. \r\nВъпреки протестите във Вашингтон срещу изненадващото решение на Тръмп, Селви заяви, че хиляда американски военнослужещи, разположени в района, са се изтеглили от границата, проправяйки пътя за това, което ще бъде третата военна операция на Турция в Северна Сирия. \r\nВъпреки това СДС и неговите съюзници реагираха, като концентрираха повече сили по границата, продължава Селви. Във вторник командирът на СДС Мазлум Кобани заяви пред New York Times, че силите му ще устоят на всяко турско нахлуване. \r\n \r\nПревод и редакция:", "date": "2019.10.09", "title": "Ahval (Турция): Турция ще започне операция „Извор на мира“ в Сирия с бомбардировки и нахлуване на „Свободната сирийска армия“"}
{"url": "http://www.focus-news.net/news/2019/10/09/2706652/mestni-izbori-2019-kandidatat-na-bsp-za-kmet-na-ilinden-georgi-tomov-tezi-izbori-shte-badat-po-razlichni-ot-vsichki-dosegashni.html", "text": "Кандидатът на БСП за кмет на район \"Илинден\" Георги Томов събра на едно място по време на представянето на платформата си всички подкрепящи го леви формации. Това съобщиха от пресцентъра на  БСП - София . Лидерът на БСП - София Калоян Паргов, Ивайло Калфин от АБВ, Татяна Дончева от  Движение 21, както и представителите на ПП \"Обединена социалдемокрация\" и Национална Републиканска Партия присъстваха на събитието. А домакин беше  Владимир Данев - кандидат за общински съветник от листата на БСП и председател на социалистите в \"Илинден\". \r\n\"Връщам се една година назад. На градската конференция казах, че има три условия, за да успее лявото и БСП. И трите се съдържат в думата консолидация, коментира Калоян Паргов. -  Консолидация на партията ни, консолидация на лявото - израз, на което е и нашето присъствие тук, макар и на районно ниво. Консолидация на онази част от обществото, която иска промяна на модела. Същата тази част, която иска промяна и една друга перспектива и решение на проблемите. А тази част от обществото е вече критична маса\". Според Георги Томов предстоящите местни избори ще бъдат по-различни от всички предишни, защото сега можем да променим ситуацията. \"Можем да дадем нова перспектива за развитие на района, на живота в него, каза той. - Нека го направим решително, със замах и увереност, че жадуваната промяна може да стане факт. Разрешете ми да отбележа, ние сме един от малкото райони на София, в който винаги успяваме да достигнем до балотаж на местни избори срещу ГЕРБ. Този факт, сам по себе си е достатъчна индикация за намеренията и желанията на нашите съкварталци за промяна на статуквото\". \r\nВладимир Данев същи говори за нуждата от обединение на левите. \"София е само стъпка към по-голямата цел. Трудно централна власт ще може да удържи силно правителство без кмет на столицата\", заяви той.", "date": "2019.10.09", "title": "Местни избори 2019: Кандидатът на БСП за кмет на \"Илинден\" Георги Томов: Тези избори ще бъдат по-различни от всички досегашни"}
{"url": "http://www.focus-news.net/news/2019/10/09/2706651/zapochva-esennata-deratizatsiya-na-shahti-i-dereta-vav-varna.html", "text": "Започва есенната дератизация на каналните шахти и дерета на територията на Варна. Това съобщи д-р Антоанета Тончева, директор на общинското предприятие „Дезинфекция, дезинсекция, дератизация“, предаде репортер на  Радио „Фокус“ – Варна . Обработката включва залагане на родентициди в каналните шахти или в дупките на гризачите. Използват се препарати на антикоагулантна основа, със санитарно разрешително за пускане на пазара и информационен лист за безопасност, обясни д-р Тончева. \r\nТретиранията ще се извършват при подходящи климатични условия и стриктно спазване на условията за безопасно приложение на биоциди.", "date": "2019.10.09", "title": "Започва есенната дератизация на шахти и дерета във Варна"}
{"url": "http://www.focus-news.net/news/2019/10/09/2706654/okolo-20-meditsinski-sestri-i-akusherki-ot-parviya-vipusk-na-meditsinski-universitet-varna-vav-veliko-tarnovo-shte-ostanat-da-rabotyat-v-grada.html", "text": "33 медицински сестри и акушерки от дипломиращия се тази година първи випуск на Филиала на Медицински университет „Параскев Стоянов“-Варна във Велико Търново избират да започнат своята професионална кариера в България, а около 20 от тях ще останат да работят в града. Това стана ясно на пресконференция, предаде репортер на  Радио „Фокус“-Велико Търново . Филиалът бе открит през есента на 2015 година. Директорът на Дирекция „Социални дейности и здравеопазване“ в Община Велико Търново Росица Димитрова припомни, че по този начин е била възстановена прекъсната през 2007 година традиция старата столица да има висше учебно заведение, в което младите хора да получават образование по здравни грижи. „Целта, която си поставихме преди повече от 4 години е да имаме отново медицински колеж както преди. Радвам се, че през 2015 г. стартира първата учебна година на Филиала на  Медицинския университет във Варна, което доведе до 33 завършили специалисти. Вече има завършили медицински сестри, които работят в детски ясли, в операционния блок и в хирургичното отделение на МОБАЛ „Д-р Стефан Черкезов“ във Велико Търново, както и акушерки в АГ отделението, в Центъра за психично здраве и в Родилно отделение на великотърновската болница“, каза Росица Димитрова. \r\n„По време на своето 4-годишно обучение завършилите студенти са положили около 80 семестриални и 4 държавни изпита и въпреки проблемите в здравеопазването и ниския социален имидж на професиите, медицинските сестри и акушерки от Филиал Велико Търново избраха да се грижат за пациентите в родината си, за българските майки и техните деца. Всички дипломирани акушерки вече са назначени на работа. Всички остават в България и всички започват професионалния си път по родните си места – 11 от тях са от Велико Търново и вече може да ги срещнете в Отделението по акушерство и гинекология и отделението по неонатология на МОБАЛ „Стефан Черкезов“. Техни колеги пък се завръщат по родните си места във Варна, Габрово, Омуртаг, Търговище, Добрич, Стара Загора и др. за да започнат там професионалния си път“, допълни доц. Диана Димитрова и благодари на кмета инж. Даниел Панов, че съдейства още преди 4 години, на фона на все по-задълбочаващата се нужда от здравни специалисти у нас, варненското висше учебно заведение предприе нужните мерки, за да се запълнят големите липси. \r\nНа 12 октомври на официална церемония в Музикално-драматичен театър „Константин Кисимов“ във Велико Търново здравните специалисти ще получат своите дипломи и ще положат медицинска клетва. Към момента студентите във филиала са 135, от които двама са мъже. \r\nРени АТАНАСОВА", "date": "2019.10.09", "title": "Около 20 медицински сестри и акушерки от първия випуск на Медицински университет-Варна във Велико Търново ще останат да работят в града"}
{"url": "http://www.focus-news.net/news/2019/10/09/2706641/afp-stiyv-barkli-shte-se-sreshtne-s-glavniya-pregovaryasht-na-es-za-brekzit.html", "text": "Министърът на Обединеното кралство за Брекзит Стийв Баркли ще се срещне с главния преговарящ на Европейския съюз за „развода“ между Брюксел и Лондон – Мишел Барние, предава  AFP . \r\nСрещата им ще се състои на 10 октомври в Брюксел, потвърдиха от Даунинг Стрийт.  \r\n„Те ще обсъдят ситуацията след седмица на технически разговори\", заяви говорителят на кабинета на британския премиер Борис Джонсън. \r\n \r\n Тереза Герова", "date": "2019.10.09", "title": "AFP: Стийв Баркли ще се срещне с главния преговарящ на ЕС за Брекзит"}
{"url": "http://www.focus-news.net/news/2019/10/09/2706656/972-lv-e-sredniyat-osiguritelen-dohod-za-stranata-za-avgust-2019-g.html", "text": "972 лв. е средният осигурителен доход за страната за август 2019 г. Това съобщиха от пресцентъра на  Националния осигурителен институт . \r\nСредномесечният осигурителен доход за страната за периода от 01.09.2018 г. до 31.08.2019 г. е 953,27 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец септември 2019 г., съгласно чл.70, ал. 3 от Кодекса за социално осигуряване.", "date": "2019.10.09", "title": "972 лв. е средният осигурителен доход за страната за август 2019 г."}
{"url": "http://www.focus-news.net/news/2019/10/09/2706653/sport-noviyat-trenyor-na-espanyol-ne-mozhem-da-zahvarlim-rabotata-si-v-evropa.html", "text": "Новият старши треньор на Еспаньол Пабло Мачин беше представен официално вчера. Той поема отбора от предпоследното място в класирането на Примера дивисион. Следващият мач на каталунците е на 20 октомври срещу Виляреал, а четири дни по-късно „папагалчетата\" гостуват в Разград на Лудогорец в среща от Лига Европа. \r\n \r\n„Идвам в клуб с история в труден момент. Мотивиран съм да оставя Еспаньол на място, което заслужава\", заяви 44-годишният наставник. „Ставам част от този проект, за да растем заедно. От дълги години не сме играли в Европа и не можем да захвърлим цялата тази работа извън борда. Ако футболистите притежават нужното ниво, ще се борим и на двата фронта. Въпреки това със сигурност трябва да се съсредоточим върху Ла Лига\", довери специалистът. ..Щом Еспаньол е в тази ситуация, значи не М се е справил добре. Въпреки това  -има и добри неща\", каза още Мачин", "date": "2019.10.09", "title": "Спорт: Новият треньор на Еспаньол: Не можем да захвърлим работата си в Европа"}
{"url": "http://www.focus-news.net/news/2019/10/09/2706657/narodno-chitalishte-yordan-yovkov-1870-godina-v-dobrich-startira-podpiska-v-podkrepa-na-ideyata-za-tsyalosten-remont-na-golyamata-kontsertna-zala.html", "text": "Народно читалище „Йордан Йовков – 1870 година“ в Добрич стартира подписка в подкрепа на идеята за цялостен ремонт на Голямата концертна зала на читалището. Това съобщи Димитър Стефанов, експерт „Връзки с обществеността“ в културната институция, предаде кореспондент на  Радио „Фокус” – Варна . През 2020 година Народно читалище „Йордан Йовков – 1870 година“ ще отбележи своя 150-годишен юбилей. Във връзка с отбелязването му желанието на ръководството на културното ведомство е Голямата концертна зала на читалището (най-акустичната в Добричка област), събираща до 300 зрители, отново да отвори врати за празничните концерти, спектаклите и публиката. „За съжаление, нашият културен и духовен институт, не разполага с  необходимите средства за цялостен ремонт на залата. Читалището е общинска собственост, поради което ще потърсим съдействие от Общински съвет - Добрич, ремонтните разходи да бъдат заложени в проектобюджета за 2020 година“, се казва в изявление на ръководството на читалището до медиите. Подписката е призив към гражданите, съпричастни към културно-просветната и информационната дейност на читалището, да подкрепят искането на ръководството за цялостен ремонт на залата. Народно читалище „Йордан Йовков – 1870 година“ е едно от най-старите читалища в България, оцеляло през вековете и развиващо и днес богат културно-образователен живот. Подписката е достъпна във фоайето, отделите на библиотеката и в школите на читалището. \r\nЖулиета НИКОЛОВА", "date": "2019.10.09", "title": "Народно читалище „Йордан Йовков – 1870 година“ в Добрич стартира подписка в подкрепа на идеята за цялостен ремонт на Голямата концертна зала"}
{"url": "http://www.focus-news.net/news/2019/10/09/2706661/mestni-izbori-2019-kandidatat-za-kmet-na-blagoevgrad-d-r-atanas-kambitov-podpisa-deklaratsiya-za-satrudnichestvo-s-kt-podkrepa.html", "text": "Кандидатът за кмет на Община Благоевград от ПП ГЕРБ д-р Атанас Камбитов подписа декларация за сътрудничество с КТ „Подкрепа“, предаде репортер на  Радио „Фокус“ – Пирин . Камбитов изказа специални благодарности към председателят на КТ „Подкрепа“ Димитър Марчев за указаната подкрепа. По думите на д-р Камбитов тази декларация е оценка за общата работа през изминалите 8 години. „Смея да твърдя, че през този период КТ „Подкрепа“ и Община Благоевград работиха много успешно. Винаги сме намирали общ език – език на разума, а в някои случаи езика на компромиса. Всичко, което сме правили, е било само и единствено в полза в на хора, защото такава е задачата както на синдиката, така и на общината. За мен това е и една заявка за бъдеща работа. Смятам, че по този успешен модел ще продължим да работим и за в бъдеще, за да осигуряваме по-добри условия и по-добри възнаграждения за работещите“, каза още д-р Атанас Камбитов. \r\nДимитър Марчев заяви, че е работим с много други кметове преди д-р Атанас Камбитов, поради което смее да твърди, че най-успешния социален диалог и най-успешните колективни трудови договори са били подписана именно с него. „Той е отворен за диалог и мисля, че това, което правим днес с подписването на декларацията е продължение на трудния, но и успешен път, който извървяхме заедно“, подчерта Марчев. Той обърна специално внимание на това, че благодарение на съвместната работа с д-р Атанас Камбитов, в качеството му на кмет на Община Благоевград, от януари месец медицинските сестри в града взимат 900 лв. месечно възнаграждение. Марчев допълни, че Благоевград е едва петата община в страната, която е осигурила такова заплащане за медицинските сестри. \r\nЛивия НИНОВА", "date": "2019.10.09", "title": "Местни избори 2019: Кандидатът за кмет на Благоевград д-р Атанас Камбитов подписа Декларация за сътрудничество с КТ „Подкрепа“"}
{"url": "http://www.focus-news.net/news/2019/10/09/2706655/kniga-na-makedonski-avtor-shte-bade-predstavena-po-vreme-na-esennite-literaturni-praznitsi-v-burgas.html", "text": "Поетична книга, написана от македонски автор и вдъхновена от Бургас и артистичния му дух, ще бъде представена по време на Есенните литературни празници в града. Това съобщиха от пресцентъра на  Общината . Книгата се казва „Фотостихеза“ (оригинален неологизъм, в който душата подобно на цвете фотосинтезира чрез стиха). Нейният автор е известният македонски поет, драматург и есеист Борче Панов, а премиерата ѝ ще се проведе от 18.00 часа на 15 октомври. През май миналата година Панов бе сред участниците в поетичният форум на славянските творци „Свято Слово“. Литературната среща даде начало на меморандума за културно сътрудничество между Бургаската писателска общност и международния литературен фест „Караманови срещи на поезията“ в град Радовиш (Македония). В рамките на това сътрудничество бе издадена тази книга, коментира председателят на Творческата комисия на Бургаската писателска общност и преводач на стихосбирката Наталия Недялкова. „Фотостихеза“ ще бъде представена от известната поетеса Роза Боянова – един от основателите и дългогодишен организатор на Майските срещи на славянските творци „Свято Слово“. Самата книга (оригиналното заглавие „Глочка школка“) излиза в Македония в края на миналата година. Илюстрирана е от талантливия живописец Доне Милиановски. Редактор на „Фотостихеза“ е поетесата Роза Боянова, а реализацията като книга е дело на „Либра Скорп“. „Ако вие поискате да усетите радостта от четенето – разгърнете тази книга“, пише в предговора „Татуирано с обич море“ Роза Боянова, която изтъква, че всяко вълнение, спомен и възхита от Бургаския залив, остров Св. Анастасия, Акве Калиде или уникалния Несебър Борче Панов превръща в поезия. Творбите в стихосбирката издигнат четенето до удоволствие, а разбирането – до удивление.", "date": "2019.10.09", "title": "Книга на македонски автор ще бъде представена по време на Есенните литературни празници в Бургас"}
{"url": "http://www.focus-news.net/news/2019/10/09/2706662/turisticheski-informatsionen-tsentar-svishtov-vze-uchastie-v-natsionalniya-konkurs-obshtina-s-nay-dobra-marketingova-politika-2019.html", "text": "Туристически информационен център (ТИЦ) – Свищов участва в VII работна среща между бизнеса и местната власт, която традиционно се организира от Асоциацията на българските туроператори и туристически агенти (АБТТА). Домакин на събитието беше Община Чепеларе, а основната цел на срещата бе свързана с популяризиране на туристическия потенциал на региона и събитията, организирани на територията на съответната дестинация. Това съобщиха от пресцентъра на  Община Свищов . В рамките на форума се проведе и националният конкурс за община с най-добра маркетингова политика в туризма през 2019 година. Той се организира за поредна година на базата на подробен въпросник, разработен от Асоциацията на българските туроператори и туристически агенти в партньорство с Европейската асоциация на операторите и агентите в туризма (ЕСТТА). Туристически информационен център – Свищов се включи в надпреварата и получи сертификат за участието си, с което даде сериозна заявка за по-успешно регионално маркетингово позициониране. \r\nТИЦ – Свищов е сред най-младите туристически информационни центрове в България и благодарение съвместните усилия на екипа и местната власт – в лицето на Община Свищов, активно работи в посока развитието на туризма и популяризиране на Свищов като привлекателна туристическа дестинация. \r\nВ рамките на форума се събраха на едно място представители на 36 туристически агенции от цялата страна, представители на местната власт, представители на Министерство на туризма, академични и медийни партньори.", "date": "2019.10.09", "title": "Туристически информационен център – Свищов взе участие в Националния конкурс „Община с най-добра маркетингова политика 2019“"}
{"url": "http://www.focus-news.net/news/2019/10/09/2706667/avtobus-se-e-blasnal-v-sgradata-na-avtogara-serdika-nyama-postradali.html", "text": "Автобус се е блъснал в сградата на автогара Сердика, няма пострадали. Това съобщиха за  Агенция \"Фокус\"  от МВР. Сигналът е постъпил в полицията около 13.00 часа. Има материални щети. Причините за инцидента се изясняват. \r\n \r\nТеодора ПАТРОНОВА", "date": "2019.10.09", "title": "Автобус се е блъснал в сградата на автогара Сердика, няма пострадали"}
{"url": "http://www.focus-news.net/news/2019/10/09/2706660/filmat-kler-darling-na-rezhisyora-zhuli-bertucheli-e-vklyuchen-v-afisha-na-kino-literaturniya-festival-cinelibri-v-burgas.html", "text": "Филмът „Клер Дарлинг“ на режисьора Жули Бертучели е включен в афиша на кино-литературния фестивал CineLibri в Бургас. Това съобщиха от пресцентъра на  Община Бургас . Прожекцията е от 18.30 часа в Експоцентър „Флора“. В ролите са: Катрин Деньов, Киара Мастрояни, Алис Талиони, Лор Калами, Самир Гюесми, Оливие Рабурден, Йохан Лейсен. \r\nКатрин Деньов и дъщеря ѝ Киара Мастрояни играят майка и дъщеря в тази семейна драма, която е емоционална и ексцентрична като главната си героиня. Вече наближаваща края на своя живот, Клер спонтанно решава да разпродаде вещите си. Всеки предмет изкарва на повърхността спомени от многоцветния ѝ живот. Обезпокоена от поведението на майка си, дъщерята на Клер се връща у дома, но това завръщане води след себе си бремето на миналото. \r\nБургаската публика ще може да се наслади на още ред заглавия във фестивалната програма на Синелибри - Бургас, сред които: \r\n„Тази, която не съм“, в който блести талантът на Жулиет Бинош. Френско-белгийската продукция на режисьорката Сафи Небу е издържана в стил „драмеди\" и третира актуалната тема за романтичните запознанства в интернет. Филмът е адаптация по роман на Камий Лоранс. \r\n„Да се изгубиш нарочно\" и Крис Захариев, който ще гостува в Бургас по повод прожекцията на едноименния документален филм. На границата между безгрижието и отговорния живот трима приятели решават да прекарат последното си лято като тийнейджъри, пътувайки без план из най-затънтените кътчета на България. Приключение, в което, губейки себе си по пътя, пак се намираш у дома... \r\nФеновете на първокласния трилър непременно трябва да гледат „Смъртта на един автор\" на режисьора Даниел Алфредсон. Бен Кингсли изпълнява главна роля в този зашеметяващ разказ за вина и отмъщение, вдъхновен от сборника с новели Intrigo на Хокан Несер, един от знаковите автори на Швеция. \r\nНе е за подценяване и ексцентричната скандинавска комедия \"Брит-Мари беше тук\" по романа на Фредрик Бакман, който вече ни плени с „Човек на име Уве\". \r\nОще един шведски филм фигурира в програмата и това е сензационната документална продукция \"Мъжът, който си играеше с огъня\", посветена на автора на култовата поредица „Милениум\" Стиг Ларшон. \r\n„Не се надявам на нищо, не се страхувам от нищо, аз съм свободен.\" Това е Никос Казандзакис! Зрителите ще го разпознаят в едноименния филм на режисьора Янис Смарагдис, създаден по мотиви от автобиографичния роман „Рапорт пред Ел Греко\". \r\nС „Аз, Леонардо\" отбелязваме 500 години от смъртта на ренесансовия гений Леонардо да Винчи. \r\n„Загадката Анри Пик\" по романа на Давид Фоенкинос разказва увлекателната история на един библиотекар в Бретан, който решава да събере всички книги, отхвърлени от издателите. И това е само началото на един лъкатушен разказ, преплитащ съспенс, страст, непроницаеми тайни и екзистенциални размисли. \r\nЗа почитателите на съвременно българско кино с универсални послания е фината екзистенциална драма „Снимка с Юки\" на режисьора Лъчезар Аврамов и нежната киноимпресия „Безкрайната градина\" на режисьора Галин Стоев. Два филма, които връщат вярата в потенциала на родните кинотворци! \r\nКопродукцията на Италия, Белгия и Франция „5 е съвършеното число\" ще закрие CineLibri Бургас на 20 октомври. Изключително стилен, ироничен и забавен криминален трилър, адаптация по култовия комикс на Игор Тувери, той събира на екран две от най-ярките звезди на съвременното италианско кино - Тони Сервило и Валерия Голино.", "date": "2019.10.09", "title": "Филмът „Клер Дарлинг“ на режисьора Жули Бертучели е включен в афиша на кино-литературния фестивал CineLibri в Бургас"}
{"url": "http://www.focus-news.net/news/2019/10/09/2706663/pravitelstvoto-predlaga-prof-d-r-venko-aleksandrov-da-bade-udostoen-s-orden-sv-sv-kiril-i-metodiy-ogarlie.html", "text": "Правителството предлага на Президента на Република България да издаде указ за награждаване на проф. д-р Венко Александров с орден „Св. Св. Кирил и Методий“ – огърлие, за особено значими заслуги за развитието на медицинската наука и образованието. съобщиха от  правителствената информационна служба . \r\nПрез дългогодишния си професионален път проф. Александров е бил ръководител на Клиниката по анестезиология, реанимация и интензивна терапия в Националния център по сърдечно-съдови заболявания към Медицинска академия - София, в Държавна университетска болница „Св. Екатерина“, началник департамент „Анестезиология, реанимация, следоперативно и интензивно лечение“ на Военномедицинска академия и главен анестезиолог на Българската армия. \r\nПроф. Александров е бил преподавател по анестезиология и интензивно лечение към Медицинска академия - София, Медицински факултет на СУ „Св. Климент Охридски“, Военномедицинска академия - София, Медицински университет - Плевен. \r\nПроф. Александров е носител и на най-високия френски орден - Кавалер на „Орден на почетния легион“, който се връчва от президента на Франция.", "date": "2019.10.09", "title": "Правителството предлага проф. д-р Венко Александров да бъде удостоен с орден „Св. Св. Кирил и Методий“ – огърлие"}
{"url": "http://www.focus-news.net/news/2019/10/09/2706668/priklyuchvane-na-preobrazuvaneto-na-kartata-na-vazstanovenata-sobstvenost-v-kadastralna-karta-e-prioritet-za-2019-g.html", "text": "Приключване на дейностите по преобразуване на картата на възстановената собственост в кадастрална карта и кадастрални регистри (КККР), възлагане създаването на нови КККР, подобряване на тяхното качество и това на предоставяните кадастрални услуги са приоритети в приетата от Министерския съвет Програма за дейността по създаване на кадастъра и имотния регистър през 2019 г., съобщиха от  правителствената информационна служба . Поддържането и развитието на информационна система на кадастъра е също сред целите в Програмата. С нея е приет и Отчет за дейността по създаването на кадастъра и имотния регистър през 2018 г. \r\nПрез тази година се предвижда обявяване на процедури за възлагане на обществени поръчки за създаването на КККР на урбанизираните територии, попадащи в землищата на 311 населени места. Продължава изработването и одобряването на такива за землищата на 253 населени места в 14 области. До 31.12.2018 г. са одобрени КККР за 80 049 кв. км, представляващи 72,12% от територията на страната, като набраната информация обхваща 14,5 млн. недвижими имоти. С одобрени КККР са всички населени места от 30 общини. Обхванати от кадастъра са областните градове, 126 общински центъра, 754 населени места и територии с развит пазар на имотите и инвестициите, включително Черноморското крайбрежие и планинските курорти. \r\nПрез 2019 г. Агенцията по геодезия картография и кадастър (АГКК) продължава надграждането и развитието на информационно-комуникационната си среда и интеграцията на информационните процеси, което е от основните предпоставки за успешно реализиране на електронното управление и предоставянето на електронни административни услуги. Административната информационна система КАИС трябва да се развие до среда, която обхваща и контролира всички процеси по достъпа до данните и предоставяне на услугите от всички ресурси. \r\nПредвижда се Агенцията по вписванията да доразвива Интегрираната информационна система, обслужваща дейността на службите по вписванията към Агенцията и адаптирането й към промените в нормативната уредба. Продължава въвеждането на стари актове в информационната система за попълване на информационния масив. \r\nВ подсистемата „Имотен регистър” на интегрираната информационна система за кадастър и имотен регистър е заложено осигуряването на поддръжка, дигитализация на документи, съхранявани в архивите на 113-те служби по вписванията към Агенция по вписванията, оптимизиране разпределението на работа, повишаване ефективността на служителите и сигурността на информацията. \r\nАгенцията по вписванията през настоящата година продължава изпълнението на проект „Надграждане на имотния регистър за интеграция с кадастралния регистър и предоставяне на допълнителни е-услуги“ по Оперативна програма „Добро управление“. Чрез него ще бъдат реализирани минимум 9 нови електронни услуги, както и разработването на проект на Наредба за създаване, поддържане и ползване на информационните системи за кадастъра и имотния регистър и за прекия достъп до данните в тях (съгл.чл. 7, ал. 3 ЗКИР). \r\nИзготвен е проект на Наредба за условията и реда за осъществяване на двустранната връзка и обмена на данни между кадастъра и имотния регистър (съгл. чл. 6, ал. 3 ЗКИР) от междуведомствена работна група към министъра на правосъдието.", "date": "2019.10.09", "title": "Приключване на преобразуването на картата на възстановената собственост в кадастрална карта е приоритет за 2019 г."}
{"url": "http://www.focus-news.net/news/2019/10/09/2706670/agentsiyata-po-geodeziya-kartografiya-i-kadastar-e-opredelena-za-obekt-sas-strategichesko-znachenie.html", "text": "Правителството прие допълнение на ПМС № 181 от 2009 г. за определяне на стратегическите обекти и дейности, които са от значение за националната сигурност, съобщиха от  правителствената информационна служба .. С промяната Агенцията по геодезия, картография и кадастър (АГКК) се определя за обект със стратегическо значение. Целта е гарантиране на безпроблемното функциониране на информационните системи на кадастъра - Интегрираната информационна система за кадастър и имотен регистър (ИИСКИР) и Кадастрално-административната информационна система (КАИС). \r\nОсновна задача на АГКК е създаването на кадастралната карта и кадастралните регистри в цифров вид за територията на цялата страна, поддържането им в актуално състояние и осигуряване на основни кадастрални данни за нуждите на планирането, инвестиционното проектиране, изграждането на инфраструктурни обекти, решаването на проблеми при бедствия, опазване на околната среда, при реализиране на сделки с недвижими имоти и други дейности. \r\nЧрез двете информационни системи се реализират процесите по създаване на кадастралната карта и кадастралните регистри и дейностите по предоставяне на услуги и данни от кадастъра. Чрез тези системи АГКК изпълнява и задълженията си по внедряване на електронното управление, предоставяне на електронни услуги и създаване на предпоставки за автоматизиран междурегистров обмен. \r\nЗа да изпълняват своето предназначение, ИИСКИР и КАИС трябва да отговарят на съвременните изисквания, на ГИС системите за предоставяне на данни и електронни услуги, както и да бъдат в съответствие с действащата нормативна уредба. Това налага надграждане на информационните системи с необходимите функционалности, които да осигурят нейното безпрепятствено функциониране. \r\nЧрез включването на АГКК в единния списък могат да бъдат предприети всички възможни мерки за предотвратяване и ограничаване на рисковете и негативните последици за АГКК и за потребителите на кадастрални услуги, произтичащи от липсата на информационни системи на кадастъра със съответните функционалности.", "date": "2019.10.09", "title": "Агенцията по геодезия, картография и кадастър е определена за обект със стратегическо значение"}
{"url": "http://www.focus-news.net/news/2019/10/09/2706669/izvarshva-se-remont-na-ulitsa-ostritsa-v-smolyan.html", "text": "Във връзка с извършващите се строително-ремонтни дейности по улица „Острица“ в град Смолян, Общината съобщава че обектът се изпълнява в рамките на договор за инженеринг. Това съобщиха от пресцентъра на  Община Смолян . \r\n„В същия са включени общо девет улици – ул. „Острица“, ул. „Георги С. Раковски“, ул. „Васил Априлов“, ул. „Поп Нико“, ул. „Зора“, ул. „Искра“, ул. „24 май“, ул. „Деспот Слав“ и ул. „Станевска“. Срокът за изпълнение на договора за деветте улици е общо 320 дни. Работата по ул. „Острица“ е започнала въз основа на изготвени проекти и издадено строително разрешение. Нуждата от ремонт е безспорна и нужна от години.  \r\nРемонтът по ул. „Острица“ е започнал от тротоарите, където минава основната подземна инфраструктура. Технологично рехабилитацията на всяка улица започва от тротоарите. Към момента се работи по единия тротоар, като организацията предвижда след неговото завършване да се започне работа по другия тротоар включващо ограничаване на пътното платно с бордюри, изпълнение на отводняване и накрая преминаване към асфалтиране“, каза инж. Мариана Александрова Цекова, вр.и.д. кмет на Община Смолян. \r\nПо думите ѝ участниците в строителството на място организират работата спрямо терена, габарита на улицата и последователните строителни процеси. „Улица „Острица“ е тясна и въпреки че е затворена, по нея вечер паркират коли, които създават допълнителни пречки за работа. \r\nМоля всички граждани да проявят търпение, да съдействат и спазват ограниченията за паркиране и преминаване. Напомням, че винаги, когато се извършват ремонтни дейности за живущите се създава известно неудобство, за което всички трябва да проявим разбиране“, посочва Цекова. \r\n„В Община Смолян провеждаме срещи с участниците в строителния процес, контролираме работата на терен и имаме уверението на надзора и изпълнителя, че улица „Острица“ ще бъде завършена преди зимния сезон“, каза още тя.", "date": "2019.10.09", "title": "Извършва се ремонт на улица „Острица“ в Смолян"}
{"url": "http://www.focus-news.net/news/2019/10/09/2706666/izvestiya-rusiya-zashto-sasht-iztegliha-voyskite-si-ot-patya-na-turskata-armiya-v-severna-siriya.html", "text": "Сирийските кюрди отново станаха разменна монета в търговията на големите играчи. САЩ изтеглиха своите войски от граничните с Турция райони. А Анкара в най-скоро време ще започне там операция за създаване на зона за сигурност. Руският вестник  „Известия“  пише защо американците и турците са сключили такава сделка и претегля какви рискове и положителни ефекти носят в себе си предстоящите военни действия за Сирия и Русия. Материалът е представен без редакторска намеса. \r\nАмериканските войници напуснаха приграничните райони на Северна Сирия. За това практически едновременно съобщиха състоящите се предимно от кюрдски формирования „Сирийски демократични сили“ (СДС) и президентът на Турция Реджеп Таийп Ердоган. Той разясни, че изтеглянето е започнало след разговора му с Доналд Тръмп. Американският лидер е издал съответната заповед. \r\n„Ще влезем (в Северна Сирия), защото терористичната заплаха е неприемлива за нас“, добави турският държавен глава, визирайки „Отрядите за народна самоотбрана“ (ОНС), които влизат в СДС. \r\nИнформацията за придвижването на войските бе потвърдена и от Вашингтон. В съобщение от Белия Дом отбелязаха, че Пентагонът няма да участва в турската операция против кюрдите. При това от там подчертаха, че сега именно Анкара ще носи отговорност за всички терористи от „Ислямска държава“ (ИД), които са взети в плен през последните две години. \r\nСамият Доналд Тръмп в обичайни си маниер – в „Туитър“ и отново акцентирайки вниманието върху финансовата страна на въпроса – написа, че „кюрдите се сражаваха заедно с нас, но ние им плащахме огромни пари и (им давахме) техника за това“. \r\n„Те воюват с Турция от десетилетия", "date": "2019.10.09", "title": "„Известия“ (Русия): Защо САЩ изтеглиха войските си от пътя на турската армия в Северна Сирия"}
{"url": "http://www.focus-news.net/news/2019/10/09/2706672/balgariya-shte-predostavi-humanitarna-pomosht-na-albaniya-vav-vrazka-sas-zemetresenieto-zasegnalo-stranata.html", "text": "Правителството прие решение за предоставяне на безвъзмездна хуманитарна помощ, която е поискана от Република Албания за преодоляване на последиците от земетресението, засегнало страната през месец септември, съобщиха от  правителствената информационна служба . \r\nГлавна дирекция „Пожарна безопасност и защита на населението” на Министерството на вътрешните работи ще осигури транспорта на хуманитарната помощ, а също така и 1 000 бр. одеяла. Българският червен кръст ще предостави 50 бр. легла и 50 бр. матраци. Общата стойност на хуманитарната помощ е 5 208 лв.", "date": "2019.10.09", "title": "България ще предостави хуманитарна помощ на Албания във връзка със земетресението, засегнало страната"}
{"url": "http://www.focus-news.net/news/2019/10/09/2706671/ivan-ivanov-turisticheska-kamara-burgas-osnovnata-prichina-za-spad-v-letniya-turizam-v-burgaska-oblast-ot-20-e-na-parvo-myasto-falitat-na-germanskiya-turoperator.html", "text": "Основната причина за спад на летния туризъм в Бургаската област от 20% е на първо място фалитът на германския туроператор. Това каза за  Радио „Фокус“ – Бургас  Иван Иванов от Туристическата камара в Бургас. „Втората основна водеща причина е, че фирмите преструктурираха туристопотоците си към Турция, Тунис, Египет, Кипър и Мароко“, отбеляза той. Според Иван Иванов друга причина е, че се намалени чартърните полети поради спиране на самолетите Боинг 737 Макс.  \r\n„Генералната грешка е, когато има спад - с 292 000 по-малко туристи по Южното Черноморие в двете посоки, това означава, че те са били тук, на север и на юг от Бургас. Познават нашия продукт, не са недоволни от обслужването в хотела и ол инклузив-а в ресторанта, но за настоящата година не са предпочели дестинацията Южно Черноморие“, заяви Иван Иванов и добави, че другият безпокоящ момент е, че английската фирма „Томас Кук“ не е регистрирана като туроператорска фирма съгласно българското законодателство. „В противен случай, фирмата трябваше да предостави в Министерството на туризма застраховка „Отговорност на туроператора“. Липсата на такава застраховка е причина хотелиерите да предявят искове към фирмата за нанесени щети и пропуснати ползи. Нерегистрирането в туристическия регистър на Министерството на туризма поставя под въпрос по какъв начин толкова години тя е извършвала дейност в дестинация България“, посочи Иванов и допълни, че е важен въпросът какво трябва да се направи за следващи периоди и особено за ликвидиране на проблемите с „Томас Кук“ и подготовка на зимния и летен сезон през 2020 г.  \r\n„Ще се наложи преструктуриране на чуждите и българските фирми. Спешно трябва да се намали срокът на разплащане между фирмите – български и чужди. Налага се спешно създаване на български гаранционен фонд“, уточни той. По думите му следващата стъпка е незабавно Министерството на туризма да разработи програма, която да подпомогне българските хотелиери, а именно - премахване на ДДС към фактурите, за които няма плащане. От страна на правителството да бъдат отпуснати безлихвени кредити, за да се разплатят хотелиери и доставчици. „В противен случай, ще се отиде към масови фалити. Шестият момент – години наред камарата предлага на Министерството на туризма на Република България да назначи туристически аташета в Германия, Англия, Полша, Чехия и скандинавските страни, които ежедневно да анализират състоянието на пазарите“, каза още Иван Иванов и добави, че седмият акцент е решаване на проблема с визите на руския, беларуския и турския пазар. „Следващата стъпка за решаване на проблемите е разкриване на генерални консулства в Казахстан, Узбекистан, Татарстан, Иран и Ирак – това са нови пазари, които трябва да бъдат разработени и с разкриване на чартърни полети. Деветият прблем, с който трябва да се заеме Министерството на туризма и туристическият бранш, са спешни мерки за подобряване на инфраструктурата от Бургас за Слънчев бряг, Бургас-Варна, Бургас-Малко Търново, Бургас-Резово, Бургас-Средец-Лесово, както и конкретни проверки за състоянието на летищната инфраструктура на Бургас и Варна. Следващият момент е да се оформи в приличен вид контролно-пропусквателният пункт в Малко Търново и предвиденият в село Резово. Ако търсим източните пазари, трябва спешно да се проучи опита на Хърватска по отношение работата с Източните пазари – Япония, Китай и Индия, за кадрите, с техния подбор, квалификация и преквалификация да се заемат фирмите, а от страна на държавата да следват облекчения и бонуси за извършена качествена работа“, заяви Иван Иванов и допълни, че трябва медиите – телевизионни, печатни и електронни, през следващите 2-3 години ежеседмично да представят опита на водещи фирми с качествено обслужване в хотела и разнообразяване на ол инклузив-а в ресторанта, а генералните мениджъри на успели фирми, макара и в кризисни периоди, да споделят своя опит за това как набират кадри, как се създава заменяемост между тях или как се стикова дейността в един ли друг обект. „Според мен пътища има за излизане от създалото се положение, стига да се захванем заедно – държава и бизнес“, посочи Иванов. \r\nДеница ДИМИТРОВА", "date": "2019.10.09", "title": "Иван Иванов, Туристическа камара – Бургас: Основната причина за спад в летния туризъм в Бургаска област от 20% е на първо място фалитът на германския туроператор"}
{"url": "http://www.focus-news.net/news/2019/10/09/2706675/api-na-10-oktomvri-shofyorite-tryabva-da-karat-vnimatelno-v-tunel-trayanovi-vrata-na-avtomagistrala-trakiya-v-posoka-sofiya-poradi-remont.html", "text": "На 10 октомври от 10.00 часа до 15.30 часа се ограничава движението в активната лента в тунел „Траянови врата“ на АМ „Тракия“ в посока София поради ремонт на пожаро-известителната система и светофарна уредба. Това съобщиха от пресцентъра на  Агенция „Пътна инфраструктура“ . Трафикът ще се осъществява в изпреварващата лента. Агенция „Пътна инфраструктура“ съветва шофьорите да карат внимателно, както и според правилата за безопасност и движение по пътищата.", "date": "2019.10.09", "title": "АПИ: На 10 октомври шофьорите трябва да карат внимателно в тунел „Траянови врата“ на автомагистрала „Тракия“ в посока София поради ремонт"}
{"url": "http://www.focus-news.net/news/2019/10/09/2706674/odobreni-sa-3-mln-lv-dopalnitelni-transferi-kam-byudzhetite-na-obshtinite-i-sadebnata-vlast.html", "text": "Правителството одобри допълнителни разходи/трансфери в общ размер на 3 млн. лв. Средствата са разпределени по първостепенни разпоредители с бюджет, съобщиха от  правителствената информационна служба . \r\nПо бюджета на община Търговище се предоставят 2 млн. лв. допълнителни трансфери за извършване на основен ремонт на общински път, свързващ Път II-49 и производствена площадка на „Тракия глас България“ ЕАД. \r\nОдобрените допълнителни разходи по бюджета на съдебната власт в размер на 1 млн. лв. са предназначени за нуждите на Апелативния специализиран наказателен съд и Специализирания наказателен съд. С предоставените средства ще бъде обезпечено изплащането на възнаграждения по чл. 233, ал. 6 и чл. 345, ал. 5 от Закона за съдебната власт на служителите в двете институции. \r\nДопълнителните разходи/трансфери за 2019 г. са осигурени за сметка на преструктуриране на разходите и/или трансферите по централния бюджет за 2019 година.", "date": "2019.10.09", "title": "Одобрени са 3 млн. лв. допълнителни трансфери към  бюджетите на общините и съдебната власт"}
{"url": "http://www.focus-news.net/news/2019/10/09/2706658/reuters-iran-prizova-turtsiya-da-izbyagva-voenni-deystviya-v-siriya.html", "text": "Президентът на Иран Хасан Роухани призова Турция да се въздържа и да избягва военни действия в Северна Сирия, докато силите на Анкара вече са концентрирани и са готови да проведат операция в овакантените от САЩ кюрдски райони в близкоизточната страна, предава  Reuters . \r\nДокато течеше изказването на държавния глава, сухопътната армия на Ислямската република започна мащабни необявени военни учения в северозападната част на страната, в близост до границата с Турция, съобщава местната агенция ISNA. \r\n„Заявихме открито, че единственото решение за гарантиране на безопасността и сигурността в Южна Турция и Северна Сирия е присъствието на сирийската армия“, обясни Роухани. \r\n„Призоваваме нашия приятелски и братски съсед Турция да действа с повече търпение и сдържаност и да преосмисли решението си“, добави иранският лидер. \r\n \r\nПревод и редакция:", "date": "2019.10.09", "title": "Reuters: Иран призова Турция да избягва военни действия в Сирия"}
{"url": "http://www.focus-news.net/news/2019/10/09/2706677/pametta-na-vlado-chernozemski-beshe-pochetena-v-kyustendil.html", "text": "Паметта на Владо Черноземски беше почетена в Кюстендил, предаде репортер на  Радио „Фокус” – Кюстендил . Възпоменанието беше организирано от Сдружение „Св.св. Кирил и Методий” – Кюстендил. В катедралния храм  „Свето Успение Богородично” беше извършено възпоменание. „Нашето дружество традиционно поменува Владо Черноземски, който на 9 октомври 1934 година, по заповед на Ванчо Михайлов, изпълнява присъдата над сръбския крал Александър I Караджорджевич, известен с анти-българските си действия”, каза Владимир Миланов, председател на кюстендилското сдружение. След панихидата бяха поднесени цветя на паметника на Тодор Александров в Кюстендил. \r\nВенцеслав ИЛЧЕВ", "date": "2019.10.09", "title": "Паметта на Владо Черноземски беше почетена в Кюстендил"}
{"url": "http://www.focus-news.net/news/2019/10/09/2706679/pochinal-e-direktorat-na-odmvr-yambol-starshi-komisar-gencho-ivanov.html", "text": "Починал е директорът на ОДМВР - Ямбол старши комисар Генчо Иванов. Това съобщиха от  Областната дирекция на МВР . Поклонението ще се състои от 10.00 часа на 10 октомври в сградата на Областната дирекция. \r\nГенчо Иванов беше дългогодишен служител в системата на МВР. Започнал е кариерата си като оперативен работник в РУ „Полиция” – Ямбол през 1990 г. и преминал през всички нива на израстване до директор на ОДМВР - Ямбол от 2012 г.", "date": "2019.10.09", "title": "Починал е директорът на ОДМВР - Ямбол старши комисар Генчо Иванов"}
{"url": "http://www.focus-news.net/news/2019/10/09/2706673/sadat-v-plovdiv-ostavi-v-aresta-19-godishniya-mladezh-predizvikal-katastrofa-na-bul-maritsa-pri-koyato-zaginaha-dve-momcheta.html", "text": "Съдът остави в ареста 19-годишния младеж, предизвикал катастрофа, при която загинаха две момчета. Това съобщиха от  съда . Окръжен съд – Пловдив взе най-тежката мярка за неотклонение задържане под стража спрямо 19-годишния О.Д. \r\nСъдът прецени, че макар делото да се намира в начална фаза на разследване, са налице достатъчно доказателства за обосновано предположение, че обвиняемият О.Д. е извършил престъплението, изразяващо се в това, че на 29.09.2019 г., в гр. Пловдив, при управление на лек автомобил, марка „Опел Корса“,  е нарушил правилата за движение, и като неправоспособен водач, по непредпазливост, е причинил смъртта на две лица и средна телесна повреда на едно лице, като деянието е извършено в пияно състояние – с концентрация на алкохол в кръвта – 1,55 на хиляда, установено по надлежния ред – престъпление по чл. 343 ал.4 във вр. ал. 3 пр. 1 пр. 4 и пр. 5 б. А пр. 2 и б. Б вр. ал. 1 б. Б пр. 2 и б. В във вр. чл. 342 ал. 1 пр. 3 от Наказателния кодекс.  Касае се за престъпление от общ характер, което се наказва с лишаване от свобода. \r\nСпоред съда няма реална опасност обвиняемият О. Д. да се укрие, но съществува реална опасност при мярка за неотклонение, различна от задържане под стража, да извърши друго престъпление. Събраните до момента доказателства налагат извод за съществуваща по-висока обществена опасност както на деянието, така и на дееца. Обвиняемият е неправоспособен водач, управлявал е моторно превозно средство в пияно състояние, причинил е смърт на две лица и средна телесна повреда на едно лице. Според свидетелски показания обвиняемият О. Д. е управлявал и преди инкриминираната дата многократно МПС, включително автомобила, с който е извършено деянието, за което се води настоящото наказателно производство. По настоящото дело все още не е изготвена автотехническа експертиза, но според показанията на свидетел, оживял при катастрофата на 29.09.2019 г., споменът му е, че „стрелката на автомобила беше застинала на 150 км/ч“. \r\nОпределението не е окончателно и подлежи на протест и обжалване пред Апелативен съд – Пловдив на 17 октомври от 10.00 часа.", "date": "2019.10.09", "title": "Съдът в Пловдив остави в ареста 19-годишния младеж, предизвикал катастрофа на бул. \"Марица\", при която загинаха две момчета"}
{"url": "http://www.focus-news.net/news/2019/10/09/2706676/pravitelstvoto-predostavya-na-obshtina-gotse-delchev-pravoto-na-sobstvenost-varhu-imotite-polzvani-ot-profesionalna-gimnaziya-po-mehanizatsiya-na-selskoto-stopanstvo-p-k-yavorov.html", "text": "Правителството предоставя на община Гоце Делчев правото на собственост върху имотите, ползвани от Професионална гимназия по механизация на селското стопанство „П. К. Яворов“ - гр. Гоце Делчев, за образователни дейности, съобщиха от  правителствената информационна служба .. Досега гимназията е била публична държавна собственост, управлявана от Министерството на земеделието, храните и горите като неин принципал. Учебното заведение е с отпаднала за ведомството необходимост, тъй като е обявено за общинско училище. \r\nНа община Смядово се прехвърля собствеността върху имоти - частна държавна собственост за изграждане на „временна площадка за строителни отпадъци“. Терените са с обща площ 2646 кв. м. и се намират в гр. Смядово. Имотите са подходящи за изграждането на площадката, тъй като са отдалечени от населеното място и имат трайна настилка с асфалтово покритие и транспортна осигуреност. В тях няма да бъде извършвана мащабна дейност по трошене, мелене или фракциониране на отпадъци. \r\nИмот - частна държавна собственост, намиращ се в местността „Пожара“ в землището на село Вехтино, се прехвърля на община Мадан. Имотът е с площ 1551 кв. м и е необходим за изграждане на нов гробищен парк за нуждите на селото. \r\nМинистерски съвет учреди сервитут за прокарване на водопровод в поземлен имот в село Марикостиново, община Благоевград. Сервитутът се учредява за право на прокарване на външен водопровод, с площ от 29,04 кв. м., необходим за изграждане на туристически обект. Със същата цел се учредява безсрочно ограничено вещно право-сервитут и върху част от друг поземлен имот-публична държавна собственост в с. Марикостиново. Съгласно Закона за държавната собственост, в имоти - публична държавна собственост може да се учредяват ограничени вещни права, когато това е необходимо за изграждане на линейни обекти на техническата инфраструктура, или когато друго техническо решение е явно икономически нецелесъобразно.", "date": "2019.10.09", "title": "Правителството предоставя на община Гоце Делчев правото на собственост върху имотите, ползвани от Професионална гимназия по механизация на селското стопанство „П. К. Яворов“"}
{"url": "http://www.focus-news.net/news/2019/10/09/2706678/pravitelstvoto-predlozhi-frankofonskiyat-institut-v-sofiya-da-se-preimenuva.html", "text": "Министерският съвет предложи на Народното събрание да ратифицира Споразумението за изменение на Спогодбата между правителството на Република България и Международната организация на Франкофонията относно функционирането на Франкофонския институт по администрация и управление (ФИАУ) в София, подписана на 28 август 2002 г., съобщиха от  правителствената информационна служба . \r\nСъгласно Споразумението ФИАУ се преименува в Специализиран Институт на Франкофонията по Администрация и Мениджмънт (СИФАМ). Смяната на името се налага поради съвпадение на френската абревиатура на Института с абревиатурата на друга организация, регистрирана във Франция. \r\nСключеното Споразумение не променя целите и организационните принципи на Института, който ще продължи да допринася за професионалното развитие на граждани от страни-членки на Франкофонията в Централна и Източна Европа. В него се обучават и граждани от държавите в Западните Балкани.", "date": "2019.10.09", "title": "Правителството предложи Франкофонският институт в София да се преименува"}
{"url": "http://www.focus-news.net/news/2019/10/09/2706681/albanian-daily-news-niderlandiya-e-protiv-zapochvaneto-na-pregovori-za-priem-na-albaniya-v-es-po-vatreshnopoliticheski-prichini-smyata-rama.html", "text": "Министър-председателят на Албания Еди Рама заяви, че причината за нидерландската позиция по отношение на започването на преговори за приемането на Албания в Европейския съюз е вътрешнополитическа, пише тиранското издание  Albania Daily News . \r\nСпоред ръководителя на кабинета, Амстердам опонира на проспекта да се започнат преговори с Албания за приемане на страната в структурите на ЕС поради чисто вътрешнополитически причини, които нямат общо с прогреса на Тирана за евроинтеграция. \r\n„Вярвам, че след вчерашният нидерландски дебат всеки, който разбира, е видял как въпроса за прогреса (на Евроинтеграция на Албания) беше третиран като вътрешнополитически въпрос на тази държава. Вярвам, че след този дебат, всеки който разбира може да осъзнае, че тези речи са адресирани до електората в тази страна“, подчерта Еди Рама.  \r\n \r\n Теодор Пенев", "date": "2019.10.09", "title": "Albanian Daily News: Нидерландия е против започването на преговори за прием на Албания в ЕС по вътрешнополитически причини, смята Рама"}
{"url": "http://www.focus-news.net/news/2019/10/09/2706680/balgariya-shte-predostavi-97-792-leva-humanitarna-pomosht-za-naselenieto-na-siriya.html", "text": "България ще предостави финансова помощ за справяне с хуманитарната криза в Сирия и региона в размер на 97 792 лв., реши правителството на днешното заседание, съобщиха от  правителствената информационна служба . Финансирането ще бъде осигурено от бюджета на Министерството на външните работи, предназначен за развитие и хуманитарна помощ. \r\nПредоставената от българската страна хуманитарна помощ е част от усилията на международната общност за възстановяване на региона и подобряване на условията на живот на гражданите там.", "date": "2019.10.09", "title": "България ще предостави 97 792 лева хуманитарна помощ за населението на Сирия"}
{"url": "http://www.focus-news.net/news/2019/10/09/2706685/nad-520-000-lv-sa-investirani-v-bazata-na-filiala-na-meditsinski-universitet-varna-vav-veliko-tarnovo.html", "text": "Над 520 000 лв. са инвестирани в базата на филиала на Медицински университет – Варна във Велико Търново. Това стана ясно на пресконференция, предаде репортер на  Радио „Фокус“-Велико Търново . Директорът на филиал​а доц. Диана Димитрова уточни, че висшето учебно заведение използва изцяло ресурсите на университета, но учредяването му през 2015 г. нямаше да е възможно без подкрепата и съдействието на община Велико Търново.  \r\n„За изминалите 4 години Медицински университет – Варна инвестира във филиала над половин милион лева – лекционни зали с видео-конферентна връзка, учебно-практически кабинети, библиотека с осигурен достъп до издания в класически и дигитален формат, компютърни зали. Студентите имат възможността да слушат лекциите на своите преподаватели по едно и също време със своите колеги от университета във Варна, благодарение на онлайн видео-конферентна връзка. Наскоро към академичния състав на филиала се присъединиха младият потомствен великотърновски лекар д-р Иван Андреев и уважаваната акушерка Любка Кръстева“, посочи доц. Димитрова. \r\nЖана Павловска, която е председател на Районната колегия на Българската асоциация на професионалистите по здравни грижи, припомни, че в национален мащаб се забелязва отлив на кадри от професията. По думите й 1/2 от акушерките и медицинските сестри в страната са в предпенсионна и пенсионна възраст и ако това продължи скоро няма да се преодолее недостига на млади хора. \r\nРени АТАНАСОВА", "date": "2019.10.09", "title": "Над 520 000 лв. са инвестирани в базата на филиала на Медицински университет – Варна във Велико Търново"}
{"url": "http://www.focus-news.net/news/2019/10/09/2706686/pravitelstvoto-odobri-rezultatite-ot-provedeni-zasedaniya-na-saveta-na-es.html", "text": "Правителството одобри резултатите от българското участие в неформалното заседание на Съвета на Европейския съюз по икономически и финансови въпроси (ЕКОФИН), което се проведе на 13 и 14 септември в Хелзинки, Финландия, съобщиха от  правителствената информационна служба . По време на заседанието министрите и управителите на централните банки обсъдиха устойчивостта на инфраструктурата на финансовите пазари и ролята на финансовия сектор за противодействие на хибридните заплахи, както и приоритетите на ЕС при изграждането на Съюза на капиталовите пазари за следващия институционален цикъл. Направена беше равносметка на функционирането на набора от фискални правила на ЕС и беше обсъдена настоящата и възможната бъдеща роля на данъчното облагане на енергията за смекчаване на ефекта от изменението на климата. \r\nЕКОФИН предстои да проведе заседание на 10 октомври в Люксембург. По време на срещата Европейската комисия ще представи своето предложение за рамката за управление на Бюджетния инструмент за конвергенция и конкурентоспособност за еврозоната и държавите във Валутно-курсовия механизъм II, които на доброволен принцип желаят да се присъединят към него. Съветът ще обсъди изпълнението на плана за действие срещу прането на пари и бъдещите стратегически стъпки в тази област, както и политиката спрямо високорискови трети страни от гледна точка на прането на пари. Участниците в заседанието ще обменят мнения по направените изводи от протичането на Европейския семестър за 2019 г. Групата на високо равнище ще представи своя доклад относно Европейската финансова архитектура за развитие, а Европейската сметна палата - за изпълнението на бюджета на ЕС за 2018 г. В рамките на заседанието Съветът ще одобри мандата на ЕС за срещата на министрите на финансите и на управителите на централните банки на държавите от Г-20, както и изявлението на министъра на финансите на Финландия в качеството му на Председател на Съвета на ЕС по икономически и финансови въпроси, в рамките на Есенната среща на Международния валутен и финансов комитет. Двете срещи ще се проведат във Вашингтон в периода 17-19 октомври 2019 г. \r\nСъвета „Общи въпроси“ проведе заседание на 16 септември в Брюксел. Беше направен преглед на актуалното състояние на преговорите по Многогодишната финансова рамка. Също така бяха обсъдени предложените теми от дневния ред на октомврийския Европейски съвет, сред които бяха Многогодишната финансова рамка и прилагането на приетия през юни тази година Стратегически дневен ред на ЕС за периода 2019 - 2024 г. В рамките на заседанието бе дискутирано и укрепването на върховенството на закона в ЕС. Проведено бе и първото изслушване на Унгария във връзка с процедурата по чл. 7, ал. 1 от ДЕС. \r\nСъвет „Общи въпроси“ ще проведе редовно заседание на 15 октомври в Люксембург. Съветът ще подготви предстоящата среща на върха на държавните и правителствените ръководители на държавите членки на ЕС на 17-18 октомври 2019 г., като ще обмени мнения по проект на заключения на Европейския съвет. Ще бъде подготвено и заседанието на Европейския съвет (чл. 50).  \r\nМинистерският съвет одобри също така българската позиция за заседанието на Съвета на Европейския съюз по земеделие и рибарство, което ще се проведе на 14-15 октомври в Люксембург. На заседанието се предвижда Финландското председателство да направи преглед на постигнатия напредък по пакета за реформа на ОСП след 2020 г. Министрите ще имат възможност да проведат дебат относно това кои са ключовите елементи от законодателните предложения, изискващи допълнителни дискусии. В областта на рибарството ще бъде обсъдено постигането на частичен общ подход по предложението за Регламент за Европейския фонд за морско дело и рибарство. Съвета ще търси политическо споразумение и по Регламента за определяне на възможностите за риболов за Балтийско море за 2020 г. По време на срещата ще се дискутира Стратегията за горите след 2020 г.", "date": "2019.10.09", "title": "Правителството одобри резултатите от проведени заседания на Съвета на ЕС"}
{"url": "http://www.focus-news.net/news/2019/10/09/2706682/podpolkovnik-martin-bachvarov-e-upalnomoshten-da-podpishe-izmenenieto-na-memoranduma-za-sazdavane-na-voennopolitseyski-tsentar-za-usavarshenstvane-na-nato.html", "text": "Правителството прие изменение на РМС № 875 от 2018 г., съобщиха от  правителствената информационна служба . С промяната се упълномощава заместник-националния военен представител в Съюзното командване по трансформацията на НАТО - Норфолк, САЩ подполковник Мартин Бъчваров да проведе преговорите и подпише изменението на Меморандума за разбирателство за създаване, администриране и функциониране на Военнополицейски център за усъвършенстване на НАТО.", "date": "2019.10.09", "title": "Подполковник Мартин Бъчваров е упълномощен да подпише изменението на меморандума за създаване на Военнополицейски център за усъвършенстване на НАТО"}
{"url": "http://www.focus-news.net/news/2019/10/09/2706683/mestni-izbori-2019-kandidatat-za-kmet-apostol-apostolov-vze-uchastie-v-tarzhestvata-po-povod-107-ta-godishnina-ot-osvobozhdenieto-na-simitli-i-pirinska-makedoniya.html", "text": "Кандидатът за кмет Апостол Апостолов взе участие в тържествата по повод 107-та годишнина от освобождението на Симитли и Пиринска Македония. Това съобщиха за  Радио „Фокус“ – Пирин  от предизборния щаб на Апостол Апостолов. Той, заедно с кандидата за общински съветник Владимир Христов, се включи и в шествието, водено от мажоретен състав, което премина през централната градска част, стигайки до паметника „100 години свобода“. Апостол Апостолов положи венец на признателност на паметника, цветя сложиха деца и много граждани. \r\nЛивия НИНОВА", "date": "2019.10.09", "title": "Местни избори 2019: Кандидатът за кмет Апостол Апостолов взе участие в тържествата по повод 107-та годишнина от освобождението на Симитли и Пиринска Македония"}
{"url": "http://www.focus-news.net/news/2019/10/09/2706687/rtk-kosovo-liderat-na-demokratichnata-liga-na-kosovo-shte-obsadim-koalitsiya-s-albin-kurti.html", "text": "Ръководителят на „Демократична лига на Косово“ (ДЛК) Иса Мустафа заяви, че заедно с партийния кандидат за премиер Вьоса Османи ще се срещнат с ръководителят на Движение „Самоопределение“ Албин Курти, победителят в провелите се по-рано предсрочни избори в страната, предава  “Радио и Телевизия на Косово . \r\n„В следващите няколко дни, заедно с нашия кандидат за министър-председател Вьоса Османи ще се срещнем с лидера на Движение „Самоопределение“ Албин Курти, за да преценим резултатите от изборите и възможностите за съвместно управление“, написа Мустафа във „Фейсбук“. \r\n„Ще продължим откъдето бяхме преди изборния процес, като се има предвид волята на хората, изразена чрез свободен вот в демократичен изборен процес и също така в интерес на ДЛК“, добави той.   \r\n \r\n Теодор Пенев", "date": "2019.10.09", "title": "RTK (Kosovo): Лидерът на „Демократичната лига на Косово“: Ще обсъдим коалиция с Албин Курти"}
{"url": "http://www.focus-news.net/news/2019/10/09/2706689/balgariya-shte-podkrepi-osiguryavaneto-na-dopalnitelni-radiochestoti-za-mobilni-uslugi.html", "text": "България ще подкрепи осигуряването на допълнителен радиочестотен спектър за развитие на мобилните услуги в световен мащаб, съобщиха от  правителствената информационна служба . Това е част от позицията, която бе одобрена от правителството днес, заедно със състава на българската делегация за Асамблеята по радиосъобщенията, 21-26 октомври 2019 г. и Световната конференция по радиосъобщения към Международния съюз по далекосъобщения, 28 октомври-22 ноември 2019 г., които ще се проведат в Шарм Ел Шейх, Египет. Тя гласи още, че освобождаването на радиочестотните ленти трябва да се извършва съобразно националните особености на отделните държави. \r\nВ одобрената от правителството позиция е представено становището на България по въпроси, свързани с нуждата от радиочестотен спектър за нови видове системи и услуги, както и от преразглеждане на процедурите за координация работата на спътникови, морски, въздушни и наземни радиослужби. Участието на български представители в работата на Асамблеята по радиосъобщенията и Световната конференция по радиосъобщения ще допринесе за отстояване на националните интересите при промени в планирането на честотните разпределения.", "date": "2019.10.09", "title": "България ще подкрепи осигуряването на допълнителни радиочестоти за мобилни услуги"}
{"url": "http://www.focus-news.net/news/2019/10/09/2706659/politsiyata-v-razgrad-izdirva-37-godishniya-zdravko-vasilev-dimitrov-koyto-e-v-neizvestnost-ot-8-oktomvri.html", "text": "Полицията в Разград издирва 37-годишния  Здравко Василев Димитров, който е в неизвестност от 8 октомври. Това съобщиха от  ОДМВР – Разград . \r\nОДМВР – Разград издирва Здравко Василев Димитров. Лицето се търси във връзка с подадена на 09.10.2019 г. молба от близките му. 37-годишният мъж е напуснал дома си в лознишкото село Гороцвет около 17 часа на 8 октомври 2019 г. с велосипед и от тогава е в неизвестност.  \r\nЗдравко Василев Димитров е висок 170 см, 70 кг, очи сини, коса кестенява, къса, небръснат, с два предни горни зъба счупени. Облечен е в тъмно синьо яке от плат, долнище на анцуг тъмно син на цвят. Под якето е облечен с кафява дреха с дълъг ръкав, обут с черни гумени галоши. По данни на близките е болен от шизофрения и не може да общува с чужди хора. Велосипедът, с който е излязъл, е черен на цвят, неустановена марка, под седалката има червен светлоотразител, с 18 скорости. \r\nУмоляват се гражданите, които имат информация за лицето, да се обадят на тел.112 или в най-близкото поделение на МВР.", "date": "2019.10.09", "title": "Полицията в Разград издирва 37-годишния  Здравко Василев Димитров, който е в неизвестност от 8 октомври"}
{"url": "http://www.focus-news.net/news/2019/10/09/2706664/petar-todorov-organizator-na-festivala-erata-na-vodoleya-v-burgas-tazi-godina-reshihme-che-osnoven-fokus-v-nashiya-festival-shte-badat-artistite-ot-grada.html", "text": "Тази година решихме, че основен фокус във Фестивала на българския физически и визуален театър и пърформанс „Ерата на Водолея“ в Бургас ще бъдат артистите от града. Това каза организаторът на инициативата Петър Тодоров по време на пресконференцията по повод 10-то юбилейно издание на фестивала, предаде репортер на  Радио „Фокус“ – Бургас . „В този град има артисти, които сериозно се занимават с по-алтернативни театрални форми. Надявам се, че в близкото бъдеще и Драматичният театър ще ни изненада с някое по-визуално представление и ще бъдат не само наши домакини, но и участници“, добави Тодоров. По думите му в програмата на фестивала са включени четири представления на чуждестранни артисти, както и две израелски танцови компании. „Това са едни от най-интересните млади израелски артисти. Израелската танцова школа е абсолютно водеща в света, те имат изключително развита танцова сцена“, допълни Петър Тодоров. Според него тази година има изключително качествено чуждо участие. Входът за всички спектакли е свободен. \r\nМария КУРТЕВА", "date": "2019.10.09", "title": "Петър Тодоров – организатор на фестивала „Ерата на Водолея“ в Бургас: Тази година решихме, че основен фокус в нашия фестивал ще бъдат артистите от града"}
{"url": "http://www.focus-news.net/news/2019/10/09/2706665/odobren-e-doklad-otnosno-izpalnenieto-kam-30-septemvri-na-plana-za-deystvie-za-2019-g-s-merkite-proiztichashti-ot-chlenstvoto-ni-v-es.html", "text": "Правителството прие доклад за изпълнението на Плана за действие за 2019 г. с мерките, произтичащи от членството на Република България в Европейския съюз, към 30 септември 2019 г., съобщиха от  правителствената информационна служба . \r\nОбщо 138 мерки са със срок на изпълнение до края на месец септември, като от тях са изпълнени 108 мерки. Неизпълнените мерки са 30, което представлява 21,7% неизпълнение. В края на второто тримесечие процентът неизпълнени мерки беше 32,5%. \r\nОт неизпълнените мерки 20 са законопроекти. От тях 5 са внесени в 44-то Народно събрание и са на различен етап на разглеждане. По отношение на останалите 15 законопроекта отговорните ведомства следва да положат допълнителни усилия за ускоряване процеса по тяхното разработване. От неизпълнените мерки 10 са свързани със стартирали процедури за нарушение по чл. 258 от Договора за функционирането на Европейския съюз. \r\nВ Приложение № 2 към доклада са посочени шест директиви на Европейския съюз в областта на Вътрешния пазар (Информационно Табло в областта на Вътрешния пазар/ Single Market Scoreboard), със срок за въвеждане до края на месец ноември 2019 г. Две от тях са останали невъведени от последното издание на Таблото със срок на въвеждане края на месец май 2019 г., когато страната ни постигна 0.3 % дефицит (3 невъведени директиви от общо 997). Следва да се отбележи, че през последните три месеца са въведени седем директиви, които са част от Информационното табло, което показва тенденция за преодоляване на забавянето при изпълнение на ангажиментите на страната ни, произтичащи от членството ни в ЕС. \r\nС цел поддържане на добрите резултати в процеса на въвеждане на директивите в областта на Вътрешния пазар, следва да се ускорят дейностите по разработването и приемането на националните мерки, като продължи осъществяването на засилен текущ мониторинг на заложените междинни срокове за изпълнение на мерките в Плана за действие за 2019 г. в рамките на координационния механизъм по въпросите на ЕС.", "date": "2019.10.09", "title": "Одобрен е доклад относно изпълнението към 30 септември на Плана за действие за 2019 г. с мерките, произтичащи от членството ни в ЕС"}
{"url": "http://www.focus-news.net/news/2019/10/09/2706692/preventsiya-na-otpadaneto-ot-uchilishte-stava-aktsent-v-rabotata-po-mehanizma-za-obhvat-v-obrazovatelnata-sistema.html", "text": "Съвместната работа на институциите по механизма за обхващане на децата и ученици в образователната система ще се фокусира в по-голяма степен върху превенция от отпадане от училище, съобщиха от  правителствената информационна служба . Тази промяна на Постановление №100 одобри днес Министерският съвет.  \r\nМеждуинституционалните екипи ще продължат да действат, а детските градини и училищата ще имат възможност да предприемат по-гъвкави мерки за осигуряване на редовното посещение на учебните занятия. Важен момент от работата на тези екипи е да взаимодействат с родителите е цел мотивирането им за осигуряване трайното присъствие на детето или ученика в детската градина или училището. \r\nПромените целят да осигурят по-голяма териториална отговорност на образователните институции. Предвижда се и създаването на областни координационни центрове за подпомагане на работата на регионално ниво.", "date": "2019.10.09", "title": "Превенция на отпадането от училище става акцент в работата по механизма за обхват в образователната система"}
{"url": "http://www.focus-news.net/news/2019/10/09/2706691/top-elitni-boytsi-ot-yuzhna-koreya-shte-uchastvat-sas-zrelishtno-shou-v-burgas-na-15-oktomvri.html", "text": "Топ елитни бойци от Южна Корея ще участват със зрелищно шоу в Бургас на 15 октомври. \"Майсторите\" са част от световния демо отбор по Таекуондо, шоуто им започва в 18.00 часа. Това съобщиха от  Община Бургас . Топ елитни бойци 7 и 8 дан ще участват в зрелищно демонстрационно шоу  в Бургас във вторник. \"Майсторите\" ще покажат умения, които трудно биха били видяни дори и в блокбъстърите, посветени на източни бойни изкуства. Ако искате да станете свидетели на майсторските изпълнения на \"границите на възможното\", на WORLD TAEKWONDO DEMO TEAM, датата е  15 октомври /вторник/, часът е  18.00, мястото е  зала \"Младост\". Бургазлии и гостите на града ще имат уникалния шанс да се докоснат до магията на източното бойно изкуство само броени дни преди старта на най-елитното и престижно първенство по таекуондо в света - сериите GRAND PRIX 2019, чиито домакин е българската столица. Най-добрите 32-ма на планетата в олимпийските категории ще се бият за победата, титлата \"THE BEST OF THE BEASTS\" и награден фонд от 100 000 USD. Демо отборът е съставен от най-добрите състезатели в света по таекуондо. Таекуондо е национален спорт, историческо наследство и забележителност. Демо отборът е съставен от професионални таекуондо състезатели, избрани в жестоката конкуренция на десетки милиони в Южна Корея.Демо отборът пътува из целия свят и програмата му е запълнена с години напред. Кандидатурата на България е одобрена сред десетки други и по този начин Бургас ще има честта да посрещне звездния тим. \r\nВходът е свободен!", "date": "2019.10.09", "title": "Топ елитни бойци от Южна Корея ще участват със зрелищно шоу в Бургас на 15 октомври"}
{"url": "http://www.focus-news.net/news/2019/10/09/2706695/odobren-e-proekt-na-zid-na-zakona-za-deynostta-na-kolektivnite-investitsionni-shemi-i-na-drugi-predpriyatiya-za-kolektivno-investirane.html", "text": "Правителството одобри проект на Закон за изменение и допълнение на Закона за дейността на колективните инвестиционни схеми и на други предприятия за колективно инвестиране, с който се цели въвеждане на мерки в националното законодателство за осигуряване на условия за прилагането на Регламент (ЕС) 2017/1131 на Европейския парламент и на Съвета от 14 юни 2017 година относно фондовете на паричния пазар (Регламент (ЕС) 2017/1131), съобщиха от  правителствената информационна служба . Регламентът цели подобряване на нормативната регулация и по-високо ниво на защита на инвеститорите и ограничаване на проблемите на пазара на краткосрочно финансиране. \r\nС оглед осигуряване на правна рамка, обезпечаваща развитието на българския капиталов пазар в съответствие с европейските тенденции и повишаване защитата на инвеститорите в колективни инвестиционни схеми, със законопроекта се прецизират разпоредбите, произтичащи от Директива 2009/65/ЕО на Европейския парламент и на Съвета от 13 юли 2009 година относно координирането на законовите, подзаконовите и административните разпоредби относно предприятията за колективно инвестиране в прехвърлими ценни книжа (Директива 2009/65/ЕО). Те обхващат: проспектът на колективна инвестиционна схема, която има различни класове дялове; капиталовата адекватност и ликвидността на управляващите дружества; осигуряването и прилагането на адекватни и ефективни вътрешни канали и процедури за подаване на сигнали от служителите на инвестиционното дружество и депозитаря, за действителни или възможни нарушения на закона и актовете по прилагането му; уеднаквяват се изискванията към управлението и представителството на управляващо дружество с тези при инвестиционните посредници. \r\nСъс законопроекта се отстраняват и някои други пропуски при транспониране на Директива 2009/65/ЕО и Директива 2011/61/ЕС на Европейския парламент и на Съвета от 8 юни 2011 година относно лицата, управляващи алтернативни инвестиционни фондове и за изменение на директиви 2003/41/ЕО и 2009/65/ЕО и на регламенти (ЕО) № 1060/2009 и (ЕС) № 1095/2010. \r\nПредложените промени целят подобряване на регулацията и инвестиционната среда, включително отстраняване на пропуски и констатирани практически проблеми в прилагането на закона, пълно съобразяване на законодателството с правото на Европейския съюз.", "date": "2019.10.09", "title": "Одобрен е проект на ЗИД на Закона за дейността на колективните инвестиционни схеми и на други предприятия за колективно инвестиране"}
{"url": "http://www.focus-news.net/news/2019/10/09/2706690/reuters-mishel-barnie-sdelka-za-brekzit-e-vazmozhna-no-mnogo-trudna.html", "text": "Главният преговарящ на Европейския съюз за Брекзит Мишел Барние заяви, че вярва, че постигането на сделка за напускането на Великобритания на структурите на ЕС е „много трудно, но възможно“, предава  Reuters . \r\n„ЕС ще остане спокоен, внимателен, уважителен и конструктивен. Техническите преговори ще продължат“, заяви Барние пред британски медии.  \r\nПопитан дали е възможно да се постигне сделка, той отговори, че такава е възможна.  \r\n„Смятам, че сделка е възможна. Много трудна, но възможна“, заяви Барние.  \r\n \r\n Теодор Пенев", "date": "2019.10.09", "title": "Reuters: Мишел Барние: Сделка за Брекзит е възможна, но много трудна"}
{"url": "http://www.focus-news.net/news/2019/10/09/2706693/afp-emanyuel-makron-e-mnogo-raztrevozhen-za-vazmozhna-turska-operatsiya-v-siriya.html", "text": "Френският президент Еманюел Макрон е бил много разтревожен от възможността за евентуална турска военна операция в региона на Северна Сирия, контролиран от силите на кюрдите, предава  АFP , като се позовава на източници на президентството в Париж.  \r\nМакрон се срещна по-рано висшия представител на кюрдската общност в Сирия Илхам Ахмед в Париж, „за да покаже, че Франция стои заедно със „Сирийските демократични сили“ (СДС), тъй като те са партньори в борбата срещу „Ислямска държава“ и са много разтревожени от възможността за турска операция в Сирия“, е заявил източник, близък до президента.  \r\n \r\n \r\n Теодор Пенев", "date": "2019.10.09", "title": "AFP: Еманюел Макрон е „много разтревожен“ за възможна турска операция в Сирия"}
{"url": "http://www.focus-news.net/news/2019/10/09/2706696/pravitelstvoto-odobri-zakonoproekt-za-promeni-v-zakona-za-zapasite-ot-neft-i-neftoprodukti.html", "text": "Правителството одобри проект на Закон за изменение и допълнение на Закона за запасите от нефт и нефтопродукти, съобщиха от  правителствената информационна служба . \r\nПромените предвиждат въвеждане на Директива за изпълнение (ЕС) 2018/1581 на Комисията от 19 октомври 2018 година за изменение на Директива 2009/119/ЕО на Съвета относно методите за изчисляване на задълженията по отношение на запасите, която като акт на Европейския съюз е задължителна за българското законодателство. \r\nПредвижда се също така прецизиране на правилата по отношение на изчисляване на нивата на запаси за извънредни ситуации, определянето на задължените лица и индивидуалните запаси, които те трябва да създадат. \r\nС предложения законопроект ще се постигне по-систематична и точна редакция на разпоредбите на закона в съответствие с правото на Европейския съюз, ще се улесни прилагането му и ще се повиши ефективността в управлението на запасите от нефт и нефтопродукти.", "date": "2019.10.09", "title": "Правителството одобри законопроект за промени в Закона за запасите от нефт и нефтопродукти"}
{"url": "http://www.focus-news.net/news/2019/10/09/2706699/zadarzhanite-39-godishen-britanski-grazhdanin-i-27-godishna-balgarka-sa-izdirvani-v-ispaniya-za-grabezh-i-iznudvane.html", "text": "Задържаните 39-годишен британски гражданин и 27-годишна българка са издирвани в Испания за грабеж и изнудване. Това съобщиха от пресцентъра на  МВР . При специализирана полицейска операция, проведена на 8 октомври на територията на Варна от служители на сектор „Издирване“ - ГДНП и ОДМВР-Варна, са установени и задържани 39-годишен британски гражданин и 27-годишна българка. Мъжът е със статут за продължително  пребиваване на територията на страната ни, и двамата са с адресни регистрации във Варна. Те са обявени за издирване на 3 октомври т.г. с Европейска заповед за арест, издадена от Кралство Испания, във връзка с извършен на територията на Иберийския полуостров грабеж и последвало изнудване на британски гражданин. Случаят е получил широк обществен отзвук на територията на Испания. По време на задържането на мъжа и последвалите действия по разследването на обитавания от него адрес във Варна са намерени наркотични и вещества.  \r\nЗа случая е уведомена окръжната прокуратура в областния град. Предстои предаването на британеца и българката на испанските власти, като срещу мъжа е образувано и досъдебно производство за незаконно притежание на наркотици.", "date": "2019.10.09", "title": "Задържаните 39-годишен британски гражданин и 27-годишна българка са издирвани в Испания за грабеж и изнудване"}
{"url": "http://www.focus-news.net/news/2019/10/09/2706694/v-delovodstvoto-na-parlamenta-e-postapil-proekt-na-deklaratsiya-na-44-oto-narodno-sabranie-za-severna-makedoniya-i-albaniya.html", "text": "В деловодството на парламента е постъпил проект на декларация на 44-ото Народно събрание за Северна Македония и Албания. Това сочи справка на сайта на  Народното събрание . Проектът е входиран днес на 9 октомври. Проектът на декларацията е подписан от почти всички парламентарно представени сили. Подписите си под текстовете на декларацията са положили председателят на ПГ на ГЕРБ д-р Даниела Дариткова, заместник-председателят на ПГ на „БСП за България“ Драгомир Стойнев, председателят на Комисията по външна политика и депутат от ГЕРБ Джема Грозданова, депутатът от ВМРО Юлиан Ангелов и Полина Цанкова – Христова от „Воля“.  \r\nОсновни моменти в предложената декларация са, че България запазва последователната си подкрепа за поставяне на реалното начало на процеса на присъединяване  към ЕС на Северна Македония и Албания със започването на преговори на двете страни.  \r\nВ проектодокумента се изтъква, че българският парламент ще продължи да следи за напредъка на изпълнението на Договора за приятелство, добросъседство и сътрудничество между България и Македония, както и за прилагането на Закона за малцинствата  в Албания.  \r\nЧрез декларацията се предлага Народното събрание да призове официалните представители на Република Северна Македония да прилагат ефективно, без забавяне и на добра воля Договора за приятелство, добросъседство и сътрудничество от 2017 г., да се  придържат стриктно към чл. 8 от Договора, а именно към „обективното, основаващо се на автентични и основни  на доказателства исторически извори за научно тълкуване на историческите събития, да се въздържат от действия, които се свързват с опити за подкрепа и насърчаване на претенции за признаване на т. нар. „македонско малцинство“ в България, включително и в международни организации като Съвета на Европа и многостранни формати. С текстовете се предлага още 44-ото Народно събрание да призове официалните представители на Р Северна Македония да бъдат реабилитирани жертвите и репресираните от югославския комунистически режим, заради българското им самосъзнание, да се придържат стриктно към установената и ратифицирана от парламентите на двете страни клауза по отношение на официалния език на Република Северна Македония, да прилагат изцяло договореностите, постигнати в рамките на Съвместната мултидисциплинарна експертна комисия по исторически и образователни въпроси, като същите бъдат отразени в учебните програми и материали в най-кратки срокове. Вносителите предлагат още парламентът да призове югозападната ни съседка да се прекрати всякаква форма на „говор на омраза“ по отношение на България и на гражданите на Република Северна Македония с българско самосъзнание, включително в медии, надписи на паметници, паметни плочи и др.  \r\n С текстовете на проектодекларацията се предлага да се отправи призив и към официалните представители на Република Албания: да приемат своевременно вторичното законодателство, относно прилагането на Закона за малцинствата, да гарантират в максимална степен правото на българското национално малцинство да изучава книжовния български език като майчин, да преведат преброяването на населението, съгласно на най-високите европейски стандарти.  \r\nС декларацията си 44-ия парламент се обръща и към настоящото и всяко следващо правителство и всички български институции да следят стриктно за изпълнението на условията от настоящата декларация по време на преговорния процес с Република Северна Македония и Република Албания. На тази основа и при тези услови, 44-ото Народно събрание подкрепя започването на предприсъединителните преговори на ЕС с Република Северна Македония и Република Албания. На вниманието на депутатите се предлага в тази връзка да подкрепя, приетата от Министерски съвет днес Рамкова позиция.  \r\nДеница КИТАНОВА", "date": "2019.10.09", "title": "В деловодството на парламента е постъпил проект на декларация на 44-ото Народно събрание за Северна Македония и Албания"}
{"url": "http://www.focus-news.net/news/2019/10/09/2706698/dopalnitelni-23-mln-lv-sa-odobreni-po-byudzheta-na-ministerstvoto-na-mladezhta-i-sporta.html", "text": "Правителството одобри допълнителни разходи по бюджета на Министерството на младежта и спорта за 2019 г., съобщиха от  правителствената информационна служба . Средствата в размер на 2 300 000 лв. са предназначени за организиране и провеждане на Европейската купа по джудо, която ще се проведе на от 31 януари до 03 февруари 2020 г. в гр. София и на Европейско първенство по джудо за мъже и жени през месец април 2022 г., както и за подпомагане на участието на български състезатели по джудо и техните треньори в квалификационни състезания с цел набиране на повече точки за ранглистата и предвид възможностите за участието им на Олимпийските игри в Токио през 2020 г. \r\nПровеждането на първенствата на територията на Република България ще доведе до повишаване на възможностите на българските спортисти за изява на световни и европейски първенства и до повишаване на качеството на дейностите по организация и провеждане на международни първенства, включени в международния спортен календар. По този начин ще се създаде мотивация в деца и млади хора за практикуване на системна тренировъчна и състезателна дейност и ще бъде оказано положителното въздействие върху развитието и популяризирането на българския спорт. \r\nЕвропейската купа по джудо през 2020 г. е с ранг на олимпийска квалификация за Олимпийските игри в Токио през 2020 г. Европейското първенство по джудо за мъже и жени през 2022 г. е включено в календара на Световната джудо федерация и Европейската джудо федерация и носи 100 % актив от точки в ранг листата. Очаква се в него да вземат участие 450 спортисти от 50 държави, техните екипи и 60 официални лица.", "date": "2019.10.09", "title": "Допълнителни 2,3 млн. лв. са одобрени по бюджета на Министерството на младежта и спорта"}
{"url": "http://www.focus-news.net/news/2019/10/09/2706701/nimh-s-8-sm-se-e-povishilo-nivoto-na-reka-struma.html", "text": "През изминалото денонощие нивата на наблюдаваните реки в Западнобеломорския басейн са останали без съществени изменения. Това показва справка на сайта на  Националния институт по метеорология и хидрология  (НИМХ). Регистрираните колебания на речните нива в басейна са: за водосбора на река Места от -4 см до +4 см, а за водосбора на река Струма от -10 см до +8 см. Водните количества на реките в басейна са около и под праговете за средни води.", "date": "2019.10.09", "title": "НИМХ: С 8 см се е повишило нивото на река Струма"}
{"url": "http://www.focus-news.net/news/2019/10/09/2706700/prieta-e-naredba-otnosno-merkite-za-zashtita-na-informatsionnite-i-komunikatsionnite-sistemi-na-strategicheskite-obekti.html", "text": "Правителството прие Наредба за условията и реда за определяне на мерките за защита на информационните и комуникационните системи на стратегическите обекти от значение за националната сигурност и за осъществяването на контрол, съобщиха от  правителствената информационна служба . \r\nС Наредбата се регламентира специфичен ред, по който се определят критичните за дейността на стратегическите обекти и дейности информационни и комуникационни системи, меките за защита, които се прилагат, взаимодействието между Държавна агенция „Национална сигурност“ и ръководителите на обектите, както и редът за осъществяването на контрол по изпълнението на Наредбата. \r\nНаредбата се приема на основание чл. 40а, ал. 4 от Закона за Държавна агенция „Национална сигурност“.", "date": "2019.10.09", "title": "Приета е наредба относно мерките за защита на информационните и комуникационните системи на стратегическите обекти"}
{"url": "http://www.focus-news.net/news/2019/10/09/2706702/priet-e-nov-ustroystven-pravilnik-na-ministerstvoto-na-zemedelieto-hranite-i-gorite.html", "text": "Правителството одобри нов Устройствен правилник на Министерството на земеделието, храните и горите, съобщиха от  правителствената информационна служба . Целта е да се прецизират правомощията на министъра, както и да се актуализират функциите на отделни звена, като се премахнат дублиращи и неактуални дейности. \r\nПо този начин ще се повиши ефикасността при изпълнението на възложените задачи и усъвършенстване на работните процеси чрез разделяне и преобразуване на структурни звена и преразпределяне на дейности. \r\nФункциите на Инспектората се привеждат в съответствие с последните промени в нормативната уредба. Актуализират се функциите на дирекция „Наблюдение, координация и контрол на дейността на Разплащателната агенция“.  \r\nВ общата администрация се предвижда преструктуриране на три дирекции. Функциите в областта на законодателството на Европейския съюз от дирекция „Европейска координация и международни отношения“ преминават в дирекция „Правна“ с оглед постигане на максимална координация на процесите, касаещи нормативната дейност. Обособява се дирекция „Правни дейности и законодателство на Европейския съюз“ с численост 43 щатни бройки. \r\nПредвидени са промени и в специализираната администрация с оглед подобряване на организацията на работа. Предлага се дирекция „Растениевъдство и биологично производство“, с оглед значимостта на двата отрасъла, да се раздели, като функциите й се поемат от дирекция „Растениевъдство“ и дирекция „Биологично производство“. \r\nПредлаганите структурни промени и оптимизиране на числеността на отделни административни звена се извършва в рамките на утвърдената щатна численост на министерството, като са спазени задължителните нормативи за численост на администрацията съгласно Наредбата за прилагане на класификатора на длъжностите в администрацията.", "date": "2019.10.09", "title": "Приет е нов Устройствен правилник на Министерството на земеделието, храните и горите"}
{"url": "http://www.focus-news.net/news/2019/10/09/2706697/stolichna-obshtina-i-mosv-podpisaha-dogovori-za-finansirane-na-evroproekti-na-obshta-stoynost-217-mln-lv.html", "text": "В Министерството на околната среда и водите днес бяха подписани договорите за финансиране на три транспортни проекта по Оперативна програма \"Околна среда\" на обща стойност 217 млн. лв. Това съобщиха от пресцентъра на  Общината . От името на МОСВ подпис положи министър Нено Димов, а от името на Столична община - зам.-кметът Ирина Савина и изпълнителните директори на \"Столичен Електротранспорт\" ЕАД Евгений Ганчев и на \"Столичен автотранспорт\" ЕАД Слав Монов. На събитието присъства и зам.-кметът по финансите и транспорта Дончо Барбалов. \r\nПървият договор, по който партньор е „Столичен електротранспорт“ ЕАД е за купуване на 25 нови нископодови, климатизирани трамвайни мотриси. Те трябва да заменят старите трамваи по линии 4, 18 и частично по линия 5. \r\nВторият проект, с партньор „Столичен автотранспорт“ ЕАД, е за доставка на 52 електробуса, които ще се ползват за довеждащ транспорт до метростанциите в кварталите Овча купел, Люлин и Витоша – ВЕЦ Симеоново. \r\n30 от електробусите ще са с дължина от 5.5 до 7.5 метра, а останалите 22 буса ще са между 7.6 и 9.6 метра. По-късите ще са с по около 25 места, а по-дългите с по 60 места за пътници. \r\nТретият проект /отново с партньор „Столичен електротранспорт“/ е с няколко компонента: \r\n- купуване на 30 електробуса и 10 зарядни станции за тях, \r\n- купуване на 30 тролейбуса, \r\n- реконструкция на 3 токоизправителни станции по тролейбусните маршрути. \r\nЕлектробусите ще са 12-метрови, с бързозарядна технология и ще се зареждат в начална и крайна точка на маршрута. Те ще заменят автобуси по линии 6, 73, 74 и 60. \r\nТролейбусите ще са съчленени, нископодови и климатизирани. Те трябва да заменят старите \"Икарус\"-и, които се движат по линии 6, 7 и частично по линия 9.", "date": "2019.10.09", "title": "Столична община и МОСВ подписаха договори за финансиране на европроекти на обща стойност 217 млн. лв."}
{"url": "http://www.focus-news.net/news/2019/10/09/2706704/mestni-izbori-2019-kandidatat-za-kmet-na-sofiya-yordanka-fandakova-obnovyavame-mineralnite-bani-na-sofiya-knyazhevskiyat-lift-shte-bade-vazstanoven.html", "text": "„Догодина ще завършим реставрацията на минералната баня в Банкя и започваме възстановяването на баните в „Овча купел“ и „Горна баня“. Защитих те да бъдат предоставени на общината,  за да можем да се погрижим за тях, тъй като това са знакови сгради, които се рушаха“, това каза кандидатът за кмет на София Йорданка Фандъкова на среща с Националния борд по туризъм. Това съобщиха от пресцентъра на  ПП ГЕРБ . Тя подчерта, че баните ще бъдат превърнати в съвременни балнео и СПА центрове, които да се ползват както от столичани, така и от туристи.  \r\n„В момента изграждаме и първия общински аквапарк със закрит басейн с минерална вода, който ще бъде пуснат до края на годината“, допълни Фандъкова. \r\nНа срещата, организирана по покана на Националния борд по туризъм, Фандъкова представи стратегия за развитие на столицата като туристическа дестинация.  „Преди 10 години София се възприемаше само като административен и делови център. Възможностите за туризъм бяха подценявани. В последните години се регистрира огромен интерес към София и ръст на туризма“, коментира Йорданка Фандъкова. Тя разказа, че общината инвестира в разкриване на археологическото богатство на Древна София и допълни: „в последните няколко години бяха отворени Музеят за история на София, Западната порта на Сердика, Триъгълната кула, Музеят на Ларгото, изградихме подземен музей под храма „Света София“ и др.“. \r\n„Близостта на Витоша до София е най-голямото предимство на града ни. Планината дава както  възможности за спорт и почивка, така и за туризъм. Затова нашата задача е да подобрим достъпа до планината с повече градски транспорт и възстановяване на лифтовете. Имаме механизъм за възстановяване на Княжевския лифт. След серия от проверки през 2018 и 2019 г. дадохме предписание на собственика да възстанови  съоръженията. В случай на отказ започваме процедура по придобиване на трасето от общината“, обясни Фандъкова. \r\n„През последните години София успя да запази постоянна тенденция на годишно увеличение на броя на туристите, посещаващи столицата“, коментира Красимир Гергов, председател на УС на НБТ. За 10 години чуждестранните туристи са се увеличили с 10%. София влезе в класацията на Мастъркард „Global Destination Cities Index в Топ 3 на европейските градове с най-висок ръст на чуждестранните туристи за периода 2009 - 2016 година. \r\nД-р Поли Карастоянова, изп.-директор на Националния борд по туризъм, посочи, че Бордът ще продължи работа за развитие на конгресния туризъм в София и подкрепя общината в подготовката на събития и представянето на бранда „София“ в света. Целта е привличане на висок клас туристи в столицата.  \r\nФандъкова заяви, че подкрепя създаването  на Българско конгресно бюро, което ще даде тласък на  развитието на конгресния и събитиен туризъм в София. „София е подготвена за домакинство на големи събития и трябва да използваме всички възможности за привличане в столицата на повече конгреси, конференции и изложби. Провеждането на европредседателство в София е пример за успех в това отношение“, обясни Фандъкова.", "date": "2019.10.09", "title": "Местни избори 2019: Кандидатът за кмет на София Йорданка Фандъкова: Обновяваме минералните бани на София, Княжевският лифт ще бъде възстановен"}
{"url": "http://www.focus-news.net/news/2019/10/09/2706706/v-pleven-be-otkrita-izlozhba-posvetena-na-pancho-vladigerov-i-mihail-popov.html", "text": "В Плевен бе открита изложба, посветена на 120 години от рождението на Панчо Владигеров и Михаил Попов в Регионална библиотека \"Христо Смирненски\" и е дело на отдели \"Краезнание\" и \"Изкуство\". Това каза за  Радио „Фокус“  Михаела Дамянова, библиотекар от отдел \"Краезнание\". Тя подчерта, че Михаил Попов не е толкова популярен сред съгражданите си, а заслужава нужното внимание като име от голямата оперна сцена. \"В изложбата могат да се видят  отзиви за двамата творци. Идеята за събитието бе да се популяризира и името на Михаил Попов, за да се гордеем с него\", каза Михаела Дамянова. \"Михаил Попов е завършил консерваторията в Неапол, но се завръща в България и първата му роля е на Мефистофел от операта \"Фауст\" от Гуно. Той става популярен не само в България, но и в чужбина, а дружбата му с Панчо Владигеров е повод за настоящата изложба\", каза още Михаела Дамянова.  \r\n \r\nВиолета КРЪСТЕВА", "date": "2019.10.09", "title": "В Плевен бе открита изложба, посветена на Панчо Владигеров и Михаил Попов"}
{"url": "http://www.focus-news.net/news/2019/10/09/2706707/balgariya-i-yordaniya-shte-zadalbochat-satrudnichestvoto-si-v-oblastta-na-turizma.html", "text": "Министерски съвет одобри проект на Меморандум за разбирателство между правителството на Република България и правителството на Хашемитско кралство Йордания за сътрудничество в областта на туризма, съобщиха от  правителствената информационна служба . \r\nДокументът отразява готовността на страните да засилят приятелските си отношения, да допринесат за икономическото развитие и растежа на туристическия потенциал и опазването на културното наследство и да осъществяват обмен на добри практики. \r\nМеморандумът предвижда страните да насърчават съвместното си сътрудничество, както за развитие на видовете туризъм с най-голям потенциал за привличане на туристи, така и в областта на защитата, опазването, възстановяването, популяризирането и управлението на културното наследство. \r\nСъздават се възможности за обмяна на опит и информация за инициативи в областта на туризма и опазването на културното наследство, а също и за популяризиране значението и ролята на културното наследство сред подрастващите.", "date": "2019.10.09", "title": "България и Йордания ще задълбочат сътрудничеството си в областта на туризма"}
{"url": "http://www.focus-news.net/news/2019/10/09/2706709/ministar-neno-dimov-podpisa-dogovori-za-dostavka-na-137-elektricheski-prevozni-sredstva-za-sofiya-po-opos.html", "text": "Министърът на околната среда и водите Нено Димов, изпълняващият длъжността кмет на Столична община Ирина Савина и изпълнителните директори на „Столичен електротранспорт“ ЕАД и „Столичен автотранспорт“ ЕАД - Евгений Ганчев и Слав Монов, подписаха три договора за доставка на екологични транспортни средства за София с цел подобряване качеството на атмосферния въздух в общината. Това съобщиха от  МОСВ .  \r\nОбщият размер на инвестициите е 261,4 млн. лв., като Оперативна програма  „Околна среда” 2014-2020 осигурява безвъзмездна финансова помощ в размер на 218 млн. лв. С изпълнението на трите проекта ще бъдат доставени общо 137 електрически превозни средства за обществения транспорт за Столичната община. Очаква се с използването на съвременния екологичен градски транспорт количеството фини прахови частици да намалее с 4,81 тона годишно. \r\nДейностите по първия проект предвиждат доставка на 25 нови нископодови съчленени трамваи, които ще се експлоатират от „Столичен Електротранспорт” ЕАД по съществуващи трамвайни линии с номера 4, 5 и 18. По втория договор със „Столичен Електротранспорт” ЕАД ще бъдат закупени 30 нови нископодови съчленени тролейбуси, които ще заменят амортизирани превозни средства. За осигуряване на нормалната им експлоатация е предвидена реконструкция и модернизация на 3 броя токоизправителни станции, които са основно звено от системата за електрозахранване на столичния електрически транспорт. По проекта ще бъдат доставени също 30 нови електробуси. За осигуряване на нормалната експлоатация на новия подвижен състав е предвидено изграждане на нови трансформаторни постове. Ще бъдат изградени и нови електробусни линии, които да заместят съществуващи автобусни маршрути. Електробусите ще използват най-съвременните бързозарядни технологии, базирани на ултракондензатори. За зареждането им ще бъдат изградени 10 зарядни станции, разположени на началните и крайните спирки и в обслужващите депа. \r\nТретият проект предвижда доставка на 52 нови електрически автобуси и специализирано оборудване за тях. Проектът ще се изпълнява на територията на Столична община, като закупените електробуси ще се експлоатират от „Столичен автотранспорт\" ЕАД по съществуващи автобусни линии и по новооткрити линии с довеждаща функция към системата на метрото и трамвайната мрежа.", "date": "2019.10.09", "title": "Министър Нено Димов подписа договори за доставка на 137 електрически превозни средства за София по ОПОС"}
{"url": "http://www.focus-news.net/news/2019/10/09/2706705/pravitelstvoto-odobri-merkite-za-podobryavane-na-deynostta-na-ia-avtomobilna-administratsiya.html", "text": "Правителството одобри предложените от министъра на транспорта, информационните технологии и съобщенията Росен Желязков мерките за подобряване на дейността на Изпълнителна агенция „Автомобилна администрация“, съобщиха от  правителствената информационна служба . \r\nПредвидените мерки са свързани с издаването на лицензи, контролната и административно наказателната дейност, както и организирането на изпитите на кандидатите за водачи.  \r\nПо отношение на предоставянето на лицензи и разрешителни за извършване на превоз на пътници и товари, ще бъдат приложени мерки за намаляване на административната тежест за компаниите чрез ускорено и улеснено издаване на лицензи, повишаване на ефективността на ИА „Автомобилна администрация“ и намаляване на условията за злоупотреби. Планира се надграждане на информационната система за резервиране на еднократни разрешителни и за автоматизирано разпределение на многократните ЕКМТ/СЕМТ разрешителни. \r\nЗа подобряването на контролната и административно наказателна дейност са предвидени структурни промени чрез тристепенна система, която ще включва осем регионални дирекции с контролни функции вместо сега съществуващите 27 областни отдела. Областните отдели ще запазят административните си функции по обслужването на граждани, както и дейности по провеждането на изпити на кандидатите за водачи. Контролната дейност ще бъде организирана в осем регионални дирекции: София, Пловдив, Бургас, Варна, Стара Загора, Плевен, Русе и Враца. В рамките на новите регионални дирекции ще има средно 8 или 9 контролни екипа, с изключение на София, като по този начин ще могат да се осигурят над 15 екипа. Това ще позволи да се планират цялостни и всеобхватни проверки във всяка област, като така ще бъдат осигурени екипи за контрол и през тъмната част от денонощието, каквито към момента няма. Чрез тази подход ще бъде прекъсната обвързаността на служителите на местно ниво и ще се осигури значителна степен на ротация. Ще бъде създадена информационна система, която да обхване всички етапи на пътния контрол, прилагане на система за анализ на риска при избор на пътните превозни средства и предприятия за контрол, както и изграждането на електронни системи, позволяващи постоянен контрол на предприятията.  \r\nПри организирането и провеждането на изпитите на кандидатите за водачи е планирано създаването на интегрирана електронна система за контрол на изпитите, чрез провеждане на практическите изпити в моторни превозни средства, оборудвани с видеонаблюдение и датчици, отразяващи автоматично грешките. По този начин ще бъде ограничен субективния фактор и ще се осигури контрол върху маршрута на изпита. Изпитът ще се провежда само от служител на ИА „Автомобилна администрация“ без присъствието на представител на учебния център, което ще гарантира провеждането му в контролирана среда. \r\nПредвижда се разработването на единна информационна система на ИА „Автомобилна администрация“, тъй като сегашната система е набор от модули по отделни дейност, с ниска степен на интеграция помежду им или с външни регистри. Наличните електронни услуги са от „първо поколение“ и позволяват единствено подаване с квалифициран електронен подпис. С изграждането на единната информационна система ще бъде осигурено автоматизиране на процесите по обработването на заявленията за административни услуги, чрез свързаност с външни и вътрешни за агенцията регистри и информационни системи. Това ще намали регулаторната тежест за бизнеса и чувствително ще ограничи броя на изискваните документи.", "date": "2019.10.09", "title": "Правителството одобри мерките за подобряване на дейността на ИА „Автомобилна администрация“"}
{"url": "http://www.focus-news.net/news/2019/10/09/2706711/zapochva-modernizatsiyata-na-nad-54-km-ot-patya-vidin-botevgrad.html", "text": "Започва модернизацията на над 54 км от пътя между Видин и Ботевград, в отсечката Видин – Ружинци, съобщиха от  правителствената информационна служба . За да стартира изпълнението на проекта, правителството увеличи размера на ангажиментите за разходи, които могат да бъдат поети от Министерството на регионалното развитие и благоустройството. \r\nПри реализацията на проекта ще се прилага нова схема на плащане. Тя предвижда цялата стойност за изпълнение на строително-монтажните работи по договорите за трите участъка, на които е разделено трасето, да се разплати на изпълнителите след приключване и приемане на строителните дейности. Модернизацията на пътя ще се финансира със 796 749 500 лева през следващите четири години. \r\nОтсечката Видин - Ружинци, която е част от направлението Видин - Ботевград, в по- голямата си част ще бъде с габарит на автомагистрала, включващ две ленти за движение в посока, аварийна лента, банкети и разделителна ивица. В определени участъци е предвидено и изграждането на трета лента. По цялото трасе ще бъдат построени и ремонтирани редица големи съоръжения, пътни възли и др. \r\nНаправлението Видин - Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще ограничи вредното въздействие на шума и замърсяването на околната среда от интензивния тежкотоварен трафик.", "date": "2019.10.09", "title": "Започва модернизацията на над 54 км от пътя Видин – Ботевград"}
{"url": "http://www.focus-news.net/news/2019/10/09/2706710/pravitelstvoto-odobri-proekt-na-sporazumenie-za-ikonomichesko-nauchno-i-tehnichesko-satrudnichestvo-mezhdu-balgariya-i-kambodzha.html", "text": "Министерският съвет одобри проект на Споразумение за икономическо, научно и техническо сътрудничество между правителството на Република България и Кралското правителство на Камбоджа, като основа за водене на преговори, съобщиха от  правителствената информационна служба . \r\nСпоразумението предвижда сътрудничество между двете страни с цел укрепване на икономическите връзки и увеличаване на двустранната търговия. Двете страни ще работят за насърчаване на контактите между бизнес представители от двете страни, ще съдействат за участия в панаири и изложби, организиране на събития и др. Документът ще съдейства и за повишаване ролята на малкия и средния бизнес, развитие на инвестиционните дейности, откриването на представителства на компании от двете страни, обмен на информация и др.  \r\nНа днешното правителствено заседание беше одобрен и проект на Програма за сътрудничество в областта на културата между Министерството на културата на Република България и Министерството на културата и изобразителното изкуство на Кралство Камбоджа за периода 2019-2021 г. \r\nПроектът на Програма удовлетворява взаимните интереси на двете страни и съдържа всички необходими текстове за развитие на отношенията между Република България и Кралство Камбоджа в областта на културата. \r\nПредлаганият проект на Програма регламентира възможностите за сътрудничество в областта на музиката, танца, фолклора, филмовото изкуство, литературата, превода, библиотечното и музейно дело, изобразителното изкуство, организирането на художествени изложби и музикални фестивали. Уточняват се и ангажиментите на двете страни по отношение на опазването на културното наследство.", "date": "2019.10.09", "title": "Правителството одобри проект на Споразумение за икономическо, научно и техническо сътрудничество между България и Камбоджа"}
{"url": "http://www.focus-news.net/news/2019/10/09/2706713/mestni-izbori-2019-nikolay-melemov-kandidat-kmet-na-smolyan-sportat-e-prioritet-za-nas-i-sme-go-dokazali.html", "text": "„Спортът е приоритет за нас и сме го доказали. Годишно около 1 млн. лева се отпускат за поддръжка на базите, които са в изключително добро състояние“, заяви пред представители на спортните клубове в Смолян кандидатът за кмет на града от ГЕРБ Николай Мелемов. По думите му хората, които се занимават със спорт, преди всичко го правят със сърце и душа. Това съобщиха от пресцентъра на  ГЕРБ . \r\n„Задача на общината е базите да са в добро състояние, за да се създадат условия за развитие на спорта. Поддържаме базите, защото това е наш дълг към децата и нашите съграждани. Така ще продължим и занапред. Общината трябва да бъде по-ангажирана със самите клубове, но всичко това трябва да става на принципна основа. Този диалог между общината и клубовете трябва да продължи. Нужно е и по-голямо ангажиране за развитието на самите спортисти. Аз съм сигурен, че след като обновихме базите и изградихме нови, е нужно време, за да дойдат и резултатите. За мен е най-важно да има повече деца, които се занимават със спорт“, каза Мелемов. Според него усилията на общината трябва да са насочени към осигуряване на спокойствие в базите, ред и дисциплина.  \r\nМелемов представи част от листата на ГЕРБ за общински съветници – Денислав Костов, Васил Кутлев, Божидар Шуманов, Димитър Николов, Андриян Петров, Ангел Безергянов. \r\n„Проблемите, които решаваме, са човешки, а не партийни. Затова листата ни е с голям процент гражданска квота, млади хора, ангажирани с развитието на общината“, допълни кандидат-кметът.  \r\n„Щастлив съм, че тези бази, които бяха в окаяно състояние, днес предлагат отлични условия“, заяви Андриян Петров. Според него сега е нужно мъдро управление, което да търси и намира баланса между различните клубове, защото всичко е направено за спортната общност и за децата на града.  \r\n„Открихме още една прекрасна спортна зала в кв. „Райково“ към гимназията. Има един салон на автотранспорта, който не се ползва. Искат се малко пари, за да се ремонтират съблекалните и залата може да се ползва за волейбол и баскетбол“, каза Петров. \r\n„Разчитам на взаимодействие между вас и нас с цел постоянно да подобряваме условията за спорт с правомощията, които имаме. Ние искаме да направим необходимото, за да можем да се поздравяваме с успехи и да възродим славата на спортните клубове в Смолян“, каза Ангел Безергянов, който в изминалия мандат бе ръководител на групата общински съветници от ГЕРБ в местния парламент.", "date": "2019.10.09", "title": "Местни избори 2019: Николай Мелемов, кандидат-кмет на Смолян: Спортът е приоритет за нас и сме го доказали"}
{"url": "http://www.focus-news.net/news/2019/10/09/2706712/tendentsiya-kam-masovo-falirane-na-magazini-i-kvartalni-targovski-obekti-se-nablyudava-v-pazardzhik.html", "text": "Тенденция към масово фалиране на магазини и квартални търговски обекти се наблюдава в Пазарджик, показа репортерска проверка на  Радио „Фокус“ – Пазарджик . Повечето от магазините в центъра на Пазарджик са изпразнени и са с поставени табели „Дава се под наем“. Някои от магазините направиха опит да се запазят с намаляване на цените на стоките си, но след като и това не стабилизира продажбите им, повечето се принудиха да затворят врати. Високите наеми в центъра на града наложиха част от търговските обекти да се преместят към кварталите, но и там липсата на клиенти доведе до фалит на обектите. Това се случи и с голяма част от кварталните магазини за хранителни и битови стоки. Обяснението на повечето търговци е, че финансовата криза наистина е засегнала българина и в частност - хората в Пазарджик. \r\nАлбена ЖИЛЕКОВА", "date": "2019.10.09", "title": "Тенденция към масово фалиране на магазини и квартални търговски обекти се наблюдава в Пазарджик"}
{"url": "http://www.focus-news.net/news/2019/10/09/2706703/balgariya-podkrepya-zapochvaneto-na-pregovori-s-republika-severna-makedoniya-i-republika-albaniya-no-shte-nastoyava-da-spazvat-dobrosasedskite-otnosheniya.html", "text": "България ще подкрепи на Съвет “Общи въпроси” и на Европейския съвет заключения за започване на преговори за членство в Европейския съюз с Република Северна Македония и Република Албания, но ще следи те да спазват добросъседските отношения, съобщиха от  правителствената информационна служба . Това е записано в Рамковата позиция по отношение на европейската перспектива на двете държави, която по предложение на вицепремиера Екатерина Захариева бе одобрена днес от Министерския съвет. \r\nВ документа са записани условията, които България винаги е поставяла пред двете държави. За тях страната ни ще следи по време на целия преговорен процес.  \r\nЗапочването на преговори не следва да се интерпретира като гаранция за членство, а като позитивна движеща сила за ускоряване на реформите и поддържането на добросъседските отношения, които са хоризонтален критерий и ще бъдат оценявани на всеки етап от преговорите. \r\nПо отношение на Република Северна Македония са формулирани конкретни междинни цели и крайни цели: \r\nНа 15 октомври на Съвета „Общи въпроси“ и на 17 октомври на Европейския съвет България ще подкрепи започването на преговори за членство на Република Северна Македония и Република Албания в Европейския съюз. \r\nПреди провеждането на първата междуправителствена конференция, която одобрява преговорната рамка, България ще настоява за ясни критерии по изпълнението на Договора за приятелство, добросъседство и сътрудничество, особено що се отнася до работата на Съвместната мултидисциплинарна експертна комисия по исторически и образователни въпроси. Обърнато е специално внимание на въпросите относно езиковата норма и използване пълното име на Република Северна Македония. \r\nПреглед на изпълнението на тези условия, както и напредък по промяната на учебниците по литература, история и география в Република Северна Македония ще бъде направен и преди провеждането на втората междуправителствена конференция, която отваря първата преговорна глава. \r\nБългария не следва да допуска интеграцията на Република Северна Македония в ЕС да бъде съпътствана от европейска легитимация на държавно спонсорирана идеология на анти-българска основа.  \r\nРепублика Северна Македония следва да преустанови и да се въздържа от провеждане на политика, независимо под каква форма, на подкрепа и насърчаване претенциите за признаване на т.нар. „македонско малцинство“ в България. \r\nНашата югозападна съседка следва ясно да посочи, че краткото име на страната няма нищо общо с географския регион Северна Македония, част от който се намира в пределите на България. \r\nРепублика Северна Македония следва да премахне от табели и надписи върху паметници, паметни плочи и сгради на текстове, насаждащи открито омраза към България, например такива, съдържащи квалификации като „българския фашистки окупатор“. Очакване да се задейства процес на реабилитация на жертвите на югославския комунистически режим, репресирани поради българското им самосъзнание. \r\nБългария ще настоява и за ясен напредък при работата на Съвместната мултидисциплинарна експертна комисия по историческите и образователните въпроси. Това означава да се постигнат конкретни договорености за личности и събития като Гоце Делчев, Даме Груев, Братя Миладинови, Илинденско-Преображенското въстание, Кресненско-Разложкото въстание. \r\nРамковата позиция ще изисква и хармонизиране на учебните програми по история и литература на двете страни в съответствие с постигнатото от Съвместната мултидисциплинарна експертна комисия по историческите и образователни въпроси. \r\nСледва да е ясно, че езиковата норма, обявена за конституционен език в Република Северна Македония, е свързана с промените на езика, наложени в някогашната югославска република. Никой документ в процеса на присъединяване не може да се разглежда като признание от българска страна на съществуването на т.нар. „македонски език“.  \r\nОтносно преговорния процес с Република Албания той следва да бъде обвързан с реален напредък по отношение на по-нататъшните стъпки за гарантиране правата на българското национално малцинство. \r\nОчакваме правата на българското национално малцинство да бъдат максимално гарантирани, включително изучаването, без поставяне на административни пречки, на книжовния български език като майчин в регионите, традиционно населявани от тях, като Голо Бърдо, Гора, Преспа, Корча, Кукъс, Елбасан. \r\n“България е страната, признала първа Република Македония, сега Република Северна Македония. Оттогава подкрепяме тази държава по евроатлантическия й път и нашият национален интерес е тя да скъса с миналото и да върви по пътя на демокрацията”, заяви вицепремиерът Екатерина Захариева. \r\n \r\n Рамковата позиция е публикувана на сайта на Министерския съвет.", "date": "2019.10.09", "title": "България подкрепя започването на преговори с Република Северна Македония и Република Албания, но ще настоява да спазват добросъседските отношения"}
{"url": "http://www.focus-news.net/news/2019/10/09/2706716/stefan-danailov-e-postapil-v-vma-sofiya.html", "text": "Стефан Данаилов е постъпил в ВМА - София. Това потвърдиха за  Агенция \"Фокус\"  от  болницата .", "date": "2019.10.09", "title": "Стефан Данаилов е постъпил в ВМА - София"}
{"url": "http://www.focus-news.net/news/2019/10/09/2706714/makfaksmakedoniya-ne-mozhe-da-ima-natsionalno-obedinenie-na-albantsite-v-es-smyata-albin-kurti.html", "text": "Лидерът на Движение „Самоопределение“ и вероятен бъдещ премиер на Косово след победата в предсрочните парламентарни избори Албин Курти заяви, че в рамките на Европейския съюз не може да се случи обединение на албанците, но може да се прокара идеята за федерация, предава македонската медия  \"Макфакс\" . \r\n„Косово и Албания трябва да се сближат, да приемат идеята за федерация, както Германия, с децентрализирани институции“, заяви Курти. \r\nТой по-рано заяви, че няма да бърза с продължаването на разговорите между Белград и Прищина и да премахва стопроцентовите мита върху сръбския внос.  \r\nКурти заяви и че преговорите със Сърбия няма да бъдат негов приоритет, когато получи премиерския пост.   \r\nТой добави, че вдигането на митата върху вноса, което беше поставено като основно условие за възобновяване на преговорите, не може да бъде автоматично изпълнено.  \r\n„Можем да премахнем митата върху вноса само след прилагането на принципа за реципрочност\", каза Курти, като уточни, че Сърбия трябва да изпълни всички задължения по 33-те споразумения, подписани от Белград и Прищина като част от преговорите в Брюксел. \r\n \r\n Теодор Пенев", "date": "2019.10.09", "title": "„Макфакс“(Македония): Не може да има национално обединение на албанците в ЕС, смята Албин Курти"}
{"url": "http://www.focus-news.net/news/2019/10/09/2706715/uchenitsi-i-prepodavateli-ot-gimnaziya-po-predpriemachestvo-v-dobrich-uchastvaha-v-mezhdunaroden-uchenicheski-obmen-v-latviya.html", "text": "Ученици и преподаватели от гимназията по предприемачество „Райко Цончев“ в Добрич са взели участие в международен ученически обмен в Латвия, предаде кореспондентът на  Радио „Фокус” – Варна . В периода 1-7 октомври в град Лимбажи е осъществено работното посещение в рамките на проект „Запазете бъдещето не само днес“, съфинансиран по програма Еразъм +, Ключова дейност 2, „Стратегически партньорства“. Това е трета среща за партньорите от Чехия, България, Румъния, Латвия и Турция. Мобилността в Латвия е била под наслов „Да спасим дърво“ и в тази връзка са били организирани и проведени множество дейности по темата.Учениците са се запознали с технология за изработване на хартия и са се включили в работилнички за изработване на картички и декорации от използвана хартия. Младежите са се включили също и в засаждане на дръвчета в двора на училището-домакин. Посещение в екологичен образователен център е предоставил възможност на всички, чрез поставени групови задачи да се запознаят с различни видове дървета, с  фазите им на растеж през четирите сезона, с начини за определяне възрастта на дърветата и други интересни теми. Експедиция в гората и запознаване с горското разнообразие в Латвия са спомогнали за придобиване на знания и умения за измерване киселинността на почвите, измерване на височината на дърветата, категоризиране на дърветата с цел да се запазят здравите и премахнат болните дръвчета, изграждане на дървен мост, само от греди, по скица на Леонардо да Винчи и други занимателни дейности. При посещение във фабрика за сушене на шишарки учениците са се запознали с технологията на сушенето и са научили за начина на селекция на най-добрите шишарки, чиито семена се използват за отглеждане на дръвчета. Половината територия на Латвия е засята с гори и е прието да се сеят два пъти повече дървета от отсечените. В програмата е било заложено и посещение на фамилна пекарна, в която хлябът се прави ръчно, с квас и без изкуствени добавки. По време на мобилността учителите са участвали в няколко организационни срещи, на които всеки от партньорите е отчел извършените до момента дейности, обсъдени са и предстоящите задачи по проекта. Сред осъществените културни дейности са били посещение на средновековен дворец в Цесис, разходка в градовете Валмиера и Сигулда. Домакините са организирали и специална латвийска вечер, по време на която са представили традиционни песни, танци и кухня. В края на мобилността участниците са получили сертификати за участие. Следващата среща на партньорските училища ще се проведе през месец март 2020 г. в град Адана, Турция. \r\n \r\nЖулиета НИКОЛОВА", "date": "2019.10.09", "title": "Ученици и преподаватели от гимназия по предприемачество в Добрич участваха в международен ученически обмен в Латвия"}
{"url": "http://www.focus-news.net/news/2019/10/09/2706684/balgariya-i-turkmenistan-shte-si-satrudnichat-v-informatsionnite-tehnologii-poshtenskite-i-elektronnite-saobshteniya.html", "text": "Правителството утвърди Споразумение с Туркменистан за сътрудничество в областта на информационните технологии, пощенските и електронните съобщения, съобщиха от  правителствената информационна служба . Документът бе подписан през август 2019 г., по време на посещението на министър-председателя Бойко Борисов в Туркменистан. \r\nСпоразумението регламентира сътрудничеството между двете страни в подготовката на нормативна уредба, политиките за развитие, подпомагането на бизнес отношенията, както и подкрепата на кандидатури и предложения в рамките на специализираните международни организации.", "date": "2019.10.09", "title": "България и Туркменистан ще си сътрудничат в информационните технологии, пощенските и електронните съобщения"}
{"url": "http://www.focus-news.net/news/2019/10/09/2706717/74-godishen-motorist-e-v-tezhko-sastoyanie-sled-katastrofa-na-izhoda-na-selo-petko-karavelovo.html", "text": "Възрастен мъж е в тежко състояние след пътен инцидент. Произшествието е станало малко след 14.00 часа на изхода на село Петко Каравелово, съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. По първоначална информация товарен микробус е блъснал мотоциклет, управляван от 74-годишен мъж от населеното място. Възрастният мъж е пострадал тежко. В момента го транспортират към болница във Велико Търново. На мястото на произшествието има полицейски екипи, които регулират движението. Към момента то се осъществява в едната лента. Препоръчва се пътуващите по това направление да преминават през мястото на катастрофата с повишено внимание.", "date": "2019.10.09", "title": "74-годишен моторист е в тежко състояние след катастрофа на изхода на село Петко Каравелово"}
{"url": "http://www.focus-news.net/news/2019/10/09/2706708/erdogan-kam-putin-voennata-operatsiya-v-siriya-shte-donese-mir-i-stabilnost-v-regiona.html", "text": "Планираната от Анкара военна офанзива срещу кюрдските сили в Северна Сирия ще спомогне за „мира и стабилността“ в региона е заявил президента на Турция Реджеп Тайип Ердоган пред своя руски колега Владимир Путин.  \r\nИзявлението на Ердоган идва след международните възгласи против потенциална операция, която може допълнително да дестабилизира региона.  \r\n„По време на разговора президентът заяви, че планираната военна операция на изток от Ефрат ще спомогне за мира и стабилността на Сирия и ще улесни пътя към политическо решение“, заяви говорител на турското президентство.  \r\nПо-рано турският външен министър Мевлют Чавушоглу заяви, че страната му скоро ще „информира ООН и засегнатите страни, включително Сирия“ за военната операция.  \r\n„Тази операция ще бъде важна (…) за мира и стабилността в региона“, заяви Мевлют Чавушоглу пред репортери в Алжир. \r\n„Тя ще направи възможното доброволното завръщане на бежанците, които сега са настанени в Турция и региона. Нашите единствени цели са терористите и затова ние много ще помогнем на териториалната цялост на Сирия“, заяви още той.  \r\n \r\n \r\n Теодор Пенев", "date": "2019.10.09", "title": "Ердоган към Путин: Военната операция в Сирия ще донесе „мир и стабилност“ в региона"}
{"url": "http://www.focus-news.net/news/2019/10/09/2706720/obshtina-topolograd-obyavi-traur-za-ubitiya-feldsher-dimitar-fakirov.html", "text": "Временно изпълняващият длъжността кмет на Община Тополовград обяви утрешния ден 10 октомври за Ден на траур в Общината, в памет на гибелта на Димитър Факиров. Това съобщиха от  Община Тополовград . Със заповед се забранява провеждането на публични тържества и радостни ритуали през целия ден.Временният градоначалник изпрати Съболезнователно писмо до семейството на медицинският фелдшер Димитър Факиров, станал жертва на жестоко убийство. В него се казва: „ Дълбоко сме покрусени от жестокостта на престъплението,при което загина г-н Факиров. Той беше един от добрите медици на Община Тополовград. Ще го запомним като добър професионалист, скромен и добър човек. Скърбим заедно с Вас!“ В знак на съпричастност  към неговите  близки, националният флаг на всички общински сгради ще бъде свален наполовина.", "date": "2019.10.09", "title": "Община Тополоград обяви траур за убития фелдшер Димитър Факиров"}
{"url": "http://www.focus-news.net/news/2019/10/09/2706721/10-dushi-sa-zadarzhani-pri-spetsializiranata-operatsiya-za-protivodeystvie-na-telefonnite-izmami-vav-vetovo.html", "text": "10 души са задържани при специализираната операция за противодействие на телефонните измами във Ветово. Това съобщиха от пресцентъра на  МВР . Акцията се провежда под наблюдението на Специализираната прокуратура. \r\nЗам. главният прокурор Иван Гешев и главният секретар на МВР гл. комисар Ивайло Иванов съобщиха по време на брифинг, е има данни за 6 случая на телефонни измами, извършени от разбитата група във Ветово. Досъдебното производство е образувано в началото на годината. Периодът, който се разследва, е от декември 2018 до август т. г. В хода на процесуално-следствените действия в рамките на проведената акция са намерени 400 грама тротил, оръжие, SIM карти и телефони. Задържани са общо 10 лица.  \r\n„Става въпрос за два емблематични случая на телефонни измами. Единият е за измама на възрастен мъж от София на стойност 130 000 лв. Вторият случай е от началото на годината, когато 11-годишно дете от Стара Загора предостави на муле на групата около 44 000 лв.“, уточни зам. главният прокурор.", "date": "2019.10.09", "title": "10 души са задържани при специализираната операция за противодействие на телефонните измами във Ветово"}
{"url": "http://www.focus-news.net/news/2019/10/09/2706723/mladezhi-s-uvrezhdaniya-v-kazanlak-shte-badat-angazhirani-v-sazdavaneto-na-sotsialno-predpriyatie.html", "text": "Сдружение „Бъдеще за децата“ представи новия си проект „Социално включване чрез заетост“, финансиран по Оперативна програма „Развитие на човешките ресурси“ 2014 - 2020, предаде кореспондент на  Радио „Фокус” . На събитието присъстваха социални работници, директори на социални институции, младежи с увреждания и техните родители.  \r\nПо време на представянето Мария Гинева, директор на Сдружение „Бъдеще за децата” поясни, че основната цел на проектното предложение е да се предоставят условия и подкрепяща среда за включване на пазара на труда на млади хора с увреждане и създаване на предпоставки за тяхната социализация и реализация в обществото. Дейностите в проекта ще бъдат реализирани в три направления. В рамките на една от дейностите ще бъдат създадени три работилници, в които младежите ще усвояват определени умения съобразени с техните възможности, ще се извършват дейности свързани с провеждане на социално – правни консултации, психологическа подкрепа, оценка на възможностите, изготвяне и осъществяване на индивидуални програми за социално включване, подкрепа при търсене на работа и други. Друга дейност е свързана с осигуряване на подкрепа за младежите с увреждания в работна среда, чрез настойници, които ще ги придружават в периода им на адаптация. Те ще отговарят за организацията на работната среда с цел осигуряване на защита, безопасност, достъпност, материална база, ресурси и предоставяне на подкрепа за изпълнение на трудовите задачи и максимално разгръщане на силните му страни.  \r\nПроектът цели и дългосрочна кампания за промяна на нагласите към хората с увреждания. Тя ще протича успоредно с всички дейности на проекта и ще акцентира върху възможностите и потенциала на хората с увреждания, върху позитивната роля, промяната и влиянието върху обществото. „Причина да разработим този проект е, че през последните години много младежи с увреждания и техни родители се обръщат към нас в търсенето на тяхната реализация. Разбират, че е трудно да я намерят, поради липсата на умения и без осигуряване на необходимата подкрепа. Така възникна и идеята за проекта, разработихме го стъпвайки на опита, който имаме и нуждите на тази група. Някой от младежите имат нужда от социални услуги за грижа и Община Казанлък е създала тази възможност, но други имат реални възможности да усвоят трудови умения и да се интегрират в реална среда, за да се чувстват полезни и приети”, подчерта Мария Гинева. \r\nПроектът ще бъде реализиран с подкрепата на Община Казанлък, Дирекция „Бюро по труда“ и Дирекция „Социално подпомагане и работодатели. \r\nОчакваният дългосрочен ефект от реализирането на проекта е свързан с преодоляване на социалната изолираност, създаване на възможност за инициативност, придобиване на нови знания, умения и навици за по-добро справяне с ежедневието чрез предоставяне на интегрирани иновативни и комплексни социални услуги, включително обучения в общността на хората в неравностойно положение.  \r\nЗа ползата от трудовото включване на младежите с увреждания, по време на представяне на проекта, своя опит споделиха Боряна Коскина и Михаела Иванова, които вече имат трудова реализация. \r\nОпит в тази насока сподели и директорът на Основно училище „Д-р Петър Берон” – с. Овощник Димитър Гайдаров, където вече втора година работи млада жена с увреждане. Той подчерта ползата от това за самите млади хора, които се чувстват потребни и пълноценни в живота, изпълнявайки поставените им трудови задачи. \r\nСлавяна ГАЙДАРОВА", "date": "2019.10.09", "title": "Младежи с увреждания в Казанлък ще бъдат ангажирани в създаването на социално предприятие"}
{"url": "http://www.focus-news.net/news/2019/10/09/2706726/ombudsmanat-diana-kovacheva-bitovite-usloviya-v-slivenskiya-zhenski-zatvor-sa-dobri-no-ima-kakvo-da-se-zhelae-po-dostapa-do-meditsinski-uslugi-i-do-rabota.html", "text": "Битовите условия в Сливенския женски затвор са добри, но има какво да се желае по достъпа до медицински услуги и до работа. Това са показали резултатите от планова проверка на омбудсмана доц. Диана Ковачева и нейния екип, които бяха представени пред журналисти, предаде репортер на  Радио „Фокус“-Сливен . Около 50 лишени от свобода жени от сливенския затвор са поставили своите проблеми пред омбудсмана на България Диана Ковачева. При срещата си с нея затворничките са се оплакали от лошо медицинско обслужване и липса на гинеколог в затвора, от високи цени в затворническата лавка, лоши условия на живот в общежитието от открит тип и невъзможност за осигуряване на заетост на всички лишени от свобода, които желаят да работят. „По всички тези проблеми ще бъдат направени проверки и жалбоподателите ще бъдат информирани за резултатите от тях“, посочи доц. Ковачева.  \r\nПо-рано през деня омбудсманът проведе приемна за граждани в Сливен и изслуша техните оплаквания, свързани предимно с нарушение на правата им като потребители, основно на ВиК услуги, нарушеното им право на собственост, здравни и образователни проблеми. По думите й жители на селищно образувание „Изгрев“ са се жалвали заради проблем с водоснабдяването, тъй като там се дават права за строеж, а няма изградена канализация и хората се налага да ползват вода от водоноски, която им излиза скъпо. При омбудсмана е подадена и жалба, свързана със сигурността на жителите на село Градец и по точно - за извършването на непрекъснати набези върху къщите на хората. \r\nПо всички жалби от институцията на омбудсмана ще бъдат извършени проверки. По думите на Ковачева броя на жалбите към националния обществен посредник нараства. Близо 13 000 оплаквания са постъпили в институцията. Те са предимно от социално-икономически характер, за правата на собственост и правото на добра администрация, в това число - и от страна на местните власти. \r\nЛюдмила ЙОРГОВА", "date": "2019.10.09", "title": "Омбудсманът Диана Ковачева: Битовите условия в Сливенския женски затвор са добри, но има какво да се желае по достъпа до медицински услуги и до работа"}
{"url": "http://www.focus-news.net/news/2019/10/09/2706719/tass-kyurdite-prizovavat-rusiya-da-deystva-kato-garant-v-dialoga-sas-siriyskoto-pravitelstvo.html", "text": "Сирийските кюрди, чиито формирования са концентрирани в граничната зона с Турция в Северна Сирия, призоваха Руската федерация да действа като гарант при евентуалните си преговори с представители на официалните власти в Дамаск, предава  ТАСС . \r\nСпоред информация на йордански медии, сирийските кюрди са призовали Русия да действа като гарант в диалога си с Дамаск. По-рано „Сирийските демократични сили“ заявиха, че може да потърсят помощ от Москва или от правителството в Дамаск в случай на евентуална военна операция от страна на Турция. \r\nАнкара вече започна да струпва войски по границата си със Сирия, а правителството обяви, че военна операция може да започне до дни. \r\n \r\n Теодор Пенев", "date": "2019.10.09", "title": "ТАСС: Кюрдите призовават Русия да действа като гарант в диалога със сирийското правителство"}
{"url": "http://www.focus-news.net/news/2019/10/09/2706688/mestni-izbori-2019-zapochnaha-predizbornite-sreshti-na-kandidata-za-kmet-na-obshtina-simitli-apostol-apostolov-s-mestnite-zhiteli.html", "text": "Започнаха предизборните срещи на кандидата за кмет на Община Симитли Апостол Апостолов с местните жители. Това съобщиха от пресцентъра на предизборния щаб на  Апостол Апостолов .  \r\n„Ще посетим всяко едно населено място в общината, за да чуем проблемите и желанията на хората“ – това бяха думите на  – Апостол Апостолов при откриване на предизборната кампания на 27 септември.  Обещаното е в дейтствие. Първата предизборна среща вече е факт. Снощи в село Черниче, кметът на Община Симитли – Апостол Апостолов, кметът на Черниче – Георги Стефанов, както и кандидатите за общински съветници от листата на „Партия на зелените“ с водач Апостол Апостолов и листата на ПП „ГЕРБ“ с водач Лиляна Айкова, проведоха среща с живущите на Черниче. На нея бяха коментирани теми, засягащи населението. Всеки имаше възможността да изкаже проблемите си, да получи отговор на въпросите си и лично да се запознае с кандидатите.  \r\n„Много е важно да излезем да гласуваме, тъй като трябва да изберем общински съвет, който със своите гласувания решава почти всичко в общината.“ – каза Георги Стефанов при откриването на срещата. Заедно с Апостол Апостолов и целият му екип беше и народният представител – Стефан Апостолов, който участва в предизборната среща и е готов да отговаря на всеки един въпрос на населението. Първата среща мина, следва среща на 10-ти октомври (четвъртък) от 18:30 часа в град Симитли, улица „Илинден“, при кръстопътя до цеха.  Всеки е добре дошъл, за да зададе своите въпроси и да изкаже своите проблеми.", "date": "2019.10.09", "title": "Местни избори 2019: Започнаха предизборните срещи на кандидата за кмет на Община Симитли Апостол Апостолов с местните жители"}
{"url": "http://www.focus-news.net/news/2019/10/09/2706727/vavezhda-se-vremenna-organizatsiya-na-dvizhenieto-v-sofiya-na-14-oktomvri-vav-vrazka-s-provezhdane-na-futbolna-sreshta.html", "text": "Въвежда се временна организация на движението в София на 14 октомври във връзка с провеждане на футболна среща. Това съобщиха от пресцентъра на  Столична община . \r\nНа 14 октомври 2019 г. във връзка с провеждане на футболна среща, ще бъде забранен престоят и паркирането на превозни средства,  както следва: \r\n- от 17.00 часа на 10.10.2019 г. до 24.00 часа на 14.10.2019 г. при сектор „Г” на  Националния стадион „Васил Левски”. \r\n- от 08.00 до 24.00 часа на 14.10.2019 г. на моста пред Национален стадион „Васил Левски” и на ул. „Ген. Гурко“ между бул. „Евлоги и Христо Георгиеви“ и бул. „Васил Левски“. \r\nОт 20.30 часа на 14.10.2019 г. до приключване на футболната среща, при необходимост и по преценка на ръководството на СДВР е възможно да бъде забранено влизането на превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.10.09", "title": "Въвежда се временна организация на движението в София на 14 октомври във връзка с провеждане на футболна среща"}
{"url": "http://www.focus-news.net/news/2019/10/09/2706729/detsa-ot-burgas-uchastvat-v-opazvaneto-na-kulturnoto-nasledstvo-na-evropa.html", "text": "Деца от ОУ \"Найден Геров\" участват активно в опазването на културното наследство на Европа. Те заедно със свои връстници от Португалия, Чехия, Италия, Гърция и Румъния са част от проекта \"Опазване на културното наследство и ценностите на Европа\". Координатор на проекта от българска страна е Марияна Монева - учител по английски език в училището.Това съобщиха от пресцентъра на  Община Бургас . \r\nПреди дни участниците от българска страна представиха пред учители и съученици в ОУ \"Найден Геров\" резултатите от първата година на изпълнението на проекта. През този период те се срещнаха с партньорските организации в Чехия и Италия. Като част от проекта учениците изработиха лого на конкурса. На събитията в Европа те представиха страната ни чрез ръчно направени от тях кукли с български национални носии, изработиха маски на родни паметници, съставиха енциклопедия на българските обекти от национално значение, подготвиха и журнал със снимки и рисунки. \r\nВ началото на месец ноември 2019 година ученици и учители ще посетят училището  в Комотини, Гърция. Всички прояви на учениците от ОУ \"Найден Геров\" са насочени към децата и младите хора, които имат задължението да пазят нашето културно наследство за следващите поколения. Акцентът е поставен върху тази образователна стойност на културното наследство, както и върху неговия принос за устойчивото икономическо и социално развитие. Чрез участието си в различните мероприятия от проекта децата се насърчават да търсят интелигентни начини за опазване, управление и нов поглед върху наследството на Европа. Целта е хората да се доближат до своето културно наследство и да се чувстват по-съпричастни към него, да се поощрят споделянето и високото оценяване на богатото културно наследство на Европа, както и да се засили чувството на принадлежност към общо европейско пространство. \r\nПроектът на Еразъм + \"Опазване на културното наследство и ценностите на Европа\"  е финансиран от Центъра за развитие на човешките ресурси; Ключова дейност 2 \"Стратегически партньорства\", сектор \"Училищно образование\", проекти за \"Партньорства за училищен обмен\", с водеща организация Португалия, Фелгуераш. Партньорската организация от българска страна е ОУ \"Найден Геров\". Проектът  се изпълнява за 24 месеца, като крайният срок е 31 август 2020 г.", "date": "2019.10.09", "title": "Деца от Бургас участват в опазването на културното наследство на Европа"}
{"url": "http://www.focus-news.net/news/2019/10/09/2706731/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонна стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.09", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/09/2706725/rtk-kosovo-zapochna-sreshtata-mezhdu-hachim-tachi-i-richard-grenel-v-prishtina.html", "text": "Президентът на Република Косово Хачим Тачи се среща със специалния пратеник на САЩ в Прищина Ричърд Гренел, във връзка с преговорите със Сърбия, предава  “Радио и телевизия на Косово“ . \r\nСрещата се провежда в президентството в столицата на Косово, където медиите имаха възможност да заснемат нейното начало.  \r\nСпоред първоначалната информация основната тема на срещата ще бъде диалогът между Прищина и Белград.  \r\nПо-рано Доналд Тръмп назначи Гренел, посланикът на САЩ в Германия, за специален пратеник на американската администрация в диалога между Сърбия и Косово.  \r\nПо време на първата му визита в страната, той беше придружен и от специалния представител на Вашингтон за Балканите и за диалога със Сърби Матю Палмър.  \r\n \r\n Теодор Пенев", "date": "2019.10.09", "title": "RTK (Косово): Започна срещата между Хачим Тачи и Ричърд Гренел в Прищина"}
{"url": "http://www.focus-news.net/news/2019/10/09/2706728/natsionalnite-dni-za-uchene-prez-tseliya-zhivot-byaha-otkriti-vav-veliko-tarnovo.html", "text": "С 5% са се увеличили за една година завършилите средно образование представители на ромската общност у нас. Въпреки това относителният им дял остава нисък – едва 13.2 % от цялата ромска общност. Това стана ясно по време на откриването на Националните дни за учене през целия живот във Велико Търново. Данните изнесе Валентина Дейкова, национален координатор за изпълнение на Европейската програма за учене на възрастни в (МОН), предаде репортер на  Радио „Фокус“ – Велико Търново . Гостите на форума приветства областният управител проф. Любомира Попова. Тя подчерта, че ученето през целия живот е много важно и формира активна гражданска позиция у населението. Координаторите на събитието отчетоха, че обучението на възрастни е сред основните приоритети на българското правителство. В последните години, според Валентина Дейкова, се наблюдава подобрение на образователната структура у нас. „Особено добре стоим през последните години с броя на завършилите висше образование, намалили сме значително броят на хората завършили основно и по-ниско образование. Интерес представляват промените в образователната структура на населението на възраст 25-64 години по етнически групи. Имаме значително подобряване на образователната структура на ромското и турско население. Намалява делът на лицата с начално образование от 47.4% през 2011 година на 36% през 2018 година. С повече от 10% – това е огромна динамика и голям успех. Съществено увеличение има при лицата с основно образование от тези групи. От 43.6 % за 2011 година на 50.4% за 2018 година“, допълни експертът. \r\nНационалните дни за учене през целия живот се осъществяват по Проект, финансиран с подкрепата на Програмата на Европейския съюз в областта на образованието, обучението, младежта и спорта „Еразъм +”. Те ще продължат до петък. В програмата са предвидени Национален форум, свързан с Електронната платформа за учене на възрастни в Европа (EPALE), Изложение на институции и организации за учене на възрастни и Церемония за връчване на годишните награди в сектора за учене на възрастни. \r\nЛуиза ТРАНЧЕВА", "date": "2019.10.09", "title": "Националните дни за учене през целия живот бяха открити във Велико Търново"}
{"url": "http://www.focus-news.net/news/2019/10/09/2706722/the-cyprus-mail-donald-tusk-shte-poseti-nikoziya-i-shte-obsadi-turskite-narusheniya.html", "text": "Председателят на Европейския съвет Доналд Туск ще посети Никозия на 11 октомври, за да се срещне с президента на Кипър Никос Анастасиадес, с който ще обсъдят турските нарушения на кипърската Изключителна икономическа зона (ИИЗ), пише вестник  The Cyprus Mail . \r\nПравителственият говорител Продромос Продрому в свое изявление обяви, че по време на срещата, президентът ще повдигне темата и ще насочи вниманието на Туск към нелегалните дейности на Турция.  \r\nАнкара изпрати сондажен кораб в ИИЗ на Кипър, където бяха предоставени лицензи на европейски компании.  \r\nЕвропейският съюз и други държави неколкократно призоваваха Турция да се въздържа от нелегални дейности в ИИЗ на Кипър, но Анкара все още отказва да се съобрази с тези искания.  \r\nПопитан дали именно тази тема е причината за визитата на Туск, Продрому заяви, че европейският лидер, чиито мандат като председател на Европейския съвет приключва, ще посети Никозия като част от последните от мандата му визити.  \r\nВъпреки това проблемът със сондажите на Турция ще бъде дискутиран.  \r\n„Република Кипър използва всички дипломатически методи на наше разположение, за да обърне внимание на проблемите, които Турция предизвиква“, заяви още говорителят на правителството в Никозия.  \r\n \r\n Теодор Пенев", "date": "2019.10.09", "title": "The Cyprus Mail: Доналд Туск ще посети Никозия и ще обсъди турските нарушения"}
{"url": "http://www.focus-news.net/news/2019/10/09/2706734/sadat-v-kyustendil-postanovi-nay-tezhka-myarka-za-neotklonenie-spryamo-mazh-s-evropeyska-myarka-za-arest-za-trafik-na-narkotitsi-v-gattsiya.html", "text": "Съдът в Кюстендил постанови най-тежка мярка за неотклонение - „задържане под стража“, спрямо мъж с европейска мярка за арест, предаде репортер на  Радио „Фокус“ – Кюстендил . Мярката беше наложена спрямо 56-годишния Димитър С., който в момента изтърпява друга присъда в затвора в Бобов дол. Искането за налагане на най-тежката мярка за неотклонение е във връзка с Европейска заповед за арест от 2016 година. Мъжът е разследван в Гърция за създаване и включване в престъпна организация, за трафик на наркотични вещества, под формата на държане и продажба, подбуждане към трафик на такива, внос и транспорт на гръцка територия. За това деяние максимално предвиденото наказание е лишаване от свобода до 10 години. Към момента мъжът е в затвора в Бобов дол, където изтърпява наказание – лишаване от свобода, след присъда на Окръжен съд – Благоевград от 2015 година. Той е осъден на 4 години и 6 месеца за държане и разпространение на наркотични вещества и за склоняване към трафик на наркотици през ГКПП – „Илинден”.  \r\nСъс свое решение Окръжният съд в Кюстендил, през 2017 година, е допуснал изпълнение на европейската заповед за арест. Определението е обжалвано пред Апелативен съд – София, в кроя на 2017 година делото е прекратено, защото Димитър С. е избягал от затворническото общежитие в Самораново, което е към затвора в Бобов дол и се е укрил до края на месец август 2018 година, когато е задържан от служители на Областна дирекция на МВР – Пловдив. В рамките на заседанието съдът счете, че е налице реална опасност лицето да се укрие. Постановлението може да бъде обжалвано в срок от три дни пред по-горна съдебна инстанция. \r\nВенцеслав ИЛЧЕВ", "date": "2019.10.09", "title": "Съдът в Кюстендил постанови най-тежка мярка за неотклонение спрямо мъж с европейска мярка за арест за трафик на наркотици в Гътция"}
{"url": "http://www.focus-news.net/news/2019/10/09/2706733/kam-momenta-nyama-danni-za-postradali-balgarski-grazhdani-pri-strelbata-v-grad-hale-v-germaniya.html", "text": "Към момента няма данни за пострадали български граждани при стрелбата в град Хале в Германия. Това съобщиха от пресцентъра на  Министерството на външните работи . По информация на посолството ни в Берлин германските власти още не са обявили самоличността на двете жертви, както и мотиви за престъплението. Град Хале е блокиран като жителите му са предупредени да не напускат домовете си. В ход е полицейска операция.   \r\nПосолството ни в Берлин е във връзка с германските власти, следи обстановката и при необходимост е готово да окаже съдействие.", "date": "2019.10.09", "title": "Към момента няма данни за пострадали български граждани при стрелбата в град Хале в Германия"}
{"url": "http://www.focus-news.net/news/2019/10/09/2706735/vremenno-dvizhenieto-po-pat-i-1-pernik-sofiya-pri-km-285-se-osashtestvyava-v-edna-lenta-poradi-katastrofa.html", "text": "Временно движението по път I-1 Перник - София при км 285 се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат внимателно, със съобразена скорост, като спазват указанията на \"Пътна полиция\".", "date": "2019.10.09", "title": "Временно движението по път I-1 Перник - София при км 285 се осъществява в една лента поради катастрофа"}
{"url": "http://www.focus-news.net/news/2019/10/09/2706724/afp-nahluvaneto-na-sasht-v-blizkiya-iztok-e-bilo-nay-loshoto-reshenie-vzemano-nyakoga-smyata-donald-tramp.html", "text": "Президентът на САЩ Доналд Тръмп обяви, че интервенцията на САЩ в Близкия изток е била „най-лошото решение“, някога вземано за страната и сега той ще се погрижи за сигурното изтегляне на американските войници от региона, предава  AFP . \r\nТръмп беше подложен на остра критика заради изненадващото обявление на Белият дом, че Вашингтон ще изтегли част от войските си от границите на Сирия.  \r\n„Влизането в Близкият изток беше най-лошото решение, някога вземано в историята на нашата страна. Отидохме на война под фалшиви и вече опровергани причини“, написа президентът в „Туитър“, като уточни, че говори за обвиненията към режима на Садам Хюсеин в Ирак от 2003 г., който тогава беше обвинен в притежание на оръжия за масово поразяване.  \r\n„Такива нямаше! Сега ние бавно и внимателно връщаме нашите велики войници и армия у дома.“, добави президентът.  \r\n \r\n Теодор Пенев", "date": "2019.10.09", "title": "AFP: Нахлуването на САЩ в близкия изток е било „най-лошото решение“ вземано някога, смята Доналд Тръмп"}
{"url": "http://www.focus-news.net/news/2019/10/09/2706730/ombudsmanat-diana-kovacheva-institutsiite-reagiraha-adekvatno-po-sluchaya-s-razprostranenite-sluhove-za-otnemane-na-detsa-ot-sotsialnite-sluzhbi.html", "text": "Институциите реагираха адекватно по случая с разпространените слухове за отнемане на деца от социалните служби. Така омбудсманът Диана Ковачева коментира пред журналисти в Сливен темата за масовото извеждане на деца от ромската общност от училища и детски градини преди два дни заради страх, че социалните служби ще ги отнемат от родителите им, предаде репортер на  Радио „Фокус“ – Сливен . По думите на Ковачева институциите са реагирали адекватно в тази напрегната ситуация и в резултат на това децата вече са върнати по класните стаи. „Необходимо е да се направи анализ на нещата, защото за да се стигне дотук най-вероятно роля е изиграло и ниското доверие на хората в институциите и по точно тези, свързани с децата“, каза още тя. „Трябва да има по-добра координация между институциите и да се оказва навременна подкрепа на семействата, за да не се стига отново до такива ситуации“, допълни омбудсманът. \r\nПо думите на Ковачева, за да се повиши доверието в институциите, и най-вече в тези, които се занимават с деца, трябва да се работи за повишаване на капацитета на хората, които работят в системата, а по всеки случай с дете да се прави индивидуална оценка на риска. \r\nЛюдмила ЙОРГОВА", "date": "2019.10.09", "title": "Омбудсманът Диана Ковачева: Институциите реагираха адекватно по случая с разпространените слухове за отнемане на деца от социалните служби"}
{"url": "http://www.focus-news.net/news/2019/10/09/2706718/prof-stoyan-marinov-varnenska-turisticheska-kamara-falitat-na-astral-holideyz-nyama-da-e-fatalen-za-balgarskiya-turizam.html", "text": "Фалитът на туроператора „Астрал Холидейз“ няма да е фатален за българския туризъм. Това каза за  Радио „Фокус“ – Варна  проф. Стоян Маринов, член на Варненската туристическа камара. По думите му от ситуацията са притеснени основно доставчиците на туроператора, които са обслужвали неговите екскурзии.  \r\n„Астрал Холидейз се занимаваше основно с туристи на Томас Кук, осъществявайки трансфери, предлагайки мероприятия и екскурзии“, добави проф. Маринов. За целта туроператора е ползвал различни доставчици на услуги, като например транспортьори, ресторантьори, различни екскурзоводски услуги и ако там има натрупани задължения е възможно да има проблеми. Освен обслужването на клиенти от „Томас Кук“, „Астрал Холидейз“ се е занимавал основно с почивки в чужбина, където също евентуално би могло да възникнат някакви проблемни ситуации. „Ако говорим за хотелите, то там проблемите са тръгнали още от фалита на Томас Кук, защото ако не са си прибрали парите – нещата се усложняват, но не са и чак толкова много тези места за настаняване“, добави експертът.  \r\nПроф. Стоян Маринов заяви, че предприемачеството носи риск, а в случая когато един огромен туроператор фалира, какъвто е „Томас Кук“, то несъмнено това оказва влияние и на не малка част от бранша. „И все пак – нищо няма да остане празно, защото легловата база ще се преразпредели между конкурентите на туроператора и всичко ще продължи по своя ред“, каза в заключение проф. Маринов. \r\nДесислава ВАСИЛЕВА", "date": "2019.10.09", "title": "Проф. Стоян Маринов, Варненска туристическа камара: Фалитът на „Астрал Холидейз“ няма да е фатален за българския туризъм"}
{"url": "http://www.focus-news.net/news/2019/10/09/2706739/zapochna-noviya-tantsov-sezon-za-sastezatelite-na-kst-burgas-1975.html", "text": "Супер успешната двойка на Клуб по спортни танци \"Бургас 1975\" Иван Христов и Йовита Георгиева се класираха първи  в категория  Open Standart Rising Stars на международния турнир BeoDance Open 2019 в Белград. Останалите две двойки, които взеха участие в състезанието Сергей Хрусталев и Сорина Мария Андрей  и Александр Ходенко и Росица Атанасова се класира на 4 и 12  място в Open Latina Rising Stars ш  World Open New Series Adult La. Това съобщиха от пресцентъра на  Община Бургас . \r\nСребърен медал завоюва двойката на КСТ \"Бургас 1975\"  Костадин Василев и Роберта Скудери в стандартните танци в най-оспорваната възрастова категория на престижен  международен турнир в Букурещ. Очарователната и талантлива двойка Антон Кандауров и Джорджия Кънчева се класираха на 14-то в International Open Standart . \r\nДва златни медала спечелиха  Марин Кючуков и Ивайла Мечева, които направиха своя дебют като двойка на Купа\"Шумен\". Те се класираха първи в категория младежи- латина и състезатели над 19 г.- латина. \r\nСилно представяне  за изключително успешната малка двойка на клуба Валерий Койчев и Ивана Кирова -  1-во място  в категория Деца II La  и 2-ро място в ЮМВ La . \r\nДва сребърни медала за КСТ\" Бургас 1975\" спечелиха Кристиян Койчев и Летисия Пискова - 2- ро място в 9Е  и 2-ро място в Деца I La . Добро представяне и за  Светомир Краев и Нели Кенолова на състезанието в Шумен. Те завоюваха бронзов медал във възрастова категория 9Е и се класираха на   5-то място  при Деца I . В Изгряващи зведи се представиха блестящо:  Жаклин Аведисян, Симона Гаджева, Симона Халкова и Магдалена . \r\nВ началото  на месеца прекрасните Васил Павлов и Таня Балтова се състезаваха в Koper - Slovenia, където завоюваха 3-то място от 85 двойки на Rising Stars.", "date": "2019.10.09", "title": "Започна новия танцов сезон за състезателите на КСТ \"Бургас 1975\""}
{"url": "http://www.focus-news.net/news/2019/10/09/2706732/tacc-erdogan-obyavi-nachaloto-na-voennata-operatsiya-v-severna-siriya.html", "text": "Турският президент Реджеп Тайип Ердоган обяви началото на нова трансгранична операция в Сирия, предава  ТАСС . \r\nОперацията ще бъде под названието „Извор на мира“, според страницата на президента в „Туитър“. \r\n„Турските въоръжени сили, заедно със \"Сирийската национална армия\"(СНА), започнаха операция „Извор на мира“ срещу „Работническата партия на Кюрдистан“ (ПКК), „Отрядите за народна самоотбрана“ (ОНС) и „Ислямска държава\", заяви турският лидер. \r\nЕрдоган също обяви, че целта на новата операция на турските въоръжени сили е \"унищожаване на терористичния коридор, който те се опитаха да създадат по границата на републиката, както и постигане на мир и стабилност в региона\". \r\nСпоред  CNN Turk , операцията е започнала с удари на турските военновъздушни сили по позициите на кюрдските формирования. Според информацията, самолет Ф-16 е атакувал в района на Рас ал Айн. \r\nТурция вече проведе две военни операции в Сирия: „Щита на Ефрат“ и „Маслинова клонка“. Правителството на Ердоган предупреди по-рано, че може да започне нова военна интервенция в Северна Сирия, след като американските войски по-рано обявиха, че ще се оттеглят от региона.  \r\n \r\n Теодор Пенев", "date": "2019.10.09", "title": "TACC: Eрдоган обяви началото на военната операция в Северна Сирия"}
{"url": "http://www.focus-news.net/news/2019/10/09/2706741/", "text": "Сухи и нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето е ясно, с отлична видимост. През деня не са получавани сигнали за инциденти по пътищата в областта.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.09", "title": "Сухи и нормално проходими са пътищата в област Смолян"}
{"url": "http://www.focus-news.net/news/2019/10/09/2706736/ventseslava-genova-ruo-varna-sluhovete-za-otnemane-na-detsa-v-sliven-stignaha-do-romski-semeystva-vav-varna-v-obarnat-vid-nikoy-nyama-da-gi-vzeme-ako-sa-na-uchilishte.html", "text": "На фона на случаите на паника в училища в Сливен, Ямбол и Карнобат през последните дни, сред ромските семейства във Варна няма напрежение и страх, че може да им вземат децата. Малчуганите посещават редовно училищата и детските градини и нямаме проблем, обясни в интервю за  Радио „Фокус“ – Варна  директорът на Регионалното управление по образованието (РУО) – Варна Венцеслава Генова. По думите й явно мълвата, плъзнала сред семействата в Сливен не е сработила във Варна. При нейна проверка, направена преди два дни, дори се оказало, че в учебните заведения в квартал „Аспарухово“, в класните стаи са били 100 процента от децата от ромски произход.  \r\n„В първия ден, в пика на тези страхове, когато родители масово тръгнаха да си прибират децата в страната, се чух с много от директорите на училища с преобладаващи ромски ученически състав. Директорът на едно от училищата в „Аспарухово“ дори ми съобщи, че в двата дни е имало 100 процента посещаемост на ромските ученици, защото при тях е стигнала информацията в обърнат вид. Някои е казал на родителите, че ако дойдат тези, които вземат децата и ги намерят вкъщи, ще ги приберат, но ако са на училище, няма да има проблем“, заяви Венцеслава Генова и допълни, че случилото се в Сливен е грозна провокация и злоупотреба със страховете на родителите.  \r\nТя увери, че след като случаят доби обществен отзвук, във Варна и областта директори, учители, образователни медиатори и пастори, там, където има такива, са се заели с това да обясняват на семействата, че няма опасност за децата им. Специалистите се стремят да обясняват на родителите, че не е толкова просто едно дете да бъде отнето от тях, че става въпрос за доста сложни процедури. „Но има хора, които злоупотребяват със страховете на хората, със страховете им, свързани с това, че са родители“, коментира още Венцеслава Генова по повод случилото се в Сливен. \r\nДиана СТОЕВА", "date": "2019.10.09", "title": "Венцеслава Генова, РУО – Варна: Слуховете за отнемане на деца в Сливен стигнаха до ромски семейства във Варна в обърнат вид – никой няма да ги вземе, ако са на училище"}
{"url": "http://www.focus-news.net/news/2019/10/09/2706740/rumanski-natsionalen-shampionat-po-koloezdene-shte-se-provede-v-zala-kolodruma-v-plovdiv-na-26-i-27-oktomvri.html", "text": "Румънски национален шампионат по колоездене ще се проведе в зала „Колодрума“ в Пловдив на 26 и 27 октомври. Това съобщиха за  Радио „Фокус“ – Пловдив  от Общината. Най-силните състезатели от северната ни съседка ще дадат всичко от себе си в надпреварата, за да спечелят медали и подобрят рекорди, имайки предвид изключително бързата и качествена писта в Пловдив. Рекордът на 1000 м писта , поставен от Мирослав Минчев от Колоездачен клуб „Спринт“ при откриването на зала „Колодрума“, бе подобрен от Норберт Забо, SC „Intersport” (1:04:13) именно по време на проведения Румънски национален шампионат по колоездене на 20 и 21 октомври миналата година. Същевременно така бе поставен и нов национален  рекорд за Румъния в съответната дисциплина. Единственият параолимпийски шампион на Румъния Едуард Новак, спечелил само преди по-малко от месец бронзов медал на Световното първенство по параколоездене в Холандия, отново ще вземе участие в състезанието, доказвайки за пореден път, че неравностойното положение не е пречка за успеха. \r\nОт Общината посочват още, че след Румънския национален шампионат през 2018 година в зала „Колодрума“ осезаемо се е увеличил броят на  колоездачите от Румъния, които редовно идват в Пловдив, за да провеждат своите тренировки на пистата в залата за състезания от най-висок ранг на европейско и световно ниво.", "date": "2019.10.09", "title": "Румънски национален шампионат по колоездене ще се проведе в зала „Колодрума“ в Пловдив на 26 и 27 октомври"}
{"url": "http://www.focus-news.net/news/2019/10/09/2706743/edna-zhena-e-postradala-pri-katastrofa-na-patya-i-1-pernik-sofiya-pri-km-285.html", "text": "Една жена е пострадала при катастрофа на пътя I-1 Перник - София при км 285. Това съобщиха за  Агенция \"Фокус\"  от пресцентъра на МВР. Тя се намира в спешния център, за да й се окаже първа помощ. Сигналът е постъпил в полицията към 16.10 часа. Ударили са се две коли преди кръстовището на светофара преди Драгичево. Вероятно става дума за неспазване на дистанция, като една кола е ударила движещата се пред нея.  \r\nТрафикът не е затруднен, но има на място пътни полицаи, в които регулират движението.  \r\n \r\nТеодора ПАТРОНОВА", "date": "2019.10.09", "title": "Една жена е пострадала при катастрофа на пътя I-1 Перник - София при км 285"}
{"url": "http://www.focus-news.net/news/2019/10/09/2706744/sas-spektakala-mechtata-na-patuvashtiya-aktyor-prodalzhava-tazi-vecher-teatralna-sreshta-varna-2019.html", "text": "Със спектакъла „Мечтата на пътуващия актьор“ тази вечер продължава програмата на Театрална среща Варна 2019, посветена на 60-тата годишнина на легендарната детска трупа. От 19 часа, в залата на Театър „Щурче“, 19.00 ч. актьорът Георги Спасов ще очаква порасналите възрастни, съобщиха за  Радио „Фокус“ – Варна  организаторите.  Спектакълът е един театрален експеримент, на режисьора Съни Сънински и актьора Георги Спасов, с известната приказка на Ханс Кристиян Андерсен “Принцесата върху граховото зърно”. Утре, на 10-ти октомври, програмата продължава с пиесата „Рисувани приказки“, а в 19.00 ч. на сцената ще бъде представен спектакълът  „Кой прибира сутрин звездите“. В представлението участват възпитаникът на „Щурче“ Димо Стоянов и група П.И.Ф. Представлението е изградено от монолози, които актьорът споделя на публиката. Те засягат темите за живота, славата, самотата, любовта, родителството, детството. Музикантите от групата се включват в спектакъла с изпълнение на песни от репертоара си. Представлението има за цел да разтовари зрителя и да го провокира да се замисли за нещата от живота. Чрез осветлението са отделени репетицията и света на фантазията. Присъствието на групата е деликатно и ненатрапчиво. Театрална среща Варна 2019 се организира от последователи и ученици на братя Райкови, които са основатели на трупата „Щурче“. При откриването на форума вчера, при пълна зала беше представен спектакълът „Абсурдни времена“. В него на една сцена си партнираха Петър Антонов, възпитаник на Щурче и Нона Йотова. След представлението те получиха празничния плакет на фестивала. В отговор Петър Антонов отправи емоционално обръщение към присъстващите. По-рано днес,  актьорът Георги Спасов вече изигра пред препълнена зала с малки почитатели спектакъла „Клоунът и неговите деца“. \r\n \r\nДиана СТОЕВА", "date": "2019.10.09", "title": "Със спектакъла „Мечтата на пътуващия актьор“ продължава тази вечер Театрална среща Варна 2019"}
{"url": "http://www.focus-news.net/news/2019/10/09/2706738/reuters-turtsiya-prizova-poslanika-na-sasht-v-ankara-za-da-go-informira-za-novata-voenna-operatsiya-v-siriya.html", "text": "Посланикът на САЩ в Анкара е бил призован във външното министерство, за да получи информация за новата турска военна операция в Северна Сирия, минути след като президентът на Турция Реджеп Тайип Ердоган обяви началото на офанзивата, предава  Reuters , като се позовава на  CNN Turk . \r\nНачалото на военната интервенция се очакваше още откакто американските войски обявиха, че ще започнат да се изтеглят от региона, част от изненадващата промяна на позицията на Вашингтон, който до този момент подкрепяше кюрдските сили, контролиращи Северна Сирия.  \r\nЕрдоган заяви малко по-рано, че операцията е започнала и ще бъде извършена заедно със съюзниците на Анкара в Сирия. \r\n \r\n Теодор Пенев", "date": "2019.10.09", "title": "Reuters: Турция призова пoсланика на САЩ в Анкара, за да го информира за новата военна операция в Сирия"}
{"url": "http://www.focus-news.net/news/2019/10/09/2706737/afp-pone-dvama-dushi-sa-bili-ubiti-sled-strelba-v-germanskiyat-grad-hale.html", "text": "Поне двама души са били убити след стрелба по улиците на германският град Хале, като извършителите все още са на свобода, предава  АFP , като се позовава на източници на германската полиция.  \r\n„Първите индикации показват, че са били убити двама души в Хале. Бяха изстреляни няколко изстрела. Заподозрените са избягали в кола“, заявиха от полицията в съобщение в „Туитър“, като призова гражданите на града да останат у дома си.  \r\nЦентралната ЖП гара в града е била затворена, а района на инцидента е бил отцепен.  \r\nСпоред германските медии, стрелбата се е случила пред синагога в града и също така е била хвърлена граната по еврейско гробище. Полицията обаче не е потвърдила официално тази информация.  \r\n \r\n Теодор Пенев", "date": "2019.10.09", "title": "AFP: Поне двама души са били убити след стрелба в германският град Хале"}
{"url": "http://www.focus-news.net/news/2019/10/09/2706745/d-r-asen-kutsarov-ung-ne-biva-da-se-postavya-aktsent-na-zaplashtaneto-v-zdraveopazvaneto-zashtoto-to-rano-ili-kasno-stava-udovletvoryavashto.html", "text": "Когато човек си избира медицинска професия, независимо дали е лекар, фармацевт или специалист по здравни грижи, той не я избира заради заплащането. Това каза за  Радио „Фокус“-Велико Търново  доц. д-р Асен Куцаров, специалист по УНГ болести и Ръководител катедра по здравни грижи във филиала на Медицински университет-Варна във Велико Търново. Във връзка с протеста медицинските специалисти от началото на седмицата, той поясни, че тези медицинските професии карат хората цял живот да се развиват и ако всичко е на готово след завършването и заплатите са големи, това би било демотивиращо. „Смятам, че не бива да се поставя акцент на заплащането, защото то рано или късно става удовлетворяващо. За съжаление еволюцията на човека е процес и ние няма как да прескачаме от един период в друг, тоест заплатите трябва да се увеличават, когато се натрупват умения и опит във времето. По-важното е медиите да помогнат на младите хора и на цялото общество да приемат, че ние не сме техни врагове. Никой от нас не е учил, завършил и положил клетва, с която умишлено да иска да навреди на някого“, каза доц. Куцаров. Според него медиите имат роля за сриването на авторитета и доверието в лекарите.  Той обясни, че в момента се лекуват много повече заболявания отколкото в началото на миналия век и ако сравним смъртността от заболявания от преди 20-30 години и сега, ще видим, че тя е в пъти повече. \r\n \r\nРени АТАНАСОВА", "date": "2019.10.09", "title": "Д-р Асен Куцаров, УНГ: Не бива да се поставя акцент на заплащането в здравеопазването, защото то рано или късно става удовлетворяващо"}
{"url": "http://www.focus-news.net/news/2019/10/09/2706746/nad-30-detsa-ot-plevenskiya-boksov-klub-miziya-80-sa-zapoznaha-otblizo-s-rabotata-na-politsiyata.html", "text": "Младежи от плевенски спортен клуб „Мизия 80“ с ръководител Александър Владимиров от 15 часа гостуваха в сградата на Второ РУ – Плевен на улица „Тетевен“ №6. Служители от Охранителна, Криминална полиция и разследващи полицаи посрещнаха момичетата и момчетата и ги запознаха със спецификата на своята работа.Това съобщиха от  ОДМВР - Плевен . Инспектор от детската педагогическа стая и разследващи полицаи разясниха наказателната отговорност на малолетните и непълнолетните и ги накараха да се замислят за тежестта на закона и последствията от противообществените прояви. Въпроси по темата детска престъпност с конкретни казуси, свързани с наркотиците, агресивното поведение и различните телесни повреди, сбиванията и увреждането на имущество, кражбите и грабежите бяха изчерпателно разяснени. В открит и непринуден разговор служителите на реда препоръчаха на младите посетители да спортуват активно, но да не пренасят агресията и техническите способи в боя от терена на улицата или в заведенията, защото специфичните им умения, могат да наранят или увредят сериозно. Полицаите подчертаха, че децата ако искат да превърнат спорта в своя кариера са необходими както добра физическа подготовка, така и законосъобразното поведение. За младите хора въвлечени в криминални среди вероятността да израснат като престъпници е изключително голяма. В дългосрочен план тя се измерва в загубен човешки живот, увредена или отнеса собственост, присъди, упадащ морал и раздяла с мечтите за спортни отличия. Полицаите припомниха основните правила за безопасно поведение на пътното платно и опасността от пиротехническите изделия. Децата с интерес се запознаха с униформата на действащите полицаи и различните атрибути – пистолет, гумени палки, стоп палки и др. На място младите спортисти имаха възможността да усетят забързаната и динамична дейност на институцията чрез демонстрация на служебните автомобили.  \r\nРъководството на Второ РУ – Плевен искрено благодари на треньора и управителния съвет на боксов клуб „Мизия 80“ за активното съдействие в превенцията за ограничаване на криминалната активност сред младежите.  От Спортния клуб увериха, че и в бъдеще ще работят за изграждането на поведенчески модели за защита и самозащита от престъпни посегателства и за оптимизиране възпитанието на младежите в дух на толерантност и гражданско достойнство. Партньорството  ще продължи и в бъдеще за постигане на непримиримост към проявите на насилие.  \r\nПревенцията на детската престъпност е част от усилията за изграждането на една нова, много по-органично интегрирана в обществото и ангажирана с неговите проблеми полиция.", "date": "2019.10.09", "title": "Над  30 деца от плевенския боксов клуб „Мизия 80“ са запознаха отблизо с работата на полицията"}
{"url": "http://www.focus-news.net/news/2019/10/09/2706747/normalna-e-patnata-obstanovka-v-oblast-burgas.html", "text": "Нормална е пътната обстановка в област Бургас. Видимостта е нормална, няма затворени пътни участъци. По път II-79 от км 78+780 до км 89+600 от днес до 18 октомври в часовете от 9.00 часа до 16.00 часа ще се извършват строително-монтажни дейности поставяне на светлоотразителни кабари. Това съобщиха за  Радио „Фокус“-Бургас  от Областното пътно управление. \r\nИнтензивно е движението по входно-изходните пътни артерии на град Бургас. Струпване на автомобили се наблюдава в района на кръстовището между улиците „Спортна“ и „Индустриална“, между улиците „Булаир“ и „Константин Фотинов“, както и в района на кръстовището с кръгово движение „Трапезица“. Натоварен е трафикът и по бул. „Захари Стоянов“ в посока от и към ж.к. „Меден рудник“. \r\n \r\nМария КУРТЕВА", "date": "2019.10.09", "title": "Нормална е пътната обстановка в област Бургас"}
{"url": "http://www.focus-news.net/news/2019/10/09/2706752/ventseslava-genova-direktor-na-ruo-varna-nyama-otpadnali-ot-sistemata-uchenitsi-sled-7-mi-klas.html", "text": "Във Варненска област няма седмокласници, които да не са се записали да учат в осми клас, с изключение на тези, които са заминали в чужбина със семействата си. Обиколките по адреси са реализирани още през месеците юли и август. Това каза в интервю за  Радио „Фокус“ – Варна  директорът на Регионалното управление на образованието (РУО)  Венцеслава Генова. По думите й, институциите в града и областта са започнали съвместна работа по механизма за обхващане на децата и ученици в образователната система, много преди старта на учебната година. „Трябваше да бъдем сигурни, че всички седмокласници са се записали в осми клас. При подготовката за учебната година, са обходени и адресите на всички ученици, подлежащи на задължително обучение“, допълни Венцеслава Генова. По думите й, на базата на проверките е изготвен регистър. \r\nДиана СТОЕВА", "date": "2019.10.09", "title": "Венцеслава Генова, директор на РУО – Варна: Няма отпаднали от системата ученици след 7-ми клас"}
{"url": "http://www.focus-news.net/news/2019/10/09/2706751/18-mln-leva-shte-struva-rekonstruktsiyata-na-16-km-magistralen-vodoprovod-za-kardzhali.html", "text": "16 км е дължината на водопроводът за Кърджали, който ще бъде реконструиран, а стойността му е около 18 млн. лева. Това каза за  радио „Фокус“  инж. Слчавчо Славков, директор на ВиК-Кърджали. Общата стойност на мащабния проект за водната инфраструктура на града е над 67 млн. лв. Министърът на околната среда и водите Нено Димов и инж. Славчо Славков, управител на „ВиК“ ООД – Кърджали са подписали в началото на седмицата договор за инвестицията по Оперативна програма „Околна среда 2014-2020“ (ОПОС), от която безвъзмездна финансова помощ е в размер на около 50 млн. лв. Ще бъдат реконструирани пречиствателна станция за питейна вода в с. Енчец, освен магистралния водопровод на водоснабдителна система „Боровица“, а също доизграждане и реконструкция на канализационната мрежа  в кварталите „Гледка“, „Горна Гледка“, „Прилепци“ и с. Резбарци. „Срокът за изпълнение общо за целия проект е 49 месеца. На 7 октомври в понеделник сключихме договор с Министерството на околната среда и водите и след като минат 14 дена за възражения, той влиза в сила“, каза инж. Славков и допълни, че водопроводът за Кърджали е строен преди повече от 50 - 56 години. „Този, който ще реконструираме е от помпена станция село Ненково до пречиствателната станция в с . Енчец. Преди години Кърджали се водоснабдява от тази помпена станция в Ненково на река Боровица и след като изграждат язовира продължават водопровода до язовира и вече този участък е по-нов, говорим за преди около 35 години\", обясни той. \"Предвижда се по трасето на стария водопровод да се положи и новия водопровод, който ще бъде от чугунени тръби с диаметър ф 600. Старият водопровод остава на същото място, но тръбите са  компрометирани - има много течове по него за тези години“, поясни още инж. Славков.  Ще бъдат реконструирани помпената и пречиствателната станция и част от вътрешната водопроводна мрежа на града, като общата дължина е 12 км, изградени с полиетиленови тръби висока плътност, по думите на директора на ВиК. В Момчилград ще бъде реконструиран водопровод около 1100 м по една от главните улици на града. Ще бъдат доизградени и реконструирани общо около 17 километра канализационна мрежа. „В кварталите Гледка, Горна Гледка и по 2 км в Прилепци и Резбарци ще бъдат доизграждани, а също така и реконструирани някъде около 2 км канализация“, посочи още инж. Славчо Славков. \r\nДарина ДЕЕНИИНА", "date": "2019.10.09", "title": "18 млн. лева ще струва реконструкцията на 16 км магистрален водопровод за Кърджали"}
{"url": "http://www.focus-news.net/news/2019/10/09/2706754/ogranichava-se-dvizhenieto-po-dunav-most-2.html", "text": "Поради извършване на планови инспекции на моста между Видин и Калафат от днес до 23 октомври се въвежда временна организация на движението на автомобилите. Това съобщиха от ръководството на  „Дунав мост Видин Калафат“ АД . Превозните средства от България към Румъния ще преминават през една от двете ленти на пътното платно. Участъкът е сигнализиран със съответните пътни знаци.", "date": "2019.10.09", "title": "Ограничава се движението по \"Дунав мост-2\""}
{"url": "http://www.focus-news.net/news/2019/10/09/2706750/10-firmi-obyaviha-117-svobodni-rabotni-mesta-na-mladezhkata-trudova-borsa-vav-varna.html", "text": "Представители на 10 утвърдени фирми на местния пазар на труда, участваха в провелата се днес във Варна специализирана младежка трудова борса. Това съобщи за  Радио „Фокус“ – Варна  Мария Драгнева, изпълняващ длъжността директор в Дирекция „Бюро по труда“. На форума бяха обявени общо 117 свободни работни места в сферата на бизнес и IT услугите, разработване на софтуер, финанси и застраховане. Събитието беше посетено от над 200 младежи, безработни лица и студенти от университетите във Варна. Предстои специалистите от бюрата по труда да осъществят подбор и насочване на подходящи кандидати за заявените от работодателите свободни работни места. За търсещите работа в Европейския съюз бе сформиран щанд за информация за свободните работни места, обявени в Европейската мрежа за услуги за заетост – EURES. В рамките на днешната борса бяха проведени консултации с 10 работодатели и 26 търсещи работа лица. \r\n \r\nДиана СТОЕВА", "date": "2019.10.09", "title": "10 фирми обявиха 117 свободни работни места на младежката трудова борса във Варна"}
{"url": "http://www.focus-news.net/news/2019/10/09/2706742/afp-turtsiya-izvarshi-parvite-vazdushni-udari-po-granitsata-sas-siriya-chast-ot-zapochnalata-voenna-operatsiya.html", "text": "Турските военновъздушни сили са нанесли удари срещу граничните райони в северната част на Сирия, по думи на военни кореспонденти, минути след като Анкара обяви започването нова военна операция, предава  AFP . \r\n„Турски самолети нанесоха удари в района на Рас Ал Айн, близо до границата“, заявиха британски военни наблюдатели.  \r\nКореспондент на АFP също потвърди, че е чул множество експлозии в района.  \r\n \r\n Теодор Пенев", "date": "2019.10.09", "title": "AFP: Турция извърши първите въздушни удари по границата със Сирия, част от започналата военна операция"}
{"url": "http://www.focus-news.net/news/2019/10/09/2706759/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 1“. Това съобщиха от  ГД „Гранична полиция“ . На ГКПП „Златарево“ движението е затруднено поради извършване на ремонтно-строителни дейности.  Информацията за трафика на граничните пунктове е към 18.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове. \r\n На 09.10.2019 г. ферибота Оряхово - Бекет няма да работи, поради извършване на драгажни дейности в района на пристанището.", "date": "2019.10.09", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“"}
{"url": "http://www.focus-news.net/news/2019/10/09/2706757/obshtina-stara-zagora-be-otlichena-ot-konfederatsiyata-na-rabotodatelite-i-industrialtsite-v-balgariya-za-sazdavane-na-dobri-biznes-usloviya.html", "text": "На тържествена церемония в зала „П. Р. Славейков“ днес бяха отличени социално отговорните компании, партниращи си с местната власт и имащи най-добри практики при подкрепата на обществения интерес. Приветствие към гостите в залата отправи временно изпълняващият длъжността кмет на Стара Загора инж. Янчо Калоянов. Това съобщиха от пресцентъра на  Общината.   \r\nСъбитието бе открито от Стефан Шоселов, председател на КРИБ – Стара Загора. „Инициативата за социална отговорност на бизнеса е основна тема, която ще е водеща и през следващите години. На днешното събитие ще чуем от анализатори какво ни очаква, какви са предизвикателствата пред бизнеса за идната година. КРИБ е отговорна институция и се стремим да даваме информация на всички заинтересовани страни“, каза Шоселов. Той припомни, че част от конфедерацията са над 12 хил. компании, 141 браншови организации от всички икономически сектори. От думите му стана ясно, че наградата за социална отговорност е знак за добрата работа и признание за  отличените фирми.  \r\nОбщина Стара Загора бе удостоена със специален приз за развитие на бизнес средата по времето на мандата на кмета Живко Тодоров. Той получи грамотата за създаването на добрите перспективи от проф. д.т.н. инж. Николай Вълканов, зам.-председател на Конфедерацията на работодателите и индустриалците в България (КРИБ).  \r\n„За мен е голяма чест да получа тази награда. Считам, че тя е за целия екип на общината, за гражданите на Стара Загора, както и за бизнеса, който работи тук. Благодарение на общите ни усилия и труд , на работните места, на платените данъци се случва развитието на Стара Загора. Ще продължавам да работя така, че бизнесът да бъде поддържан, да се насърчава професионалното образование, създаването на квалифицирани кадри, да бъдат запазени  ниските данъци, сигурността и стабилността, както и подобряването на инфраструктурата. Това, което е важно за инвеститорите и работодателите“, каза Тодоров.  \r\nЗа наградата, която се връчва от 2013 година, бяха номинирани общо 19 компании, работещи в областта. Шест са работещи на територията на община Стара Загора, с доказани социални показатели, както и отговорни към своите работници, потребители и партньори. Отличените бяха пивоварна „Загорка“, Холдинг „Загора“, „Медина - Мед“, „Трейс Груп Холд“, „Си Би Ес“ и „Градус“.  \r\nСъс специални награди бяха отличени двама от доайените преподаватели в България, създали десетки шампиони по физика и математика - Теодосий Теодосиев и Любомир Любенов. Грамоти получиха и децата, донесли гордост на страната и прославили я в различни международни научни форуми – диамантеният медалист и старозагорц Йоан Михайлов, както и роденият в Стара Загора, но учещ в София Теодор Танков и казанлъшките математически надежди - Александър Проданов и Стилиян Иванов.  \r\nПриз за доброто партньорство и създаване на условия за развитие на туризма в региона през изминалия мандат получи Галина Стоянова, кмет на Община Казанлък. Наградени бяха фирми от община Гурково, Казанлък, Раднево.  \r\nС кратки презентации по време на събитието се включиха Радослав Танев, изпълнителен директор на Индустриална зона „Загоре“, проф. Наско Василев, зам.-ректор по административна, стопанска и информационна дейност на Тракийския университет, Васил Пеев – гл. секретар на Изпълнителната агенция за насърчаване на малките и средните предприятия, Боян Стефанов - изпълнителният директор и ръководител на направление „Корпоративно банкиране“ на банка ДСК , Теодора Ставрева – директор на Дирекция „Маркетинг и инвестиционно облсужване“ на БАИ, Георги Найденов – водещ икономист и анализатор и Надя Данкинова, представляващ „Фонд за устойчиви градове“.  \r\nГости на церемонията бяха още народният представител Радостин Танев, председателят на Общинския съвет Таньо Брайков, общински съветници, зам.-кметът на Стара Загора Иванка Сотирова, зам.областният управител на Стара Загора Димитър Драчев, председателят на КРИБ – Хасково Стефан Димитров, десетки представители на бизнеса в региона, медии.", "date": "2019.10.09", "title": "Община Стара Загора бе отличена от Конфедерацията на работодателите и индустриалците в България за създаване на добри бизнес условия"}
{"url": "http://www.focus-news.net/news/2019/10/09/2706756/tass-turskiyat-vanshen-ministar-zayavi-che-operatsiyata-v-siriya-ne-protivorechi-na-mezhdunarodnoto-pravo.html", "text": "Турският външен министър Мевлют Чавушоглу заяви, че новата трансгранична операция на въоръжените сили на Анкара, „Извор на мира“, не противоречи на международното право. \r\n\"Операция „Извор на мира“ се основава на международното право, Хартата на ООН и резолюциите на Съвета за сигурност на ООН за борба с тероризма\", заяви министърът. \r\nПо-рано президентът на Турция Реджеп Тайип Ердоган обяви започването на нова трансгранична военна операция в Северна Сирия, която е насочена срещу кюрдските военни формирования в региона, които според него са заплаха за сигурността на страната му.  \r\n \r\n Теодор Пенев", "date": "2019.10.09", "title": "ТАСС: Турският външен министър заяви, че операцията в Сирия не противоречи на международното право"}
{"url": "http://www.focus-news.net/news/2019/10/09/2706753/afp-es-prizova-turtsiya-da-prekrati-operatsiyata-si-v-severna-siriya.html", "text": "Председателят на Европейската комисия Жан Клод Юнкер настоя Турция да прекрати военната си операция срещу кюрдските формирования в Северна Сирия, като заяви, че Брюксел няма намерение да плаща за т.нар. „зона за сигурност“, която може да бъде създадена.  \r\n„Призовавам Турция, както и другите участници да действат сдържано и да прекратят операциите, които се провеждат докато говорим“, заяви Юнкер пред Европейския парламент.  \r\n \r\n Теодор Пенев", "date": "2019.10.09", "title": "АFP: ЕС призова Турция да прекрати операцията си в Северна Сирия"}
{"url": "http://www.focus-news.net/news/2019/10/09/2706749/ria-novosti-ako-operatsiyata-na-turtsiya-zastrashi-teritorialnata-tsyalost-na-siriya-moskva-shte-deystva-tvardi-ruski.html", "text": "Ако операцията на Турция в Северна Сирия застраши териториалната цялост на страната, тогава ще бъдат включени всички дипломатически механизми, включително свикване на извънредно заседание на Съвета за сигурност на ООН, заяви депутатът в руската Държавна дума Владимир Джабаров, предава  РИА Новости . \r\n\"Засега трябва да видим как ще се развият събитията, дали кюрдите ще окажат супротива на турските въоръжени сили. Но ако военната операция на Турция застраши Сирия, нейния суверенитет и цялост, тогава ще бъдат включени всички дипломатически механизми\", каза Джабаров, отговаряйки на въпроса дали ще бъде свикано извънредно заседание на Съвета за сигурност на ООН, след решението на турския президент Реджеп Тайип Ердоган. \r\nДепутатът изрази загриженост, че турската операция е започнала, когато процесът на политическо уреждане в Сирия все още не е приключил и конституционният комитет не е започнал работа и изрази загриженост за стабилността в региона.  \r\n \r\n Теодор Пенев", "date": "2019.10.09", "title": "РИА Новости: Ако операцията на Турция застраши териториалната цялост на Сирия, Москва ще действа, твърди руски"}
{"url": "http://www.focus-news.net/news/2019/10/09/2706762/aktsenti-v-sutreshniya-blok-dobro-utro-balgariya-po-radio-fokus-na-10-oktomvri.html", "text": "С понижението на температурите очаквано и потреблението не електроенергия в домовете ни се увеличава. Каква е готовността на електроразпределителната мрежа в Западна България за зимния сезон и как ЧЕЗ Разпределение България подобрява качеството на предлаганата услуга? Всичко това питаме главния оперативен директор в дружеството Виктор Станчев. В предизборното ни студио продължаваме да ви срещаме с кандидатите за властта по места. Как се промени Кюстендил след три успешни мандата и какво остана приоритетно за четвърти такъв? Отговорите търсим от досегашния градоначалник Петър Паунов и кандидат за кмет на Кюстендил, подкрепен от местна коалиция (ГЕРБ, СДС, ВМРО, Движение ДБГ, ЗНС, Обединени земеделци). В Европейския месец на киберсигурността ви срещаме с единственото научно звено в България, което е специализирано в областта на информационната сигурност - Националната лаборатория по компютърна вирусология при Българската академия на науките. Повече обаче за дейността и клиентите на звеното разговаряме с директора д-р Димитрина Полимирова. В минутите след 9 часа Луиза Транчева от Радио „Фокус“-Велико Търново ще ни разкрие как основно училище може да бъде преобразено с помощта на графити творци.  \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.10.09", "title": "Акценти в сутрешния блок „Добро утро, България“ по Радио „Фокус“ на 10 октомври"}
{"url": "http://www.focus-news.net/news/2019/10/09/2706765/pregled-na-mezhdunarodnite-novini-do-1800-chasa-agentsiya-fokus.html", "text": "Сенатор Линдзи Греъм се зарече, че Конгресът на САЩ ще отговори на военната интервенция на Турция в Северна Сирия, насочена срещу кюрдските формирования в региона, които доскоро бяха съюзници на Вашингтон, предава  AFP . \r\nМакар Греъм да е съюзник на президента на САЩ Доналд Тръмп, той остро разкритикува по-рано външната политика на Вашингтон, след като Белият дом обяви, че ще изтегли войските си от Сирия.  \r\n„Ще поведем опитите на Конгреса да накара (турският президент Реджеп Тайип) Ердоган да плати тежка цена“, заяви в „Туитър“ републиканският депутат.  \r\n \r\n*** \r\n \r\n  Турският външен министър Мевлют Чавушоглу заяви, че новата трансгранична операция на въоръжените сили на Анкара, „Пролет на мира“, не противоречи на международното право. \r\n\"Операция „Пролет на мира“ се основава на международното право, Хартата на ООН и резолюциите на Съвета за сигурност на ООН за борба с тероризма\", заяви министърът. \r\nПо-рано президентът на Турция Реджеп Тайип Ердоган обяви започването на нова трансгранична военна операция в Северна Сирия, която е насочена срещу кюрдските военни формирования в региона, които според него са заплаха за сигурността на страната му.  \r\n \r\n*** \r\n \r\n  Председателят на Европейската комисия Жан Клод Юнкер настоя Турция да прекрати военната си операция срещу кюрдските формирования в Северна Сирия, като заяви, че Брюксел няма намерение да плаща за т.нар. „зона за сигурност“, която може да бъде създадена.  \r\n„Призовавам Турция, както и другите участници да действат сдържано и да прекратят операциите, които се провеждат докато говорим“, заяви Юнкер пред Европейския парламент.  \r\n \r\n*** \r\n \r\n  Посланикът на САЩ в Анкара е бил призован във външното министерство, за да получи информация за новата турска военна операция в Северна Сирия, минути след като президентът на Турция Реджеп Тайип Ердоган обяви началото на офанзивата, предава  Reuters , като се позовава на  CNN Turk . \r\nНачалото на военната интервенция се очакваше още откакто американските войски обявиха, че ще започнат да се изтеглят от региона, част от изненадващата промяна на позицията на Вашингтон, който до този момент подкрепяше кюрдските сили, контролиращи Северна Сирия.  \r\nЕрдоган заяви малко по-рано, че операцията е започнала и ще бъде извършена заедно със съюзниците на Анкара в Сирия. \r\n \r\n*** \r\n \r\n  Турският президент Реджеп Тайип Ердоган обяви началото на нова трансгранична операция в Сирия, предава  ТАСС . \r\nОперацията ще бъде под названието „Извор на мира“, според страницата на президента в „Туитър“. \r\n„Турските въоръжени сили, заедно със \"Сирийската национална армия\"(СНА), започнаха операция „Пролет на мира“ срещу „Работническата партия на Кюрдистан“ (ПКК), „Отрядите за народна самоотбрана“ (ОНС) и „Ислямска държава\", заяви турският лидер. \r\nЕрдоган също обяви, че целта на новата операция на турските въоръжени сили е \"унищожаване на терористичния коридор, който те се опитаха да създадат по границата на републиката, както и постигане на мир и стабилност в региона\". \r\nСпоред  CNN Turk , операцията е започнала с удари на турските военновъздушни сили по позициите на кюрдските формирования. Според информацията, самолет Ф-16 е атакувал в района на Рас ал Айн. \r\nТурция вече проведе две военни операции в Сирия: „Щита на Ефрат“ и „Маслинова клонка“. Правителството на Ердоган предупреди по-рано, че може да започне нова военна интервенция в Северна Сирия, след като американските войски по-рано обявиха, че ще се оттеглят от региона.  \r\n \r\n*** \r\n \r\n  Лидерът на Движение „Самоопределение“ и вероятен бъдещ премиер на Косово след победата в предсрочните парламентарни избори Албин Курти заяви, че в рамките на Европейския съюз не може да се случи обединение на албанците, но може да се прокара идеята за федерация, предава македонската медия  \"Макфакс\" . \r\n„Косово и Албания трябва да се сближат, да приемат идеята за федерация, както Германия, с децентрализирани институции“, заяви Курти. \r\nТой по-рано заяви, че няма да бърза с продължаването на разговорите между Белград и Прищина и да премахва стопроцентовите мита върху сръбския внос.  \r\nКурти заяви и че преговорите със Сърбия няма да бъдат негов приоритет, когато получи премиерския пост.   \r\nТой добави, че вдигането на митата върху вноса, което беше поставено като основно условие за възобновяване на преговорите, не може да бъде автоматично изпълнено.  \r\n„Можем да премахнем митата върху вноса само след прилагането на принципа за реципрочност\", каза Курти, като уточни, че Сърбия трябва да изпълни всички задължения по 33-те споразумения, подписани от Белград и Прищина като част от преговорите в Брюксел. \r\n \r\n*** \r\n \r\n  Планираната от Анкара военна офанзива срещу кюрдските сили в Северна Сирия ще спомогне за „мира и стабилността“ в региона е заявил президента на Турция Реджеп Тайип Ердоган пред своя руски колега Владимир Путин.  \r\nИзявлението на Ердоган идва след международните възгласи против потенциална операция, която може допълнително да дестабилизира региона.  \r\n„По време на разговора президентът заяви, че планираната военна операция на изток от Ефрат ще спомогне за мира и стабилността на Сирия и ще улесни пътя към политическо решение“, заяви говорител на турското президентство.  \r\nПо-рано турският външен министър Мевлют Чавушоглу заяви, че страната му скоро ще „информира ООН и засегнатите страни, включително Сирия“ за военната операция.  \r\n„Тази операция ще бъде важна (…) за мира и стабилността в региона“, заяви Мевлют Чавушоглу пред репортери в Алжир. \r\n„Тя ще направи възможното доброволното завръщане на бежанците, които сега са настанени в Турция и региона. Нашите единствени цели са терористите и затова ние много ще помогнем на териториалната цялост на Сирия“, заяви още той.  \r\n \r\n*** \r\n \r\n  Турция ще започне военната си операция срещу кюрдските въоръжени формирования в Североизточна Сирия с бомбардировка на ключови позиции и сухопътно нахлуване на вече подготвените за това хиляди бойци от „Свободната сирийска армия“ (ССА), предава турското електронно издание  Ahval , като се позовава на съобщения в местната преса. \r\nОперацията, наречена от Анкара „Извор на мира“ (Peace Spring) ще започне с артилерийска бомбардировка на ключови позиции на сирийските кюрдски „Отряди за народна самоотбрана“  и „Сирийските демократични сили“, включително бази, командни щабове, тренировъчни лагери и оръжейни складове, съобщава проправителственият вестник Yeni Safak. \r\n120-километровата зона между граничните градове Рас ал-Айн и Тел Абяд ще бъде първата цел на военните сили на Турция, които по-късно ще разширят операцията по близо 600-километровата граница между страните, посочва изданието. \r\nОколо 14 000 бойци от подкрепяната от Турция Свободна сирийска армия са изпратени на турските линии, за да участват в операцията, съобщи турският независим всекидневник Diken. \r\nКакто отбелязва анализаторът Абдулкадир Селви, ССА са много добре обучени бойци с опит, като сред тях има кюрди и араби, които имат контакт с местните племена и са много подходящи за авангарда на турската операция. \r\nТурските военни прекараха месеци в събиране на сили на южната граница на страната, за да се подготвят за нападение над районите,  контролирани от СДС и съюзнически групировки, които Анкара разглеждат като терористи поради връзките им с „Работническата партия на Кюрдистан“, която води 30-годишна война на територията на Турция. \r\nТелефонен разговор между турския президент Реджеп Ердоган и неговия американски колега Доналд Тръмп в неделя сложи край на споразумението между Анкара и Вашингтон за създаване на това, което Турция нарича зона за сигурност в Северна Сирия. \r\nВъпреки протестите във Вашингтон срещу изненадващото решение на Тръмп, Селви заяви, че хиляда американски военнослужещи, разположени в района, са се изтеглили от границата, проправяйки пътя за това, което ще бъде третата военна операция на Турция в Северна Сирия. \r\nВъпреки това СДС и неговите съюзници реагираха, като концентрираха повече сили по границата, продължава Селви. Във вторник командирът на СДС Мазлум Кобани заяви пред New York Times, че силите му ще устоят на всяко турско нахлуване.", "date": "2019.10.09", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/09/2706764/opasnost-ot-padashti-kamani-ima-po-patya-sliven-ichera-gradets.html", "text": "Трафикът по пътищата в Сливенско  е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  Областно пътно управление .Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС : \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.09", "title": "Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/10/09/2706766/plodove-koito-mogat-da-sviryat-i-umna-zakachalka-pokazvat-v-denya-na-programiraneto-i-tehnologiite-v-shumen.html", "text": "Плодове, които могат да свирят и умна закачалка показват в Деня на програмирането и технологиите в Шумен, предаде репортер на  Радио „Фокус“-Шумен . Събитието, което се организира за втора година, преминава при силен интерес. Домакин на проявата е Младежкия дом. Програмата е организирана в две сесии. В първата част се представят опита и дейността на СУ “Сава Доброплодни“, ПГМЕТТ „Христо Ботев“, Студио за иновативен интериорен дизайн и Шуменски Технологичен институт, като целта на демонстрациите е да се привлече вниманието на учениците като по достъпен, забавен и развлекателен начини им се представят технологиите, програмирането и цифровата грамотност. Представени са лего роботика, проектни дейности с МakeyMakey, Microbit наука, умна закачалка и умно кресло и др. От СУ „Сава Доброплодни“ показват различни роботи, които се управляват с естествен интерфейс. „Например, деца от трети и четвърти клас демонстрират знанията, получени в часовете по компютърно моделиране и показват  как можем да накараме плодовете да свирят. Всеки един електропроводим предмет, свързан правилно с определените части към компютъра, би могъл да изкара звуци, да накара анимационен герой да се задвижи на екрана.  Всичко това е впечатляващо за учениците, защото виждат веднага резултата, от това което са направили“, обяснява учителят по информационни технологии Ангел Ангелов. Той допълни, че представените  изобретения се акумулират  в една обща дума- STEM. „Показваме дигитални технологии, които използат учениците. Този начин на работа, при който те сами създават продукт и го програмират, развива у тях различни учения, които днес се търсят от университети и работодатели. Уменията, които трупат децата, работейки по такива проекти, ще им помогнат в бъдещата реализация“, заяви Ангел Ангелов. Интерес предизвикват и умните мебели- закачалка и пейка от серията sense, на студиото за иновативен интериорен дизайн. Закачалката е с вградени сензори и отчита температура, сила на шум, сила на осветеност, влажност и замърсеност на въздуха. От 18,00 часа програмата продължава, като в демонстрациите и дискусиите ще се включат и представители на Факултет „Артилерия, ПВО и КИС“ с демонстрация на „Система за стенографска и криптографска защита на информацията“, както и на бизнеса.  Целта е да бъдат привлечени ученици, студенти, родители, учители, предприемачи за участие в прояви и уроци, свързани с програмиране, цифрова, грамотност, популяризира професиите в бранша на информационните технологии.  Организатор на събитието е Шуменски Технологичен институт. \r\nИвелина ИВАНОВА", "date": "2019.10.09", "title": "Плодове, които могат да свирят и умна закачалка показват в Деня на програмирането и технологиите в Шумен"}
{"url": "http://www.focus-news.net/news/2019/10/09/2706758/prokurorskata-kolegiya-na-vss-dopusna-do-izslushvane-kandidata-za-glaven-prokuror-ivan-geshev.html", "text": "Прокурорската колегия на Висшия съдебен съвет допусна до изслушване кандидата Иван Стоименов Гешев – заместник на главния прокурор при Върховна касационна прокуратура, в откритата процедура за избор на главен прокурор на Република България. Това съобщиха от пресцентъра на  ВСС . Председателят на Комисията по атестирането и конкурсите Даниела Машева представи обобщения извод от доклада за професионалните качества на кандидата, според който прокурор Гешев „отговаря на изискването на разпоредбата на чл. 170, ал. 5 от ЗСВ за стаж по чл. 164, ал. 7 от ЗСВ за заемане на длъжността главен прокурор. Високият му професионализъм, както и стриктното изпълнение на служебните му задължения са допринесли за последователното му кариерно израстване в органите на съдебната власт. Прокурор Гешев притежава изключителни умения за работа в екип и за мотивиране на колеги. Отговаря в пълнота и на изискуемите качества, разписани в разпоредбата на чл. 170, ал. 5 от ЗСВ, а именно доказани ръководни и административни умения и мотивация за заемане на длъжността. Наред с това, прокурор Гешев е получил признание за дейността си от редица международни институции, както и се ползва с категорично изразена широка подкрепа от колегите си от Прокуратурата на Република България и от органи и институции, с които е работил в тясно сътрудничество. Въз основа на проверените документи и след анализ на данните, съдържащи се в достъпните и достоверни публични източници на информация, Комисията по атестирането и конкурсите към Прокурорската колегия на Висшия съдебен съвет, на основание чл. 7.2 и чл. 7.3 от Правилата, счита, че липсват данни, поставящи под съмнение притежаваните от прокурор Иван Стоименов Гешев високи професионални качества, както и че същият отговаря в пълнота на законовите изисквания за заемане на длъжността главен прокурор“. \r\nПредседателят на Комисията по професионална етика г-н Георги Кузманов представи обобщения извод от доклада за притежаваните нравствени качества на кандидата. Посочено бе, „че прокурор Иван Стоименов Гешев отговаря на изискването на разпоредбата на чл. 170, ал. 5 от ЗСВ за стаж по чл. 164, ал. 7 от ЗСВ за заемане на длъжността главен прокурор. Високият му професионализъм, както и стриктното изпълнение на служебните му задължения са допринесли за последователното му кариерно израстване в органите на съдебната власт. Прокурор Гешев притежава изключителни умения за работа в екип и за мотивиране на колеги. Отговаря в пълнота и на изискуемите качества, разписани в разпоредбата на чл. 170, ал. 5 от ЗСВ, а именно доказани ръководни и административни умения и мотивация за заемане на длъжността. Наред с това, прокурор Гешев е получил признание за дейността си от редица международни институции, както и се ползва с категорично изразена широка подкрепа от колегите си от Прокуратурата на Република България и от органи и институции, с които е работил в тясно сътрудничество. Въз основа на проверените документи и след анализ на данните, съдържащи се в достъпните и достоверни публични източници на информация, Комисията по атестирането и конкурсите към Прокурорската колегия на Висшия съдебен съвет, на основание чл. 7.2 и чл. 7.3 от Правилата, счита, че липсват данни, поставящи под съмнение притежаваните от прокурор Иван Стоименов Гешев високи професионални качества, както и че същият отговаря в пълнота на законовите изисквания за заемане на длъжността главен прокурор“. \r\nГоспожа Даниела Машева обобщи, че кандидатът Иван Гешев отговаря на законовите изисквания за заемане на длъжността, както и на профила зададен с разпоредбите на чл. 170, ал. 5 от ЗСВ. \r\nРешението на Прокурорската колегия за допускане кандидата до изслушване в процедурата за избор на главен прокурор на Република България ще бъде публикувано на интернет сайта на ВСС в раздел „Процедура за избор на главен прокурор“.", "date": "2019.10.09", "title": "Прокурорската колегия на ВСС допусна до изслушване кандидата за главен прокурор Иван Гешев"}
{"url": "http://www.focus-news.net/news/2019/10/09/2706769/remontirat-uchastak-ot-patya-pavlikeni-selo-samovodene.html", "text": "В едната лента се осъществява движението в участък от пътя Павликени – село Самоводене. В отсечката от км 8+900 до км 30+762 тече ремонт и трафикът се пропуска последователно в едното платно и за двете посоки. Това съобщават за Радио „Фокус“ – Велико Търново то Областно пътно управление – Велико Търново. На място има поставени светофар и пътни знаци. Дейностите ще продължат до края на октомври. Времето в региона е  слънчево, настилките са сухи. Движението е натоварено. Нови въведени ограничения няма. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите отново ще продължат до 31 октомври. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до началото на следващата година. Обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nЛуиза ТРАНЧЕВА", "date": "2019.10.09", "title": "Ремонтират участък от пътя Павликени – село Самоводене"}
{"url": "http://www.focus-news.net/news/2019/10/09/2706761/anadolu-agency-vanshnoto-ministerstvo-na-turtsiya-e-informiralo-nato-oon-rusiya-i-sasht-za-operatsiyata-si-v-severna-siriya.html", "text": "Външното министерство на Турция е информирало представителите на ООН, НАТО, както и на САЩ и Русия са операцията си в Северна Сирия, под името „Извор на мира“, предава  Anadolu Agency . \r\nПредставителите на международните организации, както и посланиците на САЩ, Русия, Германия, Италия, Великобритания и Франция са били информирани на брифинг за започналата операция, която е насочена срещу обявените от Анкара терористични организации „Работническа партия на Кюрдистан“ (ПКК) и „Отряди за народна самоотбрана“ (ОНС) в Северна Сирия.  \r\n\"САЩ, Руската федерация, Великобритания, Германия, Франция и Италия, НАТО и ООН бяха информирани за (началото на) операция \"Извор на мира\", заяви министерството в \"Туитър\". \r\nПрезидентът на Турция Реджеп Тайип Ердоган обяви по-рано началото на операцията. Според него целта й е да разчисти северната граница на Сирия от групировките, за да могат сирийските бежанци, намиращи се в Турция да се завърнат по родните си места.  \r\n \r\n Теодор Пенев", "date": "2019.10.09", "title": "Anadolu Agency: Външното министерство на Турция е информирало НАТО, ООН, Русия и САЩ за операцията си в Северна Сирия"}
{"url": "http://www.focus-news.net/news/2019/10/09/2706763/afp-amerikanski-senator-obyavi-che-sasht-shte-nakara-turtsiya-da-plati-visoka-tsena-za-operatsiyata-si-v-severna-siriya.html", "text": "Сенатор Линдзи Греъм се зарече, че Конгресът на САЩ ще отговори на военната интервенция на Турция в Северна Сирия, насочена срещу кюрдските формирования в региона, които доскоро бяха съюзници на Вашингтон, предава  AFP . \r\nМакар Греъм да е съюзник на президента на САЩ Доналд Тръмп, той остро разкритикува по-рано външната политика на Вашингтон, след като Белият дом обяви, че ще изтегли войските си от Сирия.  \r\n„Ще поведем опитите на Конгреса да накара (турският президент Реджеп Тайип) Ердоган да плати тежка цена“, заяви в „Туитър“ републиканският депутат.  \r\n \r\n Теодор Пенев", "date": "2019.10.09", "title": "AFP: Американски сенатор обяви, че САЩ ще накара Турция да плати „висока цена“ за операцията си в Северна Сирия"}
{"url": "http://www.focus-news.net/news/2019/10/09/2706772/prof-vladimir-chukov-arabist-veroyatno-shte-ima-nova-mnogo-seriozna-bezhanska-valna-vsledstvie-na-voennite-deystviya-na-turtsiya-v-severna-siriya.html", "text": "Вероятно ще има нова много сериозна бежанска вълна вследствие на военните действия на Турция в Северна Сирия. Това каза за  Агенция „Фокус“  арабистът проф. Владимир Чуков. „Няма човек, който след като започва военна операция в такъв широкомащабен профил, протичаща малко повече от хиляда километра от нашата родна граница с Турция, да не се притеснява. Това, което би следвало да очакваме, е много сериозна последствия не само за Турция, но и за съседна Европа“, подчерта той. „Вероятно ще има нова много сериозна бежанска вълна вследствие на това, което се планира от турските власти  да се направи в северните части на Сирия. Можем само с тревога и безпокойство да приемем това, което реши да направи турският президент Ердоган  с неговите въоръжени сили“, каза още Чуков. „Нека да си припомним какви бяха отношенията между Брюксел и Анкара през годините. Нека да си припомним в какви сериозни кризисни моменти изпадаха двустранните отношения и начинът, по който Анкара отреагираше\", припомни той. Чуков изрази съжаление и посочи, че не вярва  нито на коментара на Жан Клод Юнкер, нито становището преди няколко дена на Европейската комисия, още по-малко на това, което се случва Източното Средиземноморие. „Не вярвам турците и Ердоган да се стреснат и да се впечатлят и да прекратят каквито и да било действия“, допълни проф. Чуков.  \r\nТеодора ПАТРОНОВА", "date": "2019.10.09", "title": "Проф. Владимир Чуков, арабист: Вероятно ще има нова много сериозна бежанска вълна вследствие на военните действия на Турция в Северна Сирия"}
{"url": "http://www.focus-news.net/news/2019/10/09/2706773/lek-avtomobil-se-preobarna-po-patya-za-kvartal-galata-vav-varna.html", "text": "Лек автомобил се е обърнал на пътя за квартал „Галата“ във Варна днес следобед. В колата са пътували 29-годишна жена и дъщеря й, съобщи за  Радио „Фокус“ – Варна  говорителят на Областната дирекция на МВР Ивана Милева. По думите й, на мястото веднага е пристигнал медицински екип. Жената и детето й са били контактни. Инцидентът е станал след 17.50 часа. От ОДМВР съобщават, че жената е изгубила контрол над автомобила. Причините за пътното произшествие се изясняват. \r\n \r\nДесислава ВАСИЛЕВА", "date": "2019.10.09", "title": "Лек автомобил се преобърна по пътя за квартал „Галата“ във Варна"}
{"url": "http://www.focus-news.net/news/2019/10/09/2706768/ombudsmanat-diana-kovacheva-s-priemna-za-grazhdani-v-sliven-izvarshi-proverka-i-v-zhenskiya-zatvor.html", "text": "Oмбудсманът Диана Ковачева и екип от експерти на институцията изслушаха проблемите на гражданите от Сливен и региона днес по време на изнесената приемна в Областната администрация на града. Оплакванията бяха срещу нарушени техни права като потребители – основно във ВиК сектора, с нарушено право на собственост, както и проблеми относно здравни и образователни въпроси.Това съобщиха от пресцентъра на  омбудсмана на Република България . \r\nКъм обществения защитник се обърнаха жители от с. Градец с оплакване от набези на крадци, които нападат домовете им, както и група граждани от селищно образувание „Изгрев“, които търсят съдействие във връзка с липса на изградена водоснабдителна инфраструктура. \r\nПо-рано през деня доц. Ковачева и екип от Националния превантивен механизъм към омбудсмана /б.р. специализирана дирекция, която осъществява наблюдение в местата за задържане и лишаване от свобода/ извършиха планирана проверка в Сливенския затвор. \r\n„При последното посещение на омбудсмана в Сливенския затвор през 2016 г., имахме данни за лоши битови условия в затвора, които към днешна дата са отстранени“, каза доц. Ковачева пред журналисти. Към момента затворът в Сливен е един от най-добре ремонтираните и поддържаните в България. Въпреки това общежитието от открит тип там все още е в лошо състояние и се нуждае от основен ремонт. По време на проверката общественият защитник посети килиите, лавката към затвора, детската ясла, както и местата за полагане на труд, а експертите от НПМ – наскоро ремонтирания арест. \r\nТя обяви, че с екипа й са се срещнали с над 50 от лишените от свобода по тяхно желание и те са подали своите оплаквания към институцията на омбудсмана. Част от тях се отнасят до проблеми, които са общи за системата за лишаване от свобода като цяло, за които омбудсманът многократно е отправял препоръки: проблеми в медицинското обслужване, включително консултации с външни специалисти, ниско заплащане на медицинските специалисти, високи цени на продуктите в лавката, липса на възможности за полагане на труд.  \r\n„На първо място в затвора в Сливен получихме оплаквания срещу медицинското обслужване. В затвора има изграден ремонтиран и добре поддържан медицински център с отлична апаратура, но лишените от свобода се оплакаха от здравните грижи, включително от липсата на консултации с външни специалисти. В медицинския център няма директор от няколко месеца, както и гинеколог“, изтъкна Ковачева. \r\nНа второ място тя посочи проблема с полагането на труд в затвора, макар това да е един от затворите, в които са осигурени възможности за това. По данни на ръководството около 50% от затворничките работят. По думите на лишените от свобода обаче не всички, които искат да работят, могат да го правят – първо, заради недостатъчно работни места и второ – нормите, които се поставят, са много високи и практически неизпълними. В резултат, на което получават и ниско възнаграждение. \r\n„Третият набор от оплаквания бе свързан с ресоциализацията на лишените от свобода. Полагат се усилия за образование на лишените от свобода (1/4 от затворничките учат) и има  курсове за професионална квалификация, които да им помогнат да се адаптират по-добре след напускане на затвора. Често обаче след като изтърпят на наказанието си, редица от тях се връщат обратно с ново извършено престъпление и нова присъда. За съжаление, има и много лишени от свобода, които са с психични заболявания и умствена изостаналост. След като напуснат, те няма къде да отидат, защото няма защитени жилища, в които да бъдат настанявани“, посочи омбудсманът.  \r\nДоц. Ковачева се срещна и с областния управител Чавдар Божурски. Двамата обсъдиха тревожната ситуация със създалата се паника сред родителите в града, които започнаха да спират децата си от училище от страх „да не им бъдат отнети“. Той я увери, че учениците вече са обратно в клас, а обстановката се нормализира. \r\n„Оценявам реакцията на институциите в предишните няколко дни като адекватна. Според нас е важно да се направи анализ на причините, поради които се стигна до тук“, категорична е доц. Ковачева. Тя подчерта, че през годините институцията на омбудсмана е изпращала препоръки по отношение на начина, по който работи системата за закрила на децата, за това, че се губи елемента на превенцията. \r\nСпоред омбудсмана е необходима работа за връщане на доверието към специализираните органи за закрила на детето, работа за индивидуалната оценка на всяко дете в риск, повишаване капацитета на човешкия ресурс на социалните работници – обучение, квалификация, по-добри условия за работа, подобряване на координацията между институциите, но най-вече за подкрепа на семейството.", "date": "2019.10.09", "title": "Омбудсманът Диана Ковачева с приемна за граждани в Сливен, извърши проверка и в женския затвор"}
{"url": "http://www.focus-news.net/news/2019/10/09/2706760/komisiyata-po-atestirane-i-konkursi-kam-vss-shte-predostavi-informatsiya-za-profesionalnite-kachestva-na-ivan-geshev-na-lozan-panov.html", "text": "Комисията по атестиране и конкурси към ВСС ще предостави информация за професионалните качества на Иван Гешев на Лозан Панов. Това съобщиха от пресцентъра на  ВСС . \r\nПрокурорската колегия на Висшия съдебен съвет реши Комисията по атестирането и конкурсите да предостави на председателя на Върховния касационен съд информация, с която разполага относно изготвения доклад по чл. 173, ал. 9 от ЗСВ, както и данни относно проведената последна атестация по отношение на Иван Гешев заедно с наличните приложения към нея. \r\nПредседателят на Върховния касационен съд на 02 октомври 2019 г. е изпратил писмо до главния прокурор Сотир Цацаров, с копие до Комисията по атестирането и конкурсите при Прокурорската колегия и до административните ръководители на Софийска градска прокуратура и Специализираната прокуратура с искане за предоставяне на допълнителна информация за статистическите данни, посочени в доклада на КАК относно професионалните качества на кандидата.", "date": "2019.10.09", "title": "Комисията по атестиране и конкурси към ВСС ще предостави информация за професионалните качества на Иван Гешев на Лозан Панов"}
{"url": "http://www.focus-news.net/news/2019/10/09/2706775/balgariya-se-prisaedinyava-kam-proekta-za-podobryavane-na-patnata-bezopasnost-v-evropa.html", "text": "България се присъединява към Проекта за подобряване на пътната безопасност в Европа. Това съобщиха от пресцентъра на  МВР . \r\nМинистърът на вътрешните работи Младен Маринов участва в официална церемония в Брюксел, с която бе дадено началото на Проекта за подобряване на пътната безопасност в Европа. Събитието беше домакинствано от действащия комисар по транспорта Виолета Булц и изпълнителния директор на Европейския съвет по безопасност на транспорта Антонио Авеносо.  \r\nПо-рано днес, българска делегация участва в експертна дискусия по пътна безопасност, инициирана от ЕС. В рамките на работните панели бяха представени мерки за подобряване на безопасността на пътната инфраструктура, за справяне с главните причини за смърт на пътя, както и такива за подобряване на пътната безопасност в населени места и защита на уязвимите участници в пътното движение. В дискусията се включи заместник-директорът на Генерална дирекция „Мобилност и транспорт“ на ЕК Матю Болдуин.  \r\n   \r\n Информация за проекта на ЕК за подобряване на пътната безопасност  \r\nПроектът е иницииран от Генерална дирекция „Мобилност и транспорт“ на Европейската комисия и Европейския съвет по безопасност на транспорта (ETSC). ETSC е организация със седалище в Брюксел, имаща за цел намаляване броя на смъртните случаи и тежките наранявания в следствие на пътнотранспортни произшествия. Организацията поддържа индекс за всяка държава членка, който се оформя от поведението на участниците в движението, инфраструктурата, МПС, политиките в областта на пътната безопасност като цяло.  \r\nПоканени да се включат в проекта са шест държави членки, с най-добър потенциал за подобряване на показателите за пътна безопасност (България, Полша, Литва, Гърция, Румъния и Португалия).  \r\nПроектът е с времетраене от 3 години (2019-2021 година) и има за цел подобряване на сътрудничеството между държавите членки в прилагането на иновативни и ефективни мерки за повишаване пътната безопасност. Предвижда се провеждането на работни семинари, посещения на чужди експерти и др. Крайният резултат следва да допринесе за дългосрочната цел на ниво ЕС – намаляване на смъртните случаи и тежките наранявания в следствие на пътнотранспортни произшествия с 50 % до 2030 година.  \r\nФинансирането ще бъде изцяло за сметка на Европейската комисия, без съфинансиране от страните участнички.  \r\nНа среща в София на 4 юли 2019 г. представители на всички ангажирани ведомства (МВР, МТИТС, МРРБ, Държавната агенция „Безопасност на движението по пътищата“, ИА “Автомобилна администрация” и Агенция \"Пътна инфраструктура\") на високо политическо ниво изразиха готовността на България да се присъедини към проекта. За точка за контакт по проекта от българска страна беше определена Малина Крумова, председател на Държавната агенция „Безопасност на движението по пътищата“.", "date": "2019.10.09", "title": "България се присъединява към Проекта за подобряване на пътната безопасност в Европа"}
{"url": "http://www.focus-news.net/news/2019/10/09/2706767/afp-siriyskite-kyurdi-zayaviha-che-ima-tsivilni-zhertvi-v-atakata-po-granitsata-mezhdu-turtsiya-i-siriya.html", "text": "Турската бомбардировка върху контролирани от сирийските кюрди цели в североизточната част на Сирия е предизвикала цивилни жертви, предава  AFP , като се позовава на кюрдски източници.  \r\nЦентърът за военни операции на „Сирийските демократични сили“ (СДС) информира, че „интензивните бомбардировки от турските изтребители по военни позиции и цивилни селища“ в районите на Рас ал Айн, Тал Абяд и Камишли са причинили и цивилни жертви.  \r\n„Според първоначалната информация, има жертви и сред цивилното население“, се казва в изявлението на СДС.  \r\n \r\n Теодор Пенев", "date": "2019.10.09", "title": "AFP: Сирийските кюрди заявиха, че има цивилни жертви в атаката по границата между Турция и Сирия"}
{"url": "http://www.focus-news.net/news/2019/10/09/2706794/po-dva-novi-proekta-na-programa-erazam-zapochva-rabota-detska-gradina-yuriy-gagarin-v-kazanlak.html", "text": "Екипът на Детска градина „Юрий Гагарин” в Казанлък започна работа по два нови европейски проекта, каза за  Радио „Фокус”  директорът на детското заведение Теодора Белчева. Тя поясни, че единият проект е „Иновативната детска градина - революцията, която променя образованието”, по Програма \"Еразъм+\" с финансовата подкрепа на Европейския съюз. Основна цел на проекта е запознаване на педагозите с иновативните методи на преподаване в различни държави, както и създаване на среда, която подкрепя и насърчава развитието на професионални умения на учителите, използване на иновативни подходи за обучение и постигане на качествено образование, съотносимо с европейските стандарти. В тази връзка учителите ще посетят тематични курсове в Барселона, Испания и на остров Тенерифе.  \r\nБелчева уточни, че вторият проект, по който детската градина „Юрий Гагарин” ще работи е „Пазачи на планетата” по Програма \"Еразъм+\". При реализирането му педагозите ще имат възможност да обменят добри практики със свои колеги от град Карлскруна, Швеция. Основна цел на този проект е включването на подрастващите в глобалните усилия за изграждане на по-устойчиво бъдеще за нашата планета.  \r\n„Ако искаме да създадем дългосрочна устойчива промяна, трябва да започнем с най-младите”, категорична бе Белчева. \r\nОчакваното въздействие е свързано с насърчаване на креативността на децата чрез възможности, предоставени от различни дейности. Те трябва да се учат чрез игра, да спазват правила и отговорности, приемайки разнообразието на другите, да се запознаят с глобалните цели и конкретните действия за тяхното постигане. \r\nСлавяна ГАЙДАРОВА", "date": "2019.10.09", "title": "По два нови проекта на програма „Еразъм +” започва работа Детска градина „Юрий Гагарин\" в Казанлък"}
{"url": "http://www.focus-news.net/news/2019/10/09/2706791/tass-generalniyat-sekretar-na-oon-izrazi-bezpokoystvoto-si-ot-sabitiyata-v-siriya-na-fona-na-turskata-voenna-operatsiya.html", "text": "Генералният секретар на ООН Антониу Гутериш изрази дълбокото си безпокойство около ситуацията в североизточната част на Сирия, където се провежда турска военна операция, предава  TACC . \r\nТова съобщи на брифинг заместникът на официалния представител на генералния секретар Фархан Хак.  \r\n„Генералният секретар на ООН е дълбоко обезпокоен от скорошните събития в североизточната част на Сирия. Всички военни операция трябва да се осъществяват в съответствие с устава на ООН и нормите на международното хуманитарно право и следва да обезпечат безопасността на гражданите и цивилната инфраструктура“, заяви той.  \r\nКакто добави Хак, генералният секретар е подчертал, че конфликтът в Сирия не трябва да се решава с още военни действия.  \r\n \r\n Теодор Пенев", "date": "2019.10.09", "title": "ТАСС: Генералният секретар на ООН изрази безпокойството си от събитията в Сирия, на фона на турската военна операция"}
{"url": "http://www.focus-news.net/news/2019/10/09/2706770/ria-novosti-siriyskite-demokratichni-sili-nanesoha-udari-v-turtsiya-v-otgovor-na-zapochnata-ot-ankara-voenna-operatsiya.html", "text": "Кюрдските „Сирийски демократични сили“ (СДС) изтреляха снаряди по турският град Нусайбин на границата, в близост до град Камишли, предава  РИА Новости . \r\n\"СДС изстреля няколко снаряда от минохвъргачка по турския град Нусайбин\", съобщават сирийски медии. \r\nОсвен това СДС бомбардираха и други градове и военни цели по границата с Турция.  \r\nТурската авиация започна военната операция „Извор на мира“ срещу кюрдските сили в Североизточна Сирия, нанасяйки въздушни удари по селището Рас ал Айн в провинция Хашек.  \r\n \r\n Теодор Пенев", "date": "2019.10.09", "title": "РИА Новости: „Сирийските демократични сили“ нанесоха удари в Турция в отговор на започната от Анкара военна операция"}
{"url": "http://www.focus-news.net/news/2019/10/09/2706797/polk-rumen-popov-balgariya-tryabva-da-nastoyava-za-voenna-solidarnost-vpisana-v-dogovora-ni-za-evropeyskiya-sayuz.html", "text": "България трябва да настоява за военна солидарност и промяна на договора за Европейския съюз, където да се фиксират нови точки. Това каза в обзорното предаване  „Това е България“  на  Радио „Фокус“  полковник Румен Попов, бивш военен аташе по отбраната в Турция и в Иран по повод отражението на започната милитаризацията на кризата в Източното Средиземноморие и по границата си със Сирия. Той уточни, че модерните въоръжени сили, към които се стремим са много скъпо, но необходимо удоволствие. „Липсата им може да накърни всякакъв вид национална политика и сигурността на страната. Нужна ни е силна армия. Тези кризи за нас за показателни, че международната общност в лицето на НАТО и ЕС не разполагат с много механизми за регулиране. Членството в НАТО е гаранция за външни заплахи, но при вътрешен конфликт, като този в Кипър, членството е безпомощно. Ние, като малка страна, трябва да си дадем сметка, че членството в ЕС може да даде солидарност от типа на „Шарли Ебдо“ – само демонстрация“, обясни още полк. Попов. Според него предвид сложната обстановка в Близкия Изток страната ни трябва да намери  баланса между националните интереси и настоящето международно положение, което определя интересите на отделните блокове, като ЕС и НАТО, на които ние сме членове.", "date": "2019.10.09", "title": "Полк. Румен Попов: България трябва да настоява за военна солидарност, вписана в договора ни за Европейския съюз"}
{"url": "http://www.focus-news.net/news/2019/10/09/2706793/polk-rumen-popov-turtsiya-se-opitva-da-bade-voenen-i-ikonomicheski-lider-no-tova-ne-e-voyna.html", "text": "Турция се опитва да бъде военен и икономически лидер, но използва неразбираем език, който е натиск, заплахи и военни интервенции. Това каза в обзорното предаване  „Това е България“  на  Радио „Фокус“  полковник Румен Попов, бивш военен аташе по отбраната в Турция и в Иран по повод започната милитаризацията на кризата в Източното Средиземноморие и по турско-сирийската граница. Според него европейските ценностите са отишли на заден план, като в сегашната ситуация са останали водещи икономическите интереси. „Сега Кипър и Гърция са напълно безсилни и не могат да наложат позиция със сила поради размера си и факта, че са две страни-членки на НАТО и имат горчивия опит от предни свой конфликти. В региона се случва запълване на вакуум, създаден от нежеланието за ангажиране на основни политически сили, които до скоро бяха там. Турция обкръжи Кипър, след като преди това прогони италианския изследователски кораб, на което Европа силно се възпротиви. Сега Турция има силата и авторитета както на член на НАТО, така и на икономическа сила в региона. В последните десетилетия тя добави и желание да се яви наследник на Османската империя. Като демократична страна има малка възможност да влияе и да управлява процесите в региона, но като военна сила е друг аргумент“, обясни още полк. Попов. По думите му нито България, нито Европейският съюз оценяват факта, че Турция е икономическа и военна сила, благодарение на членството й в ЕС и НАТО, а това се случи благодарение на наличието на Съветския съюз и Народна Република България. „Турция не е отговаряла на критериите. Кризата в Югославия е най-показателният пример за влиянието й. Анкара се опитва да реши много въпроси, които я заобикалят от всички страни. Сега се оказва, че границата с България е единствената спокойна граница на Турция“, обясни още полк. Попов. Що се отнася до започналата военна операция в Сирия експертът заяви, че това са действия, характерни за авторитарните режими, какъвто има и в Турция. „Няма кой да се противопостави. ЕС няма единна позиция и няма как да я наложи. За Турция,  кюрдският въпрос е много сериозна тема и никой не знае кой и как ще разиграе картата, като това се отнася и до Русия, и САЩ. Турция решава този въпрос по начин, по който го е решавала много пъти преди това. Турция се оказва замесена в почти всички конфликти в Близкия Изток, защото се опитва да бъде лидер и пример на мюсюлманските страни, бивши османски територии, в които страната се опитва да влияе като явява стълб на НАТО и демокрацията“, коментира още полк. Попов. По думите му НАТО няма как да реагира, защото няма полезен ход и механизъм. „Ако Сирия беше нападнала Турция е друго, но сега няма опция за реакция. Ще има само възмущение и заплахи. Ердоган оценява това много добре и действа спокойно. Той заяви, че ще предприеме подобни действия още преди месеци. Само икономическите санкции могат да го спрат, но и те нямат опция за прилагане. По-силната реакция може да дойде от ЕС, отколкото от НАТО“, каза още експертът. Полк. Попов уточни, че не се очаква ескалация на напрежението. „Никой няма интерес тези конфликти да ескалират. Сегашното състояние, ограничено в даден регион с ниски цели задоволява всички. И ЕС има интерес от военната операция в Северна Сирия, защото това ще държи под контрол бежанците и Турция ще може да ги премахне от своята територия. Няма да се допусне разрастване и получаване на сериозен конфликт“, каза още полк. Попов като добави, че страната е декларирала ограничени цели и затова ситуацията не може да се определи като война.", "date": "2019.10.09", "title": "Полк. Румен Попов: Турция се опитва да бъде военен и икономически лидер, но това не е война"}
{"url": "http://www.focus-news.net/news/2019/10/09/2706792/ria-novosti-iran-komentira-turskata-operatsiya-v-siriya.html", "text": "Военната операция на Турция в Сирия утежнява кризата, усложнява ситуацията в региона и ще доведе до нова вълна от бежанци, заяви Хосен Амир Абдолахиян, сътрудник на иранския парламент по международните въпроси, цитиран от  РИА Новости . \r\n\"Военната операция на Турция на сирийска земя усложнява ситуацията в региона\", написа той в „Туитър“ и добави, че е възможно да се гарантира граничната сигурност, като се спазва териториалната цялост на страните, както и чрез преговори. \r\nСпоред него \"военна кампания в региона ще доведе до засилване на кризата, нова вълна бежанци и увеличаване на тероризма\". \r\n \r\n Теодор Пенев", "date": "2019.10.09", "title": "РИА Новости: Иран коментира турската операция в Сирия"}
{"url": "http://www.focus-news.net/news/2019/10/09/2706800/mestni-izbori-2019-d-r-atanas-kambitov-kandidat-za-kmet-na-blagoevgrad-zhizneno-vazhni-byaha-problemite-koito-uspyahme-da-reshim.html", "text": "Три нови парка бяха изградени в Благоевград. Това каза кандидатът за кмет на Община Благоевград, издигнат от ПП ГЕРБ д-р Атанас Камбитов по време на официалното откриване на предизборната му кампания, предаде репортер на  Радио „Фокус“ – Пирин . Това са „Даме Груев“, „Еленово“ и „Македония“. „Изградихме плувен басейн и това е много важно, защото нямаше къде да плуват децата на Благоевград. Освен това всички училища са ремонтирани, санирани, така че сме осигурили среда, която да е добра за децата. Също така всяко училище има спортна площадка. Като казах  спортна площадка, то построихме почти 100 нови детски площадки, както и многобройни спортни площадки. Това са само малка част от нещата, които сме направили, но най-важното е, че успяхме да решим жизнено важни проблеми за Благоевград“, каза още д-р Камбитов. Той уточни, че по отношение екология, едно от най-важните неща, което е било направено е израждането на Регионално депо за отпадъци, което ще обслужва не са Благоевград, но и още 4 общини. Д-р Камбитов подчерта, че всичко това е плод на много работа и много труд на всички хора в общината, на целия екип, който е съставен от млади, кадърни и можещи хора. „Променихме града и това е факт, който е безспорен. Оттук насетне основните приоритети за следващите 4 години са свързани с продължаването на всичко, което вече е започнато“, заяви д-р Камбитов. \r\n \r\nЛивия НИНОВА", "date": "2019.10.09", "title": "Местни избори 2019: Д-р Атанас Камбитов, кандидат за кмет на Благоевград: Жизнено важни бяха проблемите, които успяхме да решим"}
{"url": "http://www.focus-news.net/news/2019/10/09/2706798/bez-sakrateno-proizvodstvo-za-ubiystvo-obzor.html", "text": "Народното събрание прие промени в Наказателно-процесуалния кодекс на второ четене. Депутатите отмениха съкратеното съдебно следствие при умишлено причиняване на смърт. \"За\" текста гласуваха 92 народни представители, \"против\" - 62 и \"въздържали се\" 11, с което той бе приет. Първоначалното предложение бе заложено в три еднакви отделни законопроекта, внесени от „БСП за България“, „Обединени патриоти“ и „Воля“. След това те бяха обединени от Правна комисия. Първоначалните текстове предвиждаха съкратеното производство да отпадне освен за убийство и за причинени умишлено тежки телесни повреди. Между двете четения обаче текстът претърпя промяна и след предложение на ГЕРБ съкратеното съдебно следствие отпадна само за умишлено причиняване на смърт. \r\n Народният представител от ПГ на ГЕРБ Красимир Ципов  изтъкна, че дебатът, който се води след внасянето на тези законопроекти е дали да има справедливо наказание. „Само че, уважаеми народни представители, дали да има справедливо наказание, не се решава в Наказателно-процесуалния кодекс. Текстовете са в Наказателния кодекс. Чухме спекулации, че ГЕРБ бил виновен за това или онова - за липсата на справедливост. Да припомним, когато се въведе първото ограничение на съкратеното съдебно следствие, това се случи заради това, че имаше постановени присъди под мининума. Така че, когато говорите за справедливо наказание тогава, когато се ограничава приложното поле на съкратеното съдебно следствие, имайте доблестта да отговорите на пострадалите и на жертвите, може ли да дадем гаранция с промените в НПК, че няма да имаме присъда под минимума. Нека да бъдем откровени. Не можем да дадем тази гаранция. Такъв е отговорът“, каза Ципов. Депутатът от ГЕРБ направи това изказване във връзак с думите на  лидера на БСП Корнелия Нинова , която каза, че докато ГЕРБ управлява страната - няма да има справедливост.  \r\n\"Уважаеми български граждани, дебатът днес стана твърде експертен и малко объркан, защото объркахме няколко правни института. Изглежда това го разбираме само юристите. За какво става дума? Ако днес някой изнасили и убие дете и си признае винага, присъдата му се намалява с една трета. След това може да бъде намалена отново, защото той се е подобрил в затвора. Може и да бъде помилван. Това е фактическото състояние към момента. БСП предложихме при тежки телесни повреди и убийства или тежки телесни повреди, водещи до смърт, да няма такова съкратено производство при признание. Да има присъда до живот без право на замяна. Смятаме, че това е справедливо. Колегите от ГЕРБ осакатиха този текст и оставиха само убийства, без другите тежки престъпления. Сега да се опитам да обясня какво означава това. Скъпи българи, ако някой направи с вас следното: причини ви продължително разстройство на съзнанието, постоянна слепота с едното или двете очи, постоянна глухота, загуба на речта, обезобразяване, загуба на единия бъбрек, загуба или осакатяване на крак или ръка, т.е. това са тежките телесни повреди. Ако някой ви причини това и ви остави за цял живот с опасност за вас поради общо разтройство на здравето и отиде и си го признае - според ГЕРБ този човек трябва да бъде с намалена присъда с една трета\", допълни тя. По думите й това е тежката телесна повреда. \r\n От „Атака“ в лицето на народния представител Павел Шопов  припомниха, че са за отпадане на целия институт на бързото производство. По думите на Шопов този институт гали престъпниците.  \"Беше споменато, че промяната се прави под обществен натиск и недоволство вече няколко месеца. Не, уважаеми колеги, от години тлее това напрежение. Обществото страда от промяната, извършена още през 2006 г. Тогава във вихъра на либералническата вакханалия беше въведен този нелеп институт за бързото производство и оттогава се създават ред проблеми в правораздаването. Ние от \"Атака\" тогава още взехме единствено позиция против него. Както винаги тази позиция ние отстояваме в десетилетията и стигнахме до този момент\", допълни още Шопов.  \r\nНародното събрание реши още Специализирания наказателен съд да разглежда дела от компетентността на Европейската прокуратура. „За“ текстовете гласуваха 92 народни представители, „против“ – 46 и „въздържали се“ – 1, с което бяха приети. Приетият текст предвижда на Специализирания наказателен съд да са подсъдни и делата от компетентност от Европейската прокуратура. \r\n \r\nДеница КИТАНОВА", "date": "2019.10.09", "title": "Без съкратено производство за убийство (ОБЗОР)"}
{"url": "http://www.focus-news.net/news/2019/10/09/2706801/afp-germanskite-vlasti-podozirat-che-motivite-na-streletsa-ot-hale-sa-biliantisemitizam-i-kraynodesen-terorizam.html", "text": "Германският министър на вътрешните работи Хорст Зеехофер заяви, че разследващите инцидента, в който похитител започна стрелба по улица, близо до синагога в германския град Хале, смятат че мотивите му са били радикални и антисемитски, предава  AFP . \r\n\"Според това, което знаем, трябва да предложим, че е било поне антисемтиска атака“, заяви Зеехофер. \r\n„Според федералните разследващи (служби), има достатъчни индикации за възможни крайнодесни екстремистки мотиви“, добави още Зеехофер.  \r\nПо-рано неустановен мъж стреля срещу хора в близост до синагога в германският град Хале, в която атака загинаха двама души.  \r\n \r\n Теодор Пенев", "date": "2019.10.09", "title": "AFP: Германските власти подозират, че мотивите на стрелеца от Хале са били„антисемитизъм“ и „крайнодесен“ тероризъм"}
{"url": "http://www.focus-news.net/news/2019/10/09/2706774/ria-novosti-nato-prizova-turtsiya-za-sdarzhani-deystviya-v-siriya.html", "text": "НАТО е била информирана от турските власти за операцията в Сирия и очаква от Анкара сдържани действия, за да се избегне дестабилизиране на ситуацията в региона, заяви в сряда генералният секретар на алианса Йенс Столтенберг, предава  РИА Новости . \r\n\"Нашият турски съюзник има легитимен проблем със сигурността. НАТО беше информирана от турските власти за операцията в Северна Сирия. Важно е да се избягват действия, които биха могли да дестабилизират региона, да доведат до ескалация на напрежението и да доведат до големи човешки страдания\", заяви Столтенберг в Рим. Речта му беше излъчена от пресслужбата на съюза. \r\n\"Надявам се Турция да действа сдържано, да гарантира, че всички действия, които предприема в Северна Сирия, са пропорционални и балансирани. Не трябва да подкопаваме постиженията, постигнати в борбата срещу нашия общ враг – „Ислямска държава“, каза още Столтенберг. \r\nТой добави още, че \"ще обсъди този въпрос“ с президента на Турция Реджеп Тайип Ердоган в Истанбул на 11 октомври. \r\nПо-рано Ердоган обяви началото на операция „Източник на мира“ в Северна Сирия, насочена срещу „Работническата партия в Кюрдистан“, обявена от Анкара за терористична организация, и „Ислямска Държава“.  \r\n \r\n Теодор Пенев", "date": "2019.10.09", "title": "РИА Новости: НАТО призова Турция за сдържани действия в Сирия"}
{"url": "http://www.focus-news.net/news/2019/10/09/2706799/rosiyskaya-gazeta-turtsiya-i-rusiya-shte-obsadyat-detaylno-turskata-operatsiya-v-siriya.html", "text": "Държавната дума коментира информацията за началото на турската операция в Сирия, като заяви, че парламентите на Турция и Русия ще обсъдят в детайли военната интервенция, пише вестник  ”Росийская газета“ . \r\nРуската федерация няма да спре междупарламентарните контакти с Турция, каза пред репортери ръководителят на Комитета по международни въпроси на Държавната дума Леонид Слуцки. Парламентарната дипломация ще обсъди настоящата ситуация, каза още той.  \r\n„Когато някой предприеме стъпки, с които не сме съгласни, просто да затворим вратата означава да престанем да съществуваме като фактор за влияние върху ситуацията, с която не сме съгласни“, заяви Слуцки. \r\nСпоред него руските депутати ще запазят партньорството си с турските си колеги.  \r\nГоворейки най-общо за ситуацията, той призова за въздържание от резки прогнози, предвид факта, че „всяка военна операция и нейните оценки са изключително деликатен въпрос“. \r\nСлуцки каза още, че настъплението на турската армия срещу сирийските кюрди ще бъде обсъдено в кулоарите на конференцията за сигурността между говорителите на парламентите на Афганистан, Китай, Иран, Пакистан, Русия и Турция. В конференцията ще участва делегация на Държавната дума, водена от говорителя Вячеслав Володин. \r\n„Кюрдските формирования от сирийската страна наскоро всъщност бяха свързвани със САЩ в техните дейности“, добави ръководителят на комитета.  \r\n„Трябва да разберем, че всякакви операции са по-лоши от мирните преговори, затова ще говорим за това, включително с нашите турски колеги, с които ще се срещнем след дни в Истанбул.“, добави Слуцки.  \r\n \r\n \r\n Теодор Пенев", "date": "2019.10.09", "title": "„Росийская Газета“: Турция и Русия ще обсъдят детайлно турската операция в Сирия"}
{"url": "http://www.focus-news.net/news/2019/10/09/2706795/mestni-izbori-2019-d-r-atanas-kambitov-kandidat-za-kmet-prez-poslednite-8-godini-uspyahme-iztsyalo-da-promenim-blagoevgrad.html", "text": "През последните 8 години успяхме изцяло да променим Благоевград. Това каза кандидатът за кмет на Община Благоевград, издигнат от ПП ГЕРБ д-р Атанас Камбитов по време на официалното откриване на предизборната му кампания, предаде репортер на  Радио „Фокус“ – Пирин . По думите му, благодарение на това Благоевград е придобил модерен, европейски облик. „Аз и моят екип привлякохме 311 милиона лева външни финансови ресурси от Оперативни програми, от национално финансиране и от други финансови инструменти. За сравнение ще Ви кажа само, че годишния приход на Община Благоевград е 23 милиона. Зад тези, на вид сухи цифри, стоят конкретни проекти – над 200 санирани блока, което ще означава, че 1/3 от жителите на Благоевград са получили подкрепа от правителството на ПП ГЕРБ. Променихме градската среда, обновихме площада; ремонтирахме булеварди, сред които „Пейо Яворов“; подобрихме инфраструктурата в цели квартали; подменихме ВиК мрежата“, каза още д-р Камбитов. Той добави, че основен приоритет за Община Благоевград е била и социалната политика, като са изградени нови социални жилища, подпомогнати за Инвитро процедури са редица семейства. Д-р Камбитов подчерта, че инвестицията и подпомагането на двойките с репродуктивни проблеми е едно от най-важните неща, защото така се инвестира в бъдещето на Благоевград. Той отбеляза, че и за в бъдеще това ще остане основен приоритет за общината, като ще бъдат осигурени и по 500 лв. за всяко новородено бебе. Д-р Камбитов уточни, че това ще става по строго определени критерии, сред които родителите на детето да са пълнолетни граждани; ако в семейството има друго дете, то задължително трябва да посещава училище. \r\n \r\nЛивия НИНОВА", "date": "2019.10.09", "title": "Местни избори 2019: Д-р Атанас Камбитов, кандидат за кмет: През последните 8 години успяхме изцяло да променим Благоевград"}
{"url": "http://www.focus-news.net/news/2019/10/09/2706802/v-kazanlak-shte-se-provede-esenna-kampaniya-za-kastratsiya-na-bezdomni-zhivotni.html", "text": "Поредната есенна кампания за кастрация на бездомни кучета и котки ще се проведе от 21 до 26 октомври, каза за  Радио „ Фокус”  д-р Генко Генков от Общинския приют за кучета. Той поясни, че кампанията ше се реализира \r\nблагодарение на неправителствените организации TIERHILFE SUDEN AUSTRIA и ANIMAL HOPE BULGARIA – KAZANLAK, със съдействието на Община Казанлък. \r\nОперациите се финансират изцяло от дарения и организаторите се надяват повече хора да бъдат съпричастни и да се включат. Колкото повече средства има, толкова повече животни ще бъдат кастрирани. \r\nС кастрацията животните се предпазват от различни заболявания, както при женските, така и при мъжките и същевременно с това се предотвратява появата на нежелани поколения.", "date": "2019.10.09", "title": "В Казанлък ще се проведе есенна кампания за кастрация на бездомни животни"}
{"url": "http://www.focus-news.net/news/2019/10/09/2706804/vazstanoveno-e-dvizhenieto-na-pat-ii-66-sliven-slivenski-mineralni-bani-v-rayona-na-mechkarevo.html", "text": ". Възстановено е движението на път II-66 Сливен - Сливенски минерални бани в района на Мечкарево. Това съобщиха от пресцентъра на  Агенция \"Пътна инфраструктура\" .", "date": "2019.10.09", "title": "Възстановено е движението на път II-66 Сливен - Сливенски минерални бани в района на Мечкарево"}
{"url": "http://www.focus-news.net/news/2019/10/09/2706808/mestni-izbori-2019-d-r-atanas-kambitov-kandidat-za-kmet-nachaloto-za-izgrazhdane-na-industrialna-zona-v-blagoevgrad-veche-e-postaveno.html", "text": "Началото за изграждане на Индустриална зона в Благоевград вече е поставено. Това каза кандидатът за кмет на Община Благоевград, издигнат от ПП ГЕРБ д-р Атанас Камбитов по време на официалното откриване на предизборната му кампания, предаде репортер на  Радио „Фокус“ – Пирин . „Истина е, че от 1 година водим разговори по темата с премиерът Бойко Борисов, а преди няколко месеца беше дадена зелена светлина на този проект. С изграждането на Индустриалната зона ще може да предоставим терени на потенциални инвеститори. Който и каквото иска да говори, но единствената причина да нямаме стратегически инвеститор е липсата на терени. Тези преди мен не са направили нищо, за да защитят интереса на общината. Община Благоевград няма терен, това е основната причина, но и с изграждането на Индустриална зона тази пречка ще бъде отстранена“, каза още д-р Камбитов. Той уточни, че цялата инфраструктура на Индустриалната зона ще бъде изградена от Национална компания индустриални зони. „Иначе казано – пак правителството на ПП ГЕРБ ще помогне това да се случи. С изграждането на Индустриалната зона  ще започне привличането на инвеститори, а от там ще бъдат осигурени работни места и по-високи доходи. Между другото в потвърждение на това, което Ви казвам – на частни имоти започва изграждането на фабрика за медицински протези, която ще осигури работни места за 280 души. Само след време започва изграждането и на високотехнологичен завод, като фирмата, която инвестира даде решение и за транспортния възел на изхода на квартал „Струмско“, отбеляза д-р Камбитов. Той подчерта, че заводът ще осигури не само работни места, но и изкупуването на селскостопанската продукция на земеделските производители. „Защо се случва това, защото всяко нещо става с времето си. Ние създадохме условия и решихме проблемите, които стояха с години“, уточни д-р Камбитов. Той добави, че освен Регионално депо за отпадъци е била изградена и пречиствателна станция, като всичко това ще подпомогне за по-екологична среда. \r\n \r\nЛивия НИНОВА", "date": "2019.10.09", "title": "Местни избори 2019: Д-р Атанас Камбитов, кандидат за кмет: Началото за изграждане на Индустриална зона в Благоевград вече е поставено"}
{"url": "http://www.focus-news.net/news/2019/10/09/2706796/afp-donald-tramp-nareche-turskata-operatsiya-v-siriya-losha-ideya.html", "text": "Президентът на САЩ Доналд Тръмп нарече операцията, която Анкара започна в Северна Сирия „лоша идея“, малко след като именно той нареди на американските войски в района на турската офанзива да се изтеглят, предава  AFP . \r\nТръмп, който нареди изтеглянето на американските войски от региона, което беше разчетено от страна на Турция като зелена светлина за атака над кюрдските формирования в северната част на Сирия, съюзници на САЩ, настоя, че Вашингтон „не одобрява тази атака“.  \r\nПрезидентът добави, че Турция е обещала, че военната интервенция няма да предизвика хуманитарна криза, като САЩ „ще държат“ Анкара да спази обещанието си.  \r\n \r\n Теодор Пенев", "date": "2019.10.09", "title": "AFP: Доналд Тръмп нарече турската операция в Сирия „лоша идея“"}
{"url": "http://www.focus-news.net/news/2019/10/09/2706807/balgariya-s-pozitsiya-za-prisaedinyavaneto-na-severna-makedoniya-kam-es-obzor.html", "text": "България ще се съгласи за фактическото присъединяване на Република Северна Македония към ЕС само когато са изпълнени всички поставени от страната ни критерии по преговорните глави. Това стана ясно от общо изявление на вицепремиерите Екатерина Захариева и Красимир Каракачанов, след като правителството прие така наречения, включващ всички условия на страната ни към Северна Македония, при които ще дадем подкрепата си за членството й в ЕС. Стана ясно, че България подкрепя започването на преговори за членство в ЕС на Република Северна Македония и Република Албания.  Вицепремиерът и министър на външните работи Екатерина Захариева  подчерта, че разделянето на двете държави по пътя им към евроинтеграцията би било грешка, която може да доведе и до нестабилност в региона. От думите й стана ясно, че по отношение на Република Северна Македония българското правителство и държава винаги е подкрепяла европейската и евроатлантическата интеграция на страните от Западните Балкани, но и че България винаги е поставяла пред Република Северна Македония, и не само пред нея, спазването на добросъседски отношения, а признаци за това са декларацията от 1999 година, след което  Меморандумът за подкрепа на евроатлантическата и евроинтеграцията и кулминацията: подписването на Договора за добросъседство през 2017 година. От думите на Захариева стана ясно, че изпълнението на духа и буквата на Договора ни за добросъседство със Северна Македония е важно условие, за да дадем подкрепата си за старт на преговорите за членство в ЕС. Стана ясно, че в приетата днес позиция от Министерски съвет са подчертани няколко стъпки и етапа и, че тя набелязва междинни и крайни цели по време на целия преговорен процес. Общите неща, които Република България ще настоява да види изпълнени преди провеждането на първата междуправителствена конференция с Република Северна Македония в случай, че Европейският съвет вземе решение за започване на преговори,  е първо на 15 са външните министри, след това на 17 са премиерите на Европейския съвет. Република Северна Македония трябва да преустанови и да се въздържа от провеждането на политика, независимо под каква форма, на подкрепа и насърчаване на претенциите за признаване на македонско малцинство в България. Република Северна Македония безрезервно и срочно трябва да приведе позицията си и действията в международните организации, например в Съвета на Европа, и форми, в съответствие с чл. 11 на Договора за добросъседство, като ясно декларира, че няма исторически и демографски основания да се търси малцинствен статут.Сред другите условия е Република Северна Македония да декларира с вербална нота до страните-членки на ООН, че по отношение на езиковата клауза, се изпълнява договора с Република България в неговата цялост. Също така Република Северна Македония ще трябва да задейства процес на реабилитация на жертвите на югославския комунистически режим, репресирани заради българското си самосъзнание. Република Северна Македония трябва да премахне от табели и надписи върху паметници и паметни плочи, сгради текстове, насаждащи открито омраза към България. По отношение на Смесената мултидисциплинарна експертна комисия по исторически и образователни въпроси трябва да бъдат постигнати конкретни резултати. Относно важни личности и събития в периода до 1944 година за общата ни история: Гоце Делчев, Илинденско-преображенското въстание, трябва да подменят информационни табели и други означения върху исторически монументи и паметници на културата. При отбелязване на събития и личности, където вече има постигнати договорености: политически фигури, представители на държавни институции трябва да се придържат към постигнатите договорености. От изявлението на Захариева стана ясно, че България ще настоява за хоризонтална политика в цялата преговорна рамка в различни глави да се включат ясни условия по добросъседство. В Глава 35 трябва да има ясно заложени критерии за изпълнение на двустранните договори с България. Тази преговорна глава трябва да се отвори първа или една от първите глави и да се затвори последна, за да може по време на целия преговорен процес да се наблюдава изпълнението. Също така ще се обърне внимание и на глава 10: „Информационно общество и медии“. Трябва и ще настояваме да се преодолее говорът на омразата в публичното пространство, включително спрямо лица, които се определят като българи и са с българско самосъзнание. Настояването на България е това да се случи във всички медии, финансирани от държавния бюджет. Стана ясно, че за нас е много важно правителството, преди свикването на втората конференция, на която ще се отвори първата глава, да настоява за ясни ангажименти за останали общи за историята ни събития и личности. Също така ще настояваме за ясен график за промяна на учебните материали по „История“, „Български език“, „География“, както и за ясен ангажимент за отразяване на постигнатите договорености не само в учебните материали, но и във всички финансирани от държавата документални филми и музеи. Захариева подчерта, че в цялата ни позиция има ясна етапност, като припомни, че за започване на преговорите условието е било подписването на договора и първи резултати от него. От своя страна  вицепремиерът и министър на отбраната Красимир Каракачанов  заяви, че скоростта на преговорите със Северна Македония зависи от тяхната политическа воля да бъдат честни, а не да се опитват да ни разиграват, както по думите му се е случвало в последните две години. От изявлението стана ясно, че България няма да спре сега Македония за започване на преговори, но преди реалното им започване има няколко етапа: първа и втора междуправителствена конференция. Затова много ясно в българската позиция е записано, че преди насрочването на първата междуправителствена конференция, Северна Македония трябва да изпълни посочените от страната ни условия и това ще зависи дали такава междуправителствена конференция ще бъде насрочена и кога. Каракачанов заяви още, че резултатите от съвместната комисия със Северна Македония не могат да бъдат сурогат между истината и политическата им пропаганда, а трябва да бъдат ясно и точно отчетени. От думите му стана ясно, че едно от условията, които България поставя пред Северна Македония, е завършване на работата на междуправителствената историческа комисия. Каракачанов обясни, че за нас това означава не опит да се търси някакъв компромис между историческите факти и истина и „измислиците, които те са си наложили през последните 50 - 60 години. Каракачанов добави още, че историята не може да бъде компромис. Вицепремиерът и министър на отбраната обърна внимание и на факта, че Македония остава единствената държава от бившите комунистически страни, която не е осъдила репресиите и жертвите на тоталитарния режим, като посочи, че България много ясно заявява в рамковата позиция, че искаме хората, които след 1944 година са били репресирани заради българското си национално самосъзнание или принадлежност към български организации или институции, да бъдат реабилитирани. С това той се присъедини и към позицията на вицепремиера и министър на външните работи Екатерина Захариева.  Каракачанов изтъкна огромната важност Северна Македония окончателно да скъса със своето югокомунистическо минало и риторика, като заяви, че изборът е техен: или иска да е в Югославия, или в Европейския съюз.  \r\nТеодора ПАВЛОВА", "date": "2019.10.09", "title": "България с позиция за присъединяването на Северна Македония към ЕС (ОБЗОР)"}
{"url": "http://www.focus-news.net/news/2019/10/09/2706809/mezhdu-055-i-140-lv-za-kilogram-se-targuva-zeleto-na-velikotarnovskiyat-kooperativen-pazar.html", "text": "В сезона на компотите и туршиите Великотърновският кооперативен пазар е препълнен с хора, желаещи да си купят домашни плодове и зеленчуци, за да подготвят зимнината си, показа репортерска проверка на  Радио „Фокус“-Велико Търново . Търговците коментират, че сега най-търсено е зелето, като цените на зеленчука се движат между 0.55 и 1.40 лева за килограм. Великотърновци купуват също и корнишони, пипер и камби, които се предлагат на цени между 1.80 и 2.60 лева за килограм продукция. При закупуването на по-големи количества търговците са склонни и на отстъпки. Традиционно високи остават цените на българските розови домати, които по пазарите се предлагат средно по 3.50 лева за килограм. Червените домати се търгуват между 2.00 и 2.80 лева за килограм. Краставиците са средно по 2,50 лева за килограм, цената на зелената салата, репичките и зеления лук на повечето места е между 1.20 и 1.50 лева за връзка. Картофите се предлагат на цени между 1 и 1.50 за килограм, тиквичките се търгуват по 1.70 лева за килограм, а патладжаните – между 1.60 и 2.60 лева за килограм. Морковите могат да се намерят на цени от 0.70 до 1,20 лв./кг. Морската сол е на цена 0.65 лв., а бидон със средни размери се търгува в големите вериги магазини за около 20 лв. \r\nРени АТАНАСОВА", "date": "2019.10.09", "title": "Между 0.55 и 1.40 лв. за килограм се търгува зелето на Великотърновският кооперативен пазар"}
{"url": "http://www.focus-news.net/news/2019/10/09/2706811/sotsialno-informatsionna-kampaniya-patyat-na-predpriemacha-zapochva-ot-pleven.html", "text": "Социално-информационна кампания „Пътят на предприемача” започва от Плевен Организатори са консултантската компания по бизнес процеси Това каза за  Радио „Фокус“ Павел Хрисков, експерт по бизнес процеси. Той  обясни, че кампанията е насочена към младите хора в Северозападна България и възможността им да се реализират. \"Според данни на Евростат в тази част на страната има най-много младежи, които нито учат, нито работят – 45 %“, каза Павел Хрисков. Той подчерта, че предприемачеството е начин на мислене, затова социално-информационната кампания „Пътят на предприемача” цели да направи промяна като насърчи младите момчета и момичета да придобият самочувствието, че могат да управляват сами живота си, да са финансово грамотни и да не се страхуват да поемат рискове. \"Младежите до 25-годишна възраст, които проявяват интерес, могат да присъстват на срещата, която ще се проведе на 10 октомври, четвъртък, от 13.00 часа в зала „Гена Димитрова”. Обученията в рамките на „Пътят на предприемача” ще се проведат от мен, Иванка Копанкова, дългогодишен професионалист в сферата на личните финанси, и Стоян Шейретов, консултант“, каза още Павел Хрисков.  \r\n \r\nВиолета КРЪСТЕВА", "date": "2019.10.09", "title": "Социално-информационна кампания „Пътят на предприемача” започва от Плевен"}
{"url": "http://www.focus-news.net/news/2019/10/09/2706771/hayko-maas-turtsiya-riskuva-da-sazhivi-islyamska-darzhava-s-voennata-si-operatsiya-v-severna-siriya.html", "text": "Турция „умишлено рискува по нататъшната дестабилизация на региона“ и съживяването на „Ислямска държава“ като атакува североизточната част на Сирия, заяви германският външен министър Хайко Маас, предава  AFP . \r\n„Сирия има нужда от стабилност и политически процес. Обаче турската офанзива сега заплашва да причини нова хуманитарна криза“, заяви Маас в изявление, като добави, че Берлин ще „призове Турция да прекрати офанзивата си“ и да подсигури интересите си в областта на сигурността по мирен начин.  \r\n \r\n Теодор Пенев", "date": "2019.10.09", "title": "Хайко Маас: Турция рискува да съживи „Ислямска държава“ с военната си операция в Северна Сирия"}
{"url": "http://www.focus-news.net/news/2019/10/09/2706805/tass-vsichki-strani-ot-es-prizovaha-turtsiya-da-prekrati-voennata-si-operatsiya-v-siriya.html", "text": "Eвропейският съвет излезе с изявление, което твърди, че операцията на Турция в Северна Сирия пречи на борбата срещу терористичната организация \"Ислямска държава\", и може да доведе до нови потоци от бежанци, така че военните действия трябва да бъдат прекратени, предава  ТАСС . \r\nТова се посочва в изявление, издадено от Европейския съвет, одобрено от всички 28 държави от Общността. \r\n„ЕС призовава Турция да прекрати едностранните военни действия, които подкопават стабилността на региона, увеличават страданията на цивилните и заплашват да предизвикат нови вълни от бежанци. Едностранните действия на Турция също застрашават напредъка, постигнат от коалицията (насочена срещу „Ислямска Държава“), коалиция, на която самата Турция е член\", се казва в изявлението на ЕС. \r\nПо-рано председателят на Европейската комисия Жан Клод Юнкер остро осъди действията на Анкара в Сирия, като заяви, че Турция трябва веднага да прекрати военната операция и заяви, че ЕС няма намерение да плаща за т.нар. „зона за сигурност“, която страната иска да създаде отвъд южната си граница.  \r\n \r\n Теодор Пенев", "date": "2019.10.09", "title": "ТАСС: Всички страни от ЕС призоваха Турция да прекрати военната си операция в Сирия"}
{"url": "http://www.focus-news.net/news/2019/10/09/2706814/spektakalat-na-slivenskiya-dramatichen-teatar-semyon-po-andrey-platonov-se-predstavi-uspeshno-v-rusiya-za-treti-pat.html", "text": "Спектакълът на Сливенския драматичен театър „Семьон“ по Андрей Платонов се представи успешно в Русия за трети път, след миналогодишните гастроли във Воронеж и Петербург. Това съобщиха от  институцията . \r\nНа 6 октомври 2019 г. моноспектакълът на актьора Димитър Марков „Семьон“ с режисьор Ивайло Гандев беше игран на XII-я театрален фестивал „Соло“ в Москва. И тази година, в десетдневната му програма, на сцената на  театралния център „На Страстном“ се представиха моноспектакли от Франция, Белгия, Великобритания, Италия, Русия и различни краища на света. „Семьон“ на Сливенския драматичен театър беше единствения български спектакъл, представен на фестивала „Соло“ в Москва. \r\nМоноспектакълът „Семьон“ на Сливенския театър излезе зад граница за първи път на Международния фестивал на изкуствата ,,Платонов“ във Воронеж. Второто му представяне в Русия бе на Международния фестивал на моноспектаклите ,,Монокъл“ в Санкт Петербург, откъдето се завърна с отличие за философско-психологически прочит на прозата на Андрей Платонов. \r\n„Семьон“ на Сливенския театър отпътува за Русия и тази година, след като бе включен в програмата на дванадесетото издание на московския театрален фестивал „Соло“, който се провежда под председателството на Съюза на театралните дейци на Русия. Неговият председател, големият руски актьор и режисьор Александър Калягин нарича фестивала уникална некомерсиална театрална площадка. \r\nЕкипът на Сливенския драматичен театър пребивава на фестивала „Соло“ три дни, от 6 до 8 октомври. Сливенските театрали са благодарни за съдействието на директора на Българския културен център в Москва Мая Праматарова и на всички, които помогнаха да се случи представянето на “Семьон“ на Московския фестивал, който продължава до 10 октомври. \r\nПри представянето на сливенския спектакъл в програмата на фестивала се казва, че той е „зарадвал публиката с необичаен театрален ритъм“. На обсъждането след представлението с актьора Димитър Марков и режисьора Ивайло Гандев се говори за съвършенството на Платоновите текстове, които могат драматично да се трансформират и представят разрушените от безпощадния 20 век съдби на няколко поколения. „Семьон е театрален разказ за саможертвата, за бедността и страданието, и надеждата да живеем в името на друг, нов живот.“, се казва в сайта на фестивала. \r\nВ Москва Димитър Марков, Ивайло Гандев и Сливенският театър получиха от фестивала „Соло“ сертификат, поздравления и насърчение за нови творчески завоевания в театралното изкуство.", "date": "2019.10.09", "title": "Спектакълът на Сливенския драматичен театър „Семьон“ по Андрей Платонов се представи успешно в Русия за трети път"}
{"url": "http://www.focus-news.net/news/2019/10/09/2706813/evrohold-predstavi-strategiyata-si-za-razvitie-na-kompaniite-ot-grupata-na-chez-balgariya-shte-investira-v-inovatsii-v-polza-na-potrebitelite-obzor.html", "text": "„Еврохолд“-България представи Стратегията си за развитие на компаниите от групата на ЧЕЗ България. Основната цел на инвестициите е да намалеят загубите на електрическа енергия. При структуриране на цялостното финансиране на сделката за придобиване са предвидени допълнителни средства, които да се използват целенасочено за изпълнение на основните елементи на инвестиционната програма. Това стана ясно по време на пресконференцията за представяне на Стратегията за развитие на компаниите от групата на ЧЕЗ България. На нея присъстваха председателят на Надзорния съвет на „Еврохолд България“ Асен Христов, председателят на Управителния Съвет на „Еврохолд България” Кирил Бошов, членовете на  на УС на \"Еврохолд България\" Васил Стефанов и на Енергийния борд на \"Еврохолд\" Георги Миков и чуждестранни експерти. Енергийният бизнес ще бъде обединен под една холдингова компания – Ийстърн Юръпиън Електрик Къмпани Б.В., регистрирана в Холандия, 100% собственост на \"Еврохолд\". Компанията е създадена със специална цел за придобиването на активите на ЧЕЗ в България по препоръка на инвестиционните банки, партниращи в тази трансакция. Изборът на Холандия като юрисдикция е стандартна практика в европейските корпоративни придобивания. Стратегическите цели на \"Еврохолд\" са фокусирани върху регулирани пазари и придобиването на ЧЕЗ е прекрасна възможност за диверсификация на портфолиото на холдинга със среднорискови активи. Пълната стойност на трансакцията е 335 млн. евро. \"Еврохолд\" ще запази сегашния висш мениджмънт на ЧЕЗ с цел съхраняване на опита и екипа на компанията. В бъдеще се планира Енергийният Борд да прерасне в част от Надзорния Съвет на дружествата в групата на Ийстърн Юропиън Електрик Къмпани Б. В. \"Еврохолд\" планира да подкрепи и развие съществуващата инвестиционна програма на ЧЕЗ в България. Тя ще отговаря напълно на регулациите и изискванията на КЕВР, както и на Европейската рамка в областта на климата и енергетиката до 2030 г. По думите на председателят на Управителния Съвет на „Еврохолд България” Кирил Бошов До края на годината регулаторните произнасяния за сделката трябва да се случат. Според Бошов, е напълно реалистично сделката да се случи. Георги Миков обяви, че от компанията са планирали инвестиционна програма от над 270 млн. лева за настоящия регулаторен период до 2020 г. По думите му за следващия регулаторен период ще бъдат инвестирани над 240 млн. лв. Председателят на Надзорния съвет на \"Еврохолд България\" АД Асен Христов заяви, че това дали ще се увеличи цената на тока, не зависи от тях. \r\n \r\nЗорница КОСТАДИНОВА", "date": "2019.10.09", "title": "Еврохолд представи Стратегията си за развитие на компаниите от групата на ЧЕЗ България – ще инвестира в иновации в полза на потребителите (ОБЗОР)"}
{"url": "http://www.focus-news.net/news/2019/10/09/2706812/dzho-baydan-tramp-tryabva-da-bade-podlozhen-na-impiychmant.html", "text": "Демократът от Камарата на представителите Джо Байдън заяви за първи път, че президентът Доналд Тръмп трябва да бъде подложен на импийчмънт, като добави, че той е „предал тази нация“ и е нарушил клетвата, която е положил, когато е встъпвал в длъжност, предава  AFP . \r\n„За да запазим нашата конституция, нашата демокрация, нашият базов интегритет, той трябва да бъде подложен на импийчмънт“, заяви Байдън пред свои привърженици на митинг в Ню Хемпшир.  \r\nБившият вицепрезидент беше многократно обвиняван без директни доказателства от Доналд Тръмп за корупция.  \r\n„Той прави дупки в конституцията и не можем да го оставим да му се размине“, добави Байдън, който е един от фаворитите за опонент на Тръмп в предстоящите президентски избори през 2020 г. в САЩ.  \r\n \r\n Теодор Пенев", "date": "2019.10.09", "title": "Джо Байдън: Тръмп трябва да бъде подложен на импийчмънт"}
{"url": "http://www.focus-news.net/news/2019/10/09/2706818/nad-600-elitni-balgarski-zhivotni-shte-uchastvat-v-15-oto-yubileyno-izdanie-na-zhivotnovadnoto-izlozhenie-v-sliven.html", "text": "Над 600 елитни български животни ще участват в 15-ото юбилейно издание на Националното изложение по животновъдство, съобщиха организаторите от  Изпълнителна агенция по селекция и репродукция в животновъдството  и  Министерство на земеделието, храните и горите . Изложението ще се проведе от 11 до 12 октомври, а домакин на събитието ще е град Сливен. Форумът тази година се провежда под мотото „Среща на елита“. \r\nИзложението ще бъде официално открито на 12 октомври от министъра на земеделието, храните и горите Десислава Танева. \r\nНай-многобройни ще са животните, представящи овцевъдството и козевъдството – 430 от общо 39 породи. Говедовъдството ще бъде представено със 150 животни от млечни, месодайни и автохтонни породи. Над 15 пък ще са биволите от породата „Българска мурра“, които ще вземат участие в изложението. \r\nИнтерес за посетителите ще представляват 18 коня от породите и български и чуждестранни породи. \r\nТрадиционно за събитието ще бъде представена породата Българско овчарско куче. Разнообразието при зайците и птиците ще бъде осигурено от Земеделски институт и много частни стопани. \r\nСпециално внимание тази година ще бъде отделено на най-малките посетители на изложение. На 11 октомври специално сформирани детски комисии от училищата в Сливен ще изберат шампиони от различните видове и породи. И през двата дни на събитието гостите ще могат да разгледат специалната детска изложба „Моето любимо животно“, в която се включиха над 50 деца от 1 до 4 клас. \r\nПо време на събитието ще бъде организиран голям фермерски пазар.", "date": "2019.10.09", "title": "Над 600 елитни български животни ще участват в 15-ото юбилейно издание на Животновъдното изложение в Сливен"}
{"url": "http://www.focus-news.net/news/2019/10/09/2706810/london-evening-standard-evropeyskiyat-parlament-othvarli-poslednite-predlozheniya-na-boris-dzhonsan.html", "text": "Европейският парламент отхвърли окончателно последните предложения за Брекзит на премиера на Великобритания Борис Джонсън, който беше остро нападнат от един от ключовите преговарящи, пише лондонското издание  London Evening Standard . \r\nЕвропейският парламент обсъди излизането на Великобритания от структурите на Европейския съюз в нагорещен дебат, на който предложенията на Джонсън бяха осъдени, а постигането на сделка беше наречено „много трудно“.  \r\nПредседателят на Европейския парламент Давид Сасоли заяви, че не е имало „много прогрес“ по въпроса, като добави, че ръководената от него институция няма намерение да приема сделка „на всяка цена“.  \r\nТой също така дискутира продуктивните си разговори с говорителя на Камарата на общините на Великобритания Джон Бъркоу, в което той отбеляза, че отсрочка за Брекзит може да бъде постигната, ако тя също така доведе до парламентарни избори или втори референдум за напускането на ЕС.  \r\nСъщо така предложенията на Борис Джонсън бяха окачествени като „идеи“, вместо като конкретни предложения.  \r\nДокато дебатът продължаваше, координаторът на Европарламента за Брекзит Гай Верхофщад продължи с нападките срещу Джонсън и нарече гневно неговите предложения „несериозни“.  \r\nТой добави, че всеки, който натиска Великобритания да напусне структурите на ЕС е „предател“.  \r\n„Смятам, че предложението, което Борис Джонсън отправи (…) не е изобщо сериозно.“, заяви Верхофщад.  \r\n„Не е сериозно изобщо, защото фактически, аз го наричам виртуално предложение, то не беше истинско такова. То фактически дава на Демократическата юнионистка партия (на Северна Ирландия) право на вето по множество въпроси“, добави той.  \r\nВерхофщад критикува и опитите, според него, на Лондон да хвърли вината за неуспешните преговори за Брекзит на Брюксел.  \r\n„Истинската причина защо се случва всичко това е много проста. Това е игра на хвърляне на вината. (…) Игра срещу съюза, срещу Ирландия, срещу (канцлера на Германия) Ангела Меркел, срещу британската правосъдна система“, заяви още той.  \r\n„Единственият, който не е обвиняван е самият Джонсън, очевидно, но всички останали са причината за проблемите ни. Всички тези, които не играят играта му са предатели или колаборационисти. По мое мнение, драги колеги, истинският предател е той или тя, който би рискувал да доведе до бедствие тази страна, икономиката й, гражданите й, като натиска Великобритания извън ЕС.“, продължи Верхофщад.  \r\nГлавният преговарящ за Брекзит от страна на Брюксел, Мишел Барние заяви, че постигането на сделка преди крайният срок от 31 октомври би било трудно.  \r\nОт своя страна председателят на Европейската комисия Жан Клод Юнкер изрази надежда, че сделка е възможна.  \r\n„Не приемам тази игра на вина, която Лондон започна. Лично аз не изключвам сделка“, заяви той.  \r\nМинистърът за Брекзит Стив Баркли се очаква да се срещне с Барние на 10 октомври, докато Джонсън от своя страна ще води разговори с ирландския премиер Лео Варадкар.  \r\n \r\n \r\n Теодор Пенев", "date": "2019.10.09", "title": "London Evening Standard: Европейският парламент отхвърли последните предложения на Борис Джонсън"}
{"url": "http://www.focus-news.net/news/2019/10/09/2706816/tseremoniya-po-nagrazhdavane-na-pobeditelite-v-natsionalniya-konkurs-za-poeziya-dobromir-tonev-shte-se-provede-v-plovdiv-na-12-oktomvri.html", "text": "Церемония по награждаване на победителите в Националния конкурс за поезия „Добромир Тонев“ ще се проведе в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Церемонията ще се състои от 18.00 часа в навечерието на годишнината от рождението на поета – 12 октомври, в Културен център „Тракарт“. Наградният фонд, осигурен от Община Пловдив, е в размер на 1200 лв, разпределени както следва 600 лв. за първа награда, 400 лв. за втора и 200 лв. за трета. Традиционна е и наградата от 200 лв. и грамота, осигурени от Филологически факултет на ПУ „П. Хилендарски“ за поет-студент, която ще бъде връчена от заместник-декана на факултета. Две награди са осигурени и от партньорите на конкурса – Специална награда за млад поет –  300 лв. и вечеря и нощувка за двама в  хотел в града. \r\nС церемонията ще приключи IX-ия Национален конкурс за поезия „Добромир Тонев“ за автори до 45-годишна възраст. Организатори на конкурса, който се провежда ежегодно са Община Пловдив и Дружество на писателите – Пловдив.", "date": "2019.10.09", "title": "Церемония по награждаване на победителите в Националния конкурс за поезия „Добромир Тонев“ ще се проведе в Пловдив на 12 октомври"}
{"url": "http://www.focus-news.net/news/2019/10/09/2706817/izzeta-e-185-kg-riba-nezakonno-ulovena-v-yazovir-yastrebino.html", "text": "185 кг риба, незаконно уловена в язовир „Ястребино“, община Антоново, е установена и иззета при съвместна операция на служители на Районно управление на МВР-Омуртаг, на Изпълнителната агенция по рибарство и аквакултури (ИАРА) – Търговище и представители на Централната рибно-опазваща организация (ЦРОО) – клон Ястребино. Това съобщиха от  ОДМВР – Търговище . Около 23.00 часа вчера в района на язовира е установен 53-годишен мъж от Търговише, който е уловил гореспоменатото количество риба от видовете бяла риба, костур и каракуда, използвайки за целта 14 мрежи с обща дължина 1160 м. Иззетото количество риба е предадено по надлежния ред – с протокол, на органите на ИАРА – Търговище. По случая е образувано досъдебно производство по чл. 238 от Наказателния кодекс.", "date": "2019.10.09", "title": "Иззета е 185 кг риба, незаконно уловена в язовир „Ястребино“"}
{"url": "http://www.focus-news.net/news/2019/10/09/2706820/vav-varna-otbelyazvat-135-godini-ot-sazdavaneto-na-8-pehoten-primorski-polk.html", "text": "Регионалният клон „8-ми пехотен приморски полк“ към Национално дружество „Традиция“ и Военноморските сили на Република България, организират на 12 октомври военен ритуал за отдаване на почит и поднасяне на венци и цвета по случай 135-та годишнина от създаването на 8-ми пехотен Приморски полк, чиято славна история е увековечена с величествен монумент в централната част на града, предаде репортер на  Радио „Фокус“ – Варна . Началото на ритуала, в който ще участват Представителният духов оркестър, почетен караул и венценосци от ВМС, както и представители на регионалния клон на Национално дружество „Традиция“, е в 10.00 часа на 12 октомври, събота, пред „Портал-паметника на 8-ми пехотен приморски полк“. \r\nОрганизаторите канят гражданите и гостите на града да почетат заедно с тях паметта на героите, отдали живота си за Отечеството, и да отбележат годишнината от създаването на полка. \r\nДесислава ВАСИЛЕВА", "date": "2019.10.09", "title": "Във Варна отбелязват 135 години от създаването на 8 пехотен Приморски полк"}
{"url": "http://www.focus-news.net/news/2019/10/09/2706821/ria-novosti-netanyahu-komentira-strelbata-pred-sinagoga-v-germaniya.html", "text": "Израелският премиер Бенямин Нетаняху нарече стрелбата пред синагогата в Германия проява на засилен антисемитизъм в Европа и изрази съболезнования на семействата на жертвите, предава  РИА Новости . \r\nПо-рано полицията в германския град Хале във федералната провинция Саксония-Анхалт съобщи, че по предварителни данни двама души са убити при стрелба в града. Инцидентът се е случил пред синагогата на Йом Кипур, един от основните празници в юдаизма. Според полицията е имало най-малко двама нападатели, които са избягали от местопроизшествието. Един човек беше задържан във връзка със стрелбата. \r\n\"Терористичната атака срещу общността в Хале в Германия на Йом Кипур, най-светият ден за нашия народ, е поредната проява на засилен антисемитизъм в Европа\", написа Нетаняху в „Туитър“. \r\nИзраелският премиер изрази съболезнованията си към семействата на жертвите и призова германските власти „да продължат упорито да работят срещу антисемитизма“. \r\nОт своя страна израелският президент Риувен Ривлин призова „ръководството на Германия и целия свободен свят да използват строго и безкомпромисно цялата строгост на закона във връзка с антисемитизма и неговите последици“. \r\nИзраелското външно министерство каза също, че е „шокирано от антисемитската атака в германският град Хале“ и пожела на пострадалите бързо възстановяване. \r\n \r\n Теодор Пенев", "date": "2019.10.09", "title": "РИА Новости: Нетаняху коментира стрелбата пред синагога в Германия"}
{"url": "http://www.focus-news.net/news/2019/10/09/2706815/the-independent-deputatite-v-parlamenta-na-velikobritaniya-mozhe-da-glasuvat-nov-referendum-za-brekzit.html", "text": "Привържениците на провеждането на нов референдум сред депутатите в парламента в Лондон може да използват извънредното заседание на Камарата на общините на 19 октомври, за да гласуват провеждането на допитване за осъществяването на Брекзит, пише  The Independent . \r\nИдеята беше дискутирана „зад кулисите“ от депутати, които са все по уверени, че ще успеят да постигнат мнозинство, за да гласуват успешно провеждането на нов референдум преди края на срока за Брекзит от 31 октомври.  \r\nЗаседанието на Камарата идва в същия ден, в който хиляди хора се очаква да протестират в Лондон и да настояват за подобен референдум.  \r\nПремиерът Борис Джонсън се очаква да използва заседанието, за да се опита да гласува Брекзит без сделка, с надеждата, че когато депутатите откажат подобно предложение, той ще може да хвърли вината на тях в разговорите си с Брюксел за отсрочка.  \r\nНо всяко предложение, внесено от премиера, би било отворено за изменения, изискващи крайния резултат от преговорите за Брекзит да бъде подложен на национално гласуване. \r\nТова може да бъде под формата на референдум за потвърждаването на всяка сделка, подобно на предишното предложение, внесено от депутати на Лейбъристката партия, което не премина успешно само заради 12 гласа през април 2019 г. \r\nВъзможността за референдум е сред известен набор от опции, които се дискутират „зад кулисите“ на парламента.  \r\nСмята се, че редица депутати вече са готови да гласуват различно от април, включително някои подкрепящи сделка за Брекзит лейбъристи, както и консерватори, изключени от партията по-рано.  \r\nТова развитие дойде, след като като мащабен анализ на 300 анкети, проведени от 2016 г. насам за Брекзит, показа, че  мнозинството от британската общност вече подкрепя оставането в структурите на ЕС. \r\n„Готови сме за всякакъв сценарии“, заяви един от депутатите в Камарата. \r\nОчакваше се заседанието на 12 октомври да разгледа всяка сделка, постигната по време на срещата на върха в Брюксел на 17 октомври. Но перспективите за сделка изглеждат малки. \r\n„Ние сме в неизследвани води, защото само Бог знае какво планира Борис”, каза още депутатът.  \r\nНародните представители във Великобритания, които планират референдум, са предпазливи да не дадат възможност на правителството да разкрие плановете им или да не се опитат да действат, преди да знаят, че имат мнозинство, твърди още източникът на британското издание.  \r\n„Много хора търсят начини да прокарат възможността за втори референдум, (…), но искаме да предотвратим опасността той да не бъде проведен“, добави той.  \r\nДори и да бъде прието от парламента, всяко предложение за референдум ще се изправи срещу редица пречки, включително финансови проблеми.  \r\n \r\n \r\n \r\n Теодор Пенев", "date": "2019.10.09", "title": "Тhe Independent: Депутатите в парламента на Великобритания може да гласуват нов референдум за Брекзит"}
{"url": "http://www.focus-news.net/news/2019/10/09/2706803/mestni-izbori-2019-d-r-atanas-kambitov-kandidat-za-kmet-nachaloto-za-izgrazhdane-na-industrialna-zona-v-blagoevgrad-veche-e-postaveno.html", "text": "Началото за изграждане на Индустриална зона в Благоевград вече е поставено. Това каза кандидатът за кмет на Община Благоевград, издигнат от ПП ГЕРБ д-р Атанас Камбитов по време на официалното откриване на предизборната му кампания, предаде репортер на  Радио „Фокус“ – Пирин . „Истина е, че от 1 година водим разговори по темата с премиерът Бойко Борисов, а преди няколко месеца беше дадена зелена светлина на този проект. С изграждането на Индустриалната зона ще може да предоставим терени на потенциални инвеститори. Който и каквото иска да говори, но единствената причина да нямаме стратегически инвеститор е липсата на терени. Тези преди мен не са направили нищо, за да защитят интереса на общината. Община Благоевград няма терен, това е основната причина, но и с изграждането на Индустриална зона тази пречка ще бъде отстранена“, каза още д-р Камбитов. Той уточни, че цялата инфраструктура на Индустриалната зона ще бъде изградена от Национална компания индустриални зони. „Иначе казано – пак правителството на ПП ГЕРБ ще помогне това да се случи. С изграждането на Индустриалната зона  ще започне привличането на инвеститори, а от там ще бъдат осигурени работни места и по-високи доходи. Между другото в потвърждение на това, което Ви казвам – на частни имоти започва изграждането на фабрика за медицински протези, която ще осигури работни места за 280 души. Само след време започва изграждането и на високотехнологичен завод, като фирмата, която инвестира даде решение и за транспортния възел на изхода на квартал „Струмско“, отбеляза д-р Камбитов. Той подчерта, че заводът ще осигури не само работни места, но и изкупуването на селскостопанската продукция на земеделските производители. „Защо се случва това, защото всяко нещо става с времето си. Ние създадохме условия и решихме проблемите, които стояха с години“, уточни д-р Камбитов. Той добави, че освен Регионално депо за отпадъци е била изградена и пречиствателна станция, като всичко това ще подпомогне за по-екологична среда. \r\n \r\nЛивия НИНОВА", "date": "2019.10.09", "title": "Местни избори 2019: Д-р Атанас Камбитов, кандидат за кмет: Началото за изграждане на Индустриална зона в Благоевград вече е поставено"}
{"url": "http://www.focus-news.net/news/2019/10/09/2706819/tass-vodyat-se-srazheniya-mezhdu-turski-i-kyurdski-voyski-v-severna-siriya-sled-kato-turtsiya-zapochna-nazemna-operatsiya.html", "text": "Турция започна и наземна операция в Северна Сирия, след което нейните войски са влезли в контакт с кюрдски въоръжени сили в граничните райони на запад от град Камишли (680 км от Дамаск), предава  TACC . \r\nСпоред местни медии в битката се използва бойно оръжие и гранатомети.  \r\nСпоред тях артилерията на турската армия, след кратка пауза е възобновила обстрела на западната и източната околност на Камишли, който е административен център на самопровъзгласилата се кюрдска автономия.  \r\nПо-рано турските военновъздушни сили извършиха нападения, а по-късно техни войски атакуваха 20 защитни линии на кюрдските формирования в Североизточна Сирия.  \r\nСпоред информацията, агресивните действия на турските войски са довели до разрушаването на водната кула в един от ударените градове. \r\nМестните власти заявиха, че екипите за ремонт спешно са изпратени на мястото на съоръжението, което доставя питейна вода на 2 млн. жители. Според информацията са нанесени сериозни щети и на местния язовир.  \r\nПо-рано беше съобщено, че цивилните са напуснали граничните градове Рас ал Айн и Тел Абиад, близо до които сега са концентрирани големи сили на турските войски и сирийската въоръжена опозиция. Жителите заминават за съседните селища, където са създадени приемни центрове за бежанци. \r\nСпоред кюрдските източници по време на бомбардировките и обстрелите, проведени от турски войски, седем кюрдски бойци са били убити, а ранени са били 16. Убити са още двама цивилни, а 20 други са ранени в резултат от военните действия.  \r\nПо-рано Анкара обяви началото на операция „Извор на мира“, чиято цел е създаване на зона за сигурност, където според Анкара да бъдат заселени сирийските бежанци в Турция.  \r\n \r\n Теодор Пенев", "date": "2019.10.09", "title": "ТАСС: Водят се сражения между турски и кюрдски войски в Северна Сирия, след като Турция започна наземна операция"}
{"url": "http://www.focus-news.net/news/2019/10/09/2706823/predstoyashti-mezhdunarodni-sabitiya-za-10-oktomvri-agentsiya-fokus.html", "text": "Вот на недоверие срещу румънското правителство. \r\n*** \r\n \r\n  Среща между президента на Сърбия Александър Вучич, премира на Северна Македония Зоран Заев и министър-председателя на Албания Еди Рама. \r\n*** \r\n \r\n  Посещение на специалния посланик в преговорите между Косово и Сърбия, Ричърд Гренел.  \r\n*** \r\n \r\n  Посещение на Генералния секретар на НАТО Йенс Столтенберг. \r\n*** \r\n \r\n  Среща между главните преговарящи за Брекзит на Великобритания и ЕС Мишел Барние и Стив Баркли. \r\n*** \r\n \r\n  Среща между представители на  \r\nевропейските комисии за икономиката и външните работи. \r\n*** \r\n \r\n  Френският кандидат за еврокомисар Силви Гулар на изслушване пред Европейския парламент. \r\n*** \r\n \r\n  Преговорите от високо равнище за търговските взаимоотношения между САЩ и Китай продължават.", "date": "2019.10.09", "title": "Предстоящи международни събития за 10 октомври (Агенция „Фокус“)"}
{"url": "http://www.focus-news.net/news/2019/10/09/2706806/oblastniyat-upravitel-na-pernik-privetstva-uchastnitsite-i-otkri-xix-iya-voleybolen-turnir-za-kupa-boris-gyuderov.html", "text": "Областният управител на Перник приветства участниците и откри XIX-ия  волейболен турнир за купа „Борис Гюдеров”. Това съобщиха от пресцентъра на  областната администрация.  Волейболната надпревара е под егидата на Община Перник и Волейболен клуб Миньор. \r\nПроявата, която се провежда днес и утре, е в памет на изтъкнатия български национал и едно от най-големите имена в родния волейбол от миналото Борис Гюдеров и се провежда в едноименната зала в областния град. \r\nПо покана на президента на клуба Петър Първанов сред специалните гости на откриването бе и областният управител Ирена Соколова. \r\n\"Днес даваме старт на провеждането на традиционния турнир за купа \"Борис Гюдеров\". Името на този спортист завинаги оставя ярка диря в спортната слава на Перник. То е символ на подражание, атрактивна и спортсменска игра. Радващо е, че в тези два дни, волейболисти от четири отбора ще демонстрират своите умения и завидно майсторство в едно добро дерби, което публиката ще следи и анализира\", заяви губернаторът. \r\nВ тазгодишното издание на турнира ще участват четири тима, като гости на Миньор ще бъдат столичните Левски София, ЦСКА и Славия, които са участници в Суперлигата на България. \r\nНадпреварата се провежда по схемата на директната елиминация, като победителите от двете двойки ще се изправят на финал на следващия ден 10 октомври, а победените ще играят за 3-4 място. \r\nСъстезанието е вписано и в календара на волейболната федерация.", "date": "2019.10.09", "title": "Областният управител на Перник приветства участниците и откри XIX-ия  волейболен турнир за купа „Борис Гюдеров”"}
{"url": "http://www.focus-news.net/news/2019/10/09/2706822/reuters-sauditska-arabiya-osadi-turskata-ofanziva-v-severna-siriya.html", "text": "Външното министерство на Саудитска Арабия осъди започнатата от Анкара военна операция в Северна Сирия, предава  Reuters , като се позовава на държавната телевизия на близкоизточната страна.  \r\nИзточник във външното министерство на кралството заяви, че страната е загрижена за последиците от военната интервенция и добави, че тя представлява заплаха за регионалната сигурност и мира.  \r\nТой също така подчерта нуждата да бъде осигурена безопасността на сирийските граждани, суверенитета на страната и нейната териториална цялост.  \r\nПо-рано Анкара обяви началото на операция „Извор на мира“, чиято цел е създаване на зона за сигурност, където според Анкара да бъдат заселени сирийските бежанци в Турция. \r\nТурция започна да нанася въздушни удари в Северна Сирия, а след това се появи и информация за наземна операция, като има загинали и цивилни.  \r\n \r\n Теодор Пенев", "date": "2019.10.09", "title": "Reuters: Саудитска Арабия осъди турската офанзива в Северна Сирия"}
