{"url": "http://www.focus-news.net/news/2017/11/29/2462186/parlamentat-udalzhi-rabotnoto-si-vreme-do-priemane-na-byudzheta-na-ministerstvo-na-energetikata-za-2018-g.html", "text": "Парламентът удължи работното си време до приемане на бюджета на Министерство на енергетиката за 2018 г., предаде репортер на Агенция „Фокус“. Предложението направи председателят на Правна комисия и депутат от ГЕРБ Данаил Кирилов. „За“ него  гласуваха 106 народни представители, „против“ – 89 и „въздържали се“ -6, с което то бе прието. Бюджетът на Министерство на енергетиката е чл. 20 от проектобюджета. В момента народните представители разглеждат бюджета на Министерство на труда и социалната политика за 2018 г., който е чл. 14 в проекта. По предложение на Данаил Кирилов утрешното пленарно заседание ще започне в 10.00 часа. \r\nДеница КИТАНОВА", "date": "2017.11.29", "title": "Парламентът удължи работното си време до приемане на бюджета на Министерство на енергетиката за 2018 г."}
{"url": "http://www.focus-news.net/news/2017/11/29/2462153/sport-voleybolniyat-levski-pobedi-lyuksemburgskiya-shtrasen-s-30-za-chalandzh-kap.html", "text": "Левски победи с 3:0 гейма шампиона на Люксембург Щрасен в мач-реванш от втория предварителен кръг на третия по сила турнир по волейбол „Чалъндж къп“, игран в София. След победата с 3:1 в първата среща софиянци се класираха за шестнадесетина-финалите на турнира, където ще срещнат холандския Орион (Дутинхем). Първата среща ще се играе през следващата седмица в София, а реваншът трябва да се проведе между 19-и 21-и декември в Холандия.", "date": "2017.11.29", "title": "Спорт: Волейболният Левски победи люксембургския Щрасен с 3:0 за „Чалъндж къп“"}
{"url": "http://www.focus-news.net/news/2017/11/29/2462154/plovdiv-voynishkiyat-pametnik-v-tsentara-na-grad-kuklen-shte-bade-remontiran.html", "text": "Войнишкият паметник в центъра на град Куклен ще бъде ремонтиран с общите усилия на Министерство на отбраната и Община Куклен. Това съобщиха за Радио „Фокус“ – Пловдив от отдел „Връзки с обществеността“ на Общината. Предвижда се циментовите блокове на паметника на загиналите жители на града по време на Балканската и Първата световна война да бъдат облицован с гранит. Ще се облагороди пространството около него, ще се разшири и алеята. Военното министерство отпуска 1500 лева, а Общинският съвет в Куклен ще гласува дофинансиране на ремонта в размер на 2000 лева.\r\nНа паметника в центъра на Куклен всяка година на 3-ти март се поднасят тържествено венци и цветя. През 1912 - 1918 година жителите на града участват във войните за национално обединение – Балканската, Междусъюзническата и Първата световна война. Резултатът за Куклен от войните е 135 загинали мъже. Тази загуба оказва и сериозно влияние върху икономическия живот на селото. Днес имената на загиналите са изписани върху мраморните плочи на паметника в центъра на Куклен.\r\nТони МИХАЙЛОВ", "date": "2017.11.29", "title": "Пловдив: Войнишкият паметник в центъра на град Куклен ще бъде ремонтиран"}
{"url": "http://www.focus-news.net/news/2017/11/29/2462155/nyoyskiyat-dogovor-razpali-strastite-mezhdu-dps-i-obedineni-patrioti-obzor.html", "text": "Нов скандал между ДПС и „Обединени патриоти“ се разрази в пленарна зала, този път заради Ньойския договор, думата „еничари“, националните граници и факелните шествия. Обстановката се нажежи до червено и това наложи парламентът да излезе в 30-минутна почивка, докато се успокоят страстите между двете политически сили. \r\nХронологично, спорът започна от декларация, прочетена от лидера на ДПС Мустафа Карадайъ, с която той настоя президентът, парламентът и правителството да се разграничат от антидържавните прояви на националистите и опитите им за прекрояване на границите. „На 26 ноември 2017 г. с поредица от факелни шествия, организирани от ВМРО и други националистически организации, се афишира напиращият реваншизъм този път в рамките на исторически реминисценции, опити на използване на исторически факти като договори, чието действие е отдавна суспендирано от последващи договори“, каза Карадайъ. По думите му това представлява опасен опит за прекрояване на национални граници и е недопустимо, защото отрича основни принципи на общия европейски дом. ДПС остро осъди този акт и действия и категорично настоя Народното събрание и правителството да се разграничат от антидържавните прояви на националистите, както и да потвърдят категоричната позиция на държавата ни, за която основен приоритет е установяването на траен мир в региона и в Европа. Председателят на ДПС подчерта, че днешните ни държавни граници са определени от Парижкия мирен договор след Втората световна война и обвини ПГ на ГЕРБ, че адвокатстват на своите коалиционни партньори. \"Патриотизмът трябва да е вътре у всеки един от нас и няма нужда от афиширане. Патриотизмът обединява и сближава, а национализмът разединява и руши\", подчерта Мустафа Карадайъ. \r\nДокато четеше декларацията си от парламентарната трибуна, народни представители от „Обединени патриоти“ нарекоха Мустафа Карадайъ „еничарин“.\r\nРеакцията на „Обединени патриоти“ не закъсня и с декларация от името на парламентарната група на политическата формация, депутатът Юлиан Ангелов отвърна на удара на ДПС. „Наближава Коледа, а тогава в ДПС се случват чудеса – докато Ахмед Доган се гордее да е националист, вие отричате, че Ньойският договор е несправедлив за българската държава. Днес станахме свидетели как една партия се държи антибългарски, как една партия обслужва интересите на чужда държава, как една партия отрича, че Ньойският договор е несправедлив за българската държава. За пореден път доказахте, че сте антибългарска партия вие от ДПС“, заяви Ангелов и подчерта, че Ньойският мирен договор оставя стотици хиляди българи извън пределите на България. Според него не трябва една държава да бъде наказвана и да бъдат отрязани от нея територии, населени с етнически българи. Депутатът поясни, че с шествията си, които от ДПС разкритикуваха, патриотите почитат и паметта на загиналите във войните. „ВМРО участва най-активно в спасяването на българските евреи. Къде беше тогава Главното мюфтийство? Когато приказвате неистини, вземете прочетете малко повече. Когато говорите от тази трибуна, ние не само ще викаме от зала, но ще направим така, че да покажем на всички, че вие отново и отново лъжете и манипулирате с единствената цел да се домогвате до властта. Повече няма да влизате в българската власт. Нямате място там. Вие сте вредни за българската държава“, подчерта Ангелов. Според него се забелязва стопляне на отношенията между ДПС и турски политици и явно от това започват критиките към националистите. „Наближава Коледа. По Коледа в ДПС се случват чудеса, надявам се да сте го разбрали. Докато вашият почетен председател се гордее да е български националист, вие днес отричате. Докато някои Ваши депутати носеха пантофки на почетния ви лидер, да, и еничари има, ние се борихме за пределите на българската държава“, заяви още Юлиан Ангелов. \r\nДумата „еничари“ възмути депутата от ДПС Йордан Цонев и го накара да поиска от председателя на парламента да отстрани Юлиан Ангелов от зала. Цонев обвини Цвета Караянчева, че допуска групата на „Обединени патриоти“ да се провиква с тази дума. От своя страна проф. Станислав Станилов от „Обединени патриоти“ поясни от трибуната, че думата „еничар“ означава елитен войник в Османската армия и попита ДПС какво му е обидното. Председателят на Народното събрание Цвета Караянчева заяви, че когато е чула този израз, е направила забележка. „Когато г-н Ангелов каза думата „еничари“ от парламентарната трибуна, направих забележка по чл. 156 и вече го наказах“, поясни Караянчева и обяви 30-минутна почивка за успокояване на страстите.", "date": "2017.11.29", "title": "Ньойският договор разпали страстите между ДПС и „Обединени патриоти“ (ОБЗОР)"}
{"url": "http://www.focus-news.net/news/2017/11/29/2462156/parlamentat-prie-ramkata-na-darzhavniya-byudzhet-za-2018-g.html", "text": "Парламентът прие рамката на държавния бюджет за 2018 г. с приходи от 23,515 млрд. лева и разходи от 11,923 млрд. лева, предаде репортер на Агенция „Фокус“. Рамката беше приета със 120 гласа „за“, 86 „против“ и 1 „въздържал се“. Приходите от данъци са в размер на 21,040 млрд. лева. Предоставените трансфери за общините са 3,264 млрд. лева. В рамката на бюджета са предвидени разходи за предотвратяване, овладяване и преодоляване на последиците от бедствия в размер на 70 млн. лева. \r\nВ бюджета за 2018 г. се предвижда икономическият ръст слабо да се забави до 3,9%. Крайното потребление ще се повиши с 4,7 %, а ръстът при инвестициите ще се ускори до 4,3 %. При засилване на вътрешното търсене, растежът на вноса на стоки и услуги ще достигне 7,1 %. \r\nПрез 2018 г. нивото на безработица се очаква да се понижи до 6,2 %. В средносрочен план за данъците не се предвиждат значителни промени, като се запазва правителственият приоритет за ниски данъци. \r\nДепутатите удължиха работното си време до 23.00 часа за гласуването на бюджета. В пленарна зала присъстват вицепремиерите Валери Симеонов и Томислав Дончев, финансовият министър Владислав Горанов, вътрешният министър Валентин Радев, енергийният министър Теменужка Петкова, социалният министър Бисер Петков, министърът на околната среда и водите Нено Димов, регионалният министър Николай Нанков. \r\nБиляна ИВАНОВА", "date": "2017.11.29", "title": "Парламентът прие рамката на държавния бюджет за 2018 г."}
{"url": "http://www.focus-news.net/news/2017/11/29/2462157/peoples-daily-i-poslednite-tri-iztochnoevropeyski-vstrani-se-saglasiha-da-se-vklyuchat-v-initsiativata-za-noviya-pat-na-koprinata.html", "text": "Премиерът на Китай Ли Къцян и унгарският му колега Виктор Орбан разговаряха с предприемачи, по време на откриването на седмия търговски и икономически форум „Китай и Централно и Източно европейските страни“ в столицата на Унгария - Будапеща, пише китайското правителствено издание People’s Daily.\r\nОсвен това Китай е подписал меморандуми за разбирателство с Естония, Литва и Словения за участие в инциативата за нов Път на коприната, като броят на централно и източноевропейските страни, които вече са декларирали, че искат да участват нарасна до 16.\r\nМиналият ноември Латвия подписа подобен документ с китайска компания, а Унгария стана първата европейска страна, която декларира интереса си в проекта през юни 2015 година.\r\nИнициативата, предложена от президента на Китай Си Дзинпин през 2013 година, съвместява морски и наземен търговски път между Пекин и европейските страни. Това би създало широка търговска мрежа и инфраструктура около древния „Път на коприната“.\r\nПревод и редакция:", "date": "2017.11.29", "title": "People’s Daily: И последните три източноевропейски встрани се съгласиха да се включат в инициативата за Новия път на коприната"}
{"url": "http://www.focus-news.net/news/2017/11/29/2462158/smolyan-izlozhba-na-hudozhnitsite-zhivka-kisyova-rositsa-paliyska-i-stefan-danchev-shte-bade-otkrita-v-zala-petar-staykov.html", "text": "Изложба-живопис на трима художници ще бъде открита в Смолян, съобщиха от Клуба на дейците на културата в Смолян. Живописните платна са на художниците Живка Кисьова, Росица Палийска и Стефан Данчев, а откриването ще бъде на 1 декември от 18.00 часа в зала „Петър Стайков“ на бул. „България“ 43. Изложбата вече е традиционна и се провежда за шести път. Освен тандема Живка Кисьова и Стефан Данчев, в нея са участвали през годините Васил Бояджиев, Андрея Мановски, проф. Ружко Челебиев, доц. Стоян Дечев, Иван Пеев.\r\nВ експозицията са включени 37 платна: 10 акварелни творби на Росица Палийска, 16 живописни картини на Живка Кисьова и 11 на Стефан Данчев. Тя е своеобразна смесица от стилове, техника, индивидуален почерк и отношение към света на изображението. Изложбата ще остане на вниманието на смолянчани до 15 декември тази година.", "date": "2017.11.29", "title": "Смолян: Изложба на художниците Живка Кисьова, Росица Палийска и Стефан Данчев ще бъде открита в зала „Петър Стайков“"}
{"url": "http://www.focus-news.net/news/2017/11/29/2462159/afp-tereza-mey-pristigna-v-riyad-sled-iznenadvashtata-si-vizita-v-bagdad.html", "text": "Министър-председателят на Великобритания Тереза Мей се приземи в Рияд в сряда, за да проведе разговори с краля и престолонаследника на Саудитска Арабия, предава AFP.\r\nМей пристигна в саудитската столица, след като преди това направи изненадваща визита в Багдад, където се срещна с иракския си колега Хайдер ал Абади и го поздрави за победите над терористичната групировка „Ислямска държава“.\r\nПристигането й в Рияд бе потвърдено от официалната медийна агенция на Саудитска Арабия. В рамките на еднодневната си визита тя ще проведе отделни разговори с крал Салман и крон принц Мохамед бин Салман. Една от темите на разговорите ще е хуманитарната криза в Йемен.\r\n„Много съм загрижена за хуманитарната ситуация в Йемен“, заяви Мей в коментар пред BBC.\r\nПревод и редакция:", "date": "2017.11.29", "title": "AFP: Тереза Мей пристигна в Рияд след изненадващата си визита в Багдад"}
{"url": "http://www.focus-news.net/news/2017/11/29/2462160/sliven-1-226-sa-podadenite-zayavleniya-v-oblastta-za-otpuskane-na-tseleva-pomosht-za-otoplenie-za-otoplitelniya-sezon.html", "text": "1 226 са подадените заявления-декларации за отпускане на целева помощ за отопление за този отоплителен сезон в Сливенска област. Заповедите за отказ са 2 297, съобщиха от Регионална дирекция „Социално подпомагане” – Сливен. Най-много са в общините Сливен и Котел – 5 914 и 3 131, а най-малко в община Нова Загора и Твърдица – 900 и 1 281.\r\n54% е делът на отказаните целеви помощи, поради висок средно месечен доход през последните шест месеца.\r\nДруги причини за постановените откази са: прехвърляне на недвижима собственост чрез покупко-продажба през последните 5 години – 2,3 %; прехвърляне на недвижима собственост чрез договор за дарение през последните 5 години – 1,4 %; липса на регистрация в Дирекция „Бюро по труда“ на безработни лица в трудоспособна възраст – 0,6 %; наличие на регистрация като ЕТ и/или собственик на капитала на ТД – под 0,3 % и други.\r\nНа тези, на които е отпусната целева помощ за отопление, еднократно е преведена сумата за целия отоплителен сезон, която е в размер на 365,10 лв.", "date": "2017.11.29", "title": "Сливен: 1 226 са подадените заявления в областта за отпускане на целева помощ за отопление за отоплителния сезон"}
{"url": "http://www.focus-news.net/news/2017/11/29/2462161/galina-stoyanova-kmet-na-obshtina-kazanlak-rozite-i-kulturnoto-nasledstvo-vinagi-shte-badat-tsel-na-upravlenieto-na-tazi-obshtina.html", "text": "Розите и културното наследство на Казанлък винаги ще бъдат цел на управлението на тази община. Това каза пред Радио „Фокус“ кметът на Казанлък Галина Стоянова. Тя уточни, че по време на европредседателството Общината ще акцентира не върху розите, а върху тракийската култура. „Удовлетворява ме това, че в Казанлък има общност, има дух, единство на хората, между бизнеса, местната власт, културните институции и всички хора, които живеят на тази територия. Спокойствието се дължи на това, че при нас няма безработица и това е благодарение на работещите и бързоразвиващите се фирми. Културният живот се дължи на това, че имаме изключително големи природни и културни богатства. Но най-хубавото е, че хората, които живеят тук, създават предразположението всеки да допринася за развитието на долината и на този град. Най-много ме удовлетворява това, че имам подкрепата на моите съграждани“, каза още Галина Стоянова. Кметът на Казанлък коментира отчета за изпълнение на програмата за управление на Общината за мандат 2015 - 2019 г., като определи 2017 година като изключително благодатна за града. Тя изтъкна най-голямата постигната цел на Казанлък, която не би могла да се вмести в един мандат, а именно откриването на Техническия колеж към Техническия университет - София. Благодарение на това учебно заведение, стартирало годината с 80 студенти, Казанлък ще се сдобие с професионални кадри за нуждаещия се бизнес.", "date": "2017.11.29", "title": "Галина Стоянова, кмет на Община Казанлък: Розите и културното наследство винаги ще бъдат цел на управлението на тази община"}
{"url": "http://www.focus-news.net/news/2017/11/29/2462162/deputatite-prieha-byudzheta-na-sadebnata-vlast-za-2018-g.html", "text": "Депутатите приеха на второ четене бюджета на съдебната власт за 2018 г., предаде репортер на Агенция „Фокус“. „За“ бюджета на съдебната власт гласуваха 110 народни представители, „против“ – 78 и „въздържал се“ - 1.  Приходите на съдебната власт за 2018 г. възлизат на 116 млн. лв., а разходите са в размер 591 млн. лв. Най-висок е бюджетът за съдилищата в Република България, който е в рамките на 294.188 млн. лв.  На прокуратурата се отпускат 221,715 млн. лв., на ВСС - 32,487 млн. лв. \r\nБюджетът на ВКС за следващата година е в размер на 17,562 млн. лв., а на ВАС – 14,760 млн. лв. \r\nДеница КИТАНОВА", "date": "2017.11.29", "title": "Депутатите приеха бюджета на съдебната власт за 2018 г."}
{"url": "http://www.focus-news.net/news/2017/11/29/2462163/tass-tribunalat-v-haga-potvardi-vinata-na-harvatskite-vlasti-za-izvarsheni-prestapleniya-sreshtu-myusyulmanskoto-naselenie.html", "text": "Международен наказателен трибунал за бивша Югославия (МНТБЮ) потвърди вината на хърватските власти за престъпления, извършени срещу мюсюлманското население в Босна и Херцеговина. Съответстващото решение беше прочетено в съда в сряда. Присъда получи ръководителят на хърватското държавно образувание Херцег-Босна (прекратило съществуването си след края на войната в Босна през 1995 година, когато е подписан Дейтънския мирен договор) Ядранко Пърлич и още петима босненски хървати, които бяха съдени по същото дело, предава ТАСС.\r\nКакто отбеляза председателстващият съдия Кармел Агиус, съдебната палата МНТБЮ не е сгрешила, като е постановила, че главните цели на съвместното престъпно мероприятие, създадено от Пърлич, заедно с бившия член на ръководството на Херцег-Босна Берислав Пушич и бившия министър на отбраната на тази страна Бруно Стоич, е преследвало и тогавашното ръководство на Хърватия, включително президента Франьо Туджман. Той потвърди също, че „най—престъпното предприятие  ‚си е поставяло за цел създаването на хърватско териториално-държавно образувание‘“, а достигането на тази цел се е осъществявало с помощта „на етнически чистки, провеждани срещу мюсюлманското население“.\r\nТова решение е последното, което ще произнесе МНТБЮ. В съответствие с решението на Съвета за сигурност на ООН, в края на годината трибуналът трябва да е завършил работата си напълно. Оставащите дела, в частност, обжалванията по делата на лидера на „Сръбската радикална партия“ Воислав Шешел (оправдан) и бившия лидер на босненските сърби Радован Караджич (осъден на 40 години затвор) ще се гледат от „Международния остатъчен механизъм за криминалните трибунали“. Тази структура беше създадена от СС на ООН специално за завършването на работата, започната от МНТБЮ и Международния  наказателен трибунал за Руанда.Агенция „Фокус“ припомня:\r\nПровеждането на заседанието беше белязано от инцидента с бившия генерал Слободан Праляк, който веднага след произнасянето на присъдите стана от своето място и заяви: „Съдии, Слободан Праляк не е военен престъпник! С презрение отхвърлям вашата присъда!“. След това той извади малко шишенце и изпи неговото съдържание, представител на защитата заяви, че бившият генерал е приел отрова. По-късно МНТБЮ излезе със заявление, в което съобщи, че Праляк е починал в болницата в Хага.\r\nПревод и редакция:", "date": "2017.11.29", "title": "ТАСС: Трибуналът в Хага потвърди вината на хърватските власти за извършени престъпления срещу мюсюлманското население"}
{"url": "http://www.focus-news.net/news/2017/11/29/2462164/nimh-zhalt-kod-za-silen-vyatar-e-obyaven-v-26-oblasti-v-stranata-za-30-noemvri.html", "text": "Жълт код за силен вятър е обявен в 26 области в страната. Това сочи справка на сайта на НИМХ. Кодът е в сила за областите Благоевград,  Кюстендил, Перник, София област, София град, Монтана, Враца, Ловеч, Пловдив, Пазарджик, Смолян, Кърджали, Хасково, Ямбол, Бургас, Сливен, Стара Загора, Габрово, Велико Търново, Русе, Търговище, Разград, Силистра, Шумен, Варна и Добрич. В тези райони ще духа силен, временно и бурен южен вятър с пориви до около 25 м/с.\r\nПо Черноморието също ще духа силен южен вятър 14-17 м/с (7 бала по Бофорт), с пориви 20-24 м/с (8-9 бала по Бофорт).", "date": "2017.11.29", "title": "НИМХ: Жълт код за силен вятър е обявен в 26 области в страната за 30 ноември"}
{"url": "http://www.focus-news.net/news/2017/11/29/2462165/sport-izigraha-se-6-sreshti-ot-frenskoto-parvenstvo.html", "text": "Изиграха се 6 срещи от 15-ия кръг на френската Лига едно. Получиха се следните резултати:\r\nНант – Монако 1:0\r\nМетц – Олимпик Марсилия 0:3\r\nЛион – Лил 1:2\r\nГинган – Монпелие 0:0\r\nАнже – Рен 1:2\r\nТулуза – Ница 1:2\r\nВъв временното класиране води Пари Сен Жермен с 38 точки и мач по-малко, втори е Олимпик (Марсилия) с 31 точки, трети е Лион с 29 точки, колкото има и четвъртият Монако.", "date": "2017.11.29", "title": "Спорт: Изиграха се 6 срещи от френското първенство"}
{"url": "http://www.focus-news.net/news/2017/11/29/2462166/gabrovo-udalzhen-e-srokat-za-zapisvane-za-bezplatni-kardiologichni-pregledi-v-grada.html", "text": "Удължиха до 30 ноември срокът за записване за безплатни кардиологични прегледи в Габрово. Причината е големият интерес от страна на гражданите, съобщиха за Радио „Фокус“ – Велико Търново от Община Габрово. Медицинските изследвания са част от националната кампания „Кардиологична грижа за дълъг и пълноценен живот“. В рамките ѝ специалисти от Българския кардиологичен институт ще правят безплатни медицински прегледи в различни населени места в страната. В Габрово кампанията стартира официално през декември, като местната администрация осигурява помещение, в което ще се извършват интервенциите. Всички дейности ще се случват след предварително записване на тел. 066 / 818 390.„Фокус“ припомня, че организатори на инициативата са Българският кардиологичен институт (БКИ), националната телевизия и Националното сдружение на общините в Република България (НСОРБ). Кампанията ще продължи три месеца.\r\nЛуиза ТРАНЧЕВА", "date": "2017.11.29", "title": "Габрово: Удължен е срокът за записване за безплатни кардиологични прегледи в града"}
{"url": "http://www.focus-news.net/news/2017/11/29/2462167/veliko-tarnovo-uchenitsi-ot-profesionalnata-gimnaziya-po-turizam-poluchiha-sertifikati-za-uchastie-v-seminar-po-predpriemachestvo.html", "text": "Ученици от Професионалната гимназия по туризъм „Д-р Васил Берон“ във Велико Търново взеха участие в семинар по предприемачество. Това съобщиха за Радио „Фокус“ – Велико Търново от гимназията. Обучението бе организирано от Представителството на Европейската комисия в България в сътрудничество с Института за икономическа политика. Въпреки, че не попадат във възрастовата група, учениците от ПГ по туризъм „Д-р Васил Берон“ се включиха активно в семинара. За да бъдат допуснати до обучението, инж. Славка Проданова, ръководеща учебната компания на училището, представи всички дейности и събития, в които са участвали и организират учениците от BOYAR DREAMS. Мариела Иванова, Габриела Генова и Янислав Дамянов получиха сертификати за участие в семинара. Сертификати за принос в младежкия семинар получиха Румяна Иванова и Пламена Петева.\r\nЦелта на семинара бе да посрещне нарастващата нужда от насърчаване на предприемаческата култура сред младите хора в България, особено тези, които живеят и учат извън столицата и са на възраст от 18 до 29 години. Обучението акцентира върху развие на техните качества и умения, необходими за успешното реализиране на предприемаческите им идеи. От 24 до 26 ноември участниците се запознаха с уменията, необходими за стартиране и развитие на бизнес; структурирането и финансирането на предприемаческата идея и ролята на националните и европейските институции за насърчаване на предприемаческата дейност.\r\nЛуиза ТРАНЧЕВА", "date": "2017.11.29", "title": "Велико Търново: Ученици от Професионалната гимназия по туризъм получиха сертификати за участие в семинар по предприемачество"}
{"url": "http://www.focus-news.net/news/2017/11/29/2461776/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "След среща на високо равнище в Брюксел турският министър на транспорта Ахмет Арслан и еврокомисарят по транспорта Виолета Булц говориха пред медиите за железопътната линия Халкали-Капъкуле, текущ проект, свързващ Истанбул с границата на България, съобщава вестник Hurriyet.\r\n„Този проект има ясна стойност за Европа и играе важна роля за свързването й на дълги разстояния в Азия през територията на Турция\", заяви словенският политик, уверявайки, че Брюксел „подкрепя напълно“ завършването на железопътната линия между Турция и България.\r\nНа свой ред Арслан заяви, че Анкара и Брюксел са „решени\" да финализират проекта, който ще бъде от полза за всички държави-членки на ЕС за свързването им с Азия.\r\n*** Според китайски източници Северна Корея най-вероятно ще проведе още едно ядрено изпитание преди да приключи разработката на своята оръжейна програма, пише южнокорейският  “Чосун Илбо“.\r\nИзточникът съобщи, че е чул новината от свой познат високопоставен севернокорейски армейски офицер. Той допълни, че следващото ядрено изпитание ще бъде най-мощното от всичките севернокорейски тестова до момента. Източникът допълни, че датата му ще бъде определена от лидера на страната Ким Чен-ун.\r\nМеждувременно \"Центърът за стратегически и международни изследвания\" – базиран в САЩ „тинк-танк“ съобщи, че има „увеличена възможност“ режимът в Пхенян да започне през следващите седмици дейност по своите „оръжия за масово поразяване“. \r\n*** Северна Корея изстреля още една междуконтинентална балистична ракета, потвърдиха от Пентагона във вторник, пише Washington Post. Това е поредния знак, че режимът на Ким Чен-ун продължава с изпълнението на поставената си цел да създаде оръжие, способно да достигне бреговете на САЩ. \r\nСпоред данни от Пентагона, ракетата е пропътувала около хиляда километра преди да падне в Японско море, рано сутринта в сряда местно време. Дългият ѝ полет, продължил повече от 50 минути, подсказва, че ракетата е летяла на висока траектория. \r\nЯпонският министър на отбраната заяви, че ракетата е паднала близо до брега на префектурата Аомори. Местните са били предупредени да внимават относно падащи отломки. \r\nТова е първото изстрелване на ракета от Северна Корея от два месеца насам, но налице бяха значи, че режимът се подготвя за това, според няколко съобщения засечени от японското правителство. \r\n*** Китайският министър-председател заяви по време на среща на високо равнище в Будапеща, че инициативата „Нов път на коприната“, който трябва да засили търговията между Африка, Азия и Европа q ще засили икономиката на страните от Източна Европа, пише  South China Morning Post.\r\n„Целта ни е да видим просперираща Европа“, заяви Къцян, добавяйки, че близките връзки на Китай с 16-те държави от Източна Европа ще допълни отношенията между Пекин и ЕС. Министър-председателят изрази надежда, че страните от Източна Европа ще започнат да приемат повече внос от Китай. „Надяваме се страните от Централна и Източна Европа да открият мястото си в обема на износа и да намерят присъствие в огромния китайски пазар“, допълни той.\r\nНа свой ред унгарският министър-председател Виктор Орбан, който бе домакин на срещата, заяви, че „инициативата „Един пояс, един път“ на Китай е нова форма на глобализация, която не разделя света на ученици и учители, а се основава на общо уважение и общи предимства“.\r\n***", "date": "2017.11.29", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/29/2461777/predstoyashti-sabitiya-v-stranata-za-29-noemvri-agentsiya-fokus.html", "text": "*** \r\nОт 10.00 часа в зала „Пресцентър“ на МРРБ, министърът на регионалното развитие и благоустройството Николай Нанков ще даде пресконференция. В нея ще участва и председателят на Управителния съвет на Агенция „Пътна инфраструктура“ инж. Дончо Атанасов. \r\n*** \r\nОт 14.30 часа в Централния военен клуб ще се проведе заключителна конференция, по време на която Министерството на енергетиката ще представи резултатите от изпълнението на програма БГ04 „Енергийна ефективност и възобновяема енергия“.  Очаква се във форума да участва министърът на енергетиката Теменужка Петкова. \r\n*** \r\nОт 09.00 часа ще започне редовното пленарно заседание на Народното събрание. \r\n*** \r\nОт 09.00 до 16.00 часа, в зала ВИТОША на ИНТЕР ЕКСПО ЦЕНТЪР, ще се проведе четвъртата национална конференция „ДОСТЪП ДО ДОБРА ХРАНА“. \r\n*** \r\nОт 09.30 до 16.00 часа в Гранд Хотел София Европейската организация на собствениците на земя (ELO) и Българската асоциация на собствениците на земеделски земи (БАСЗЗ) организират Регионален форум за бъдещето на земеделието. \r\n*** \r\nОт 09.30 часа в 272-ра аудитория в Ректората ще се проведе годишното Общо събрание на Софийския университет „Св. Климент Охридски“.\r\n*** \r\nОт 11.00 часа кметът на София Йорданка Фандъкова ще провери изпълнението на мерките за енергийна ефективност в Софийска математическа гимназия „Паисий Хилендарски“.\r\n*** \r\nОт 11.00 часа в Университета по архитектура, строителство и геодезия (УАСГ) ще бъдат открити  13-тите „Дни на предизвикателствата“ – ежегоден фестивал за спортове на открито, туризъм, екология и активен начин на живот.  \r\n*** \r\nОт 11.00 часа в Националния пресклуб на БТА ще се състои пресконференция на археолога проф. Николай Овчаров във връзка с открити надписи в Охридската катедрала „Света София”, които доказват българския произход на Македонската църква. \r\n*** \r\nОт 12.00 часа в Националния пресклуб на БТА ще се проведе пресконференция на сдружение „Професионален форум за образованието“, по време на която ще бъдат представени резултатите от проект „Иновативен мини парк Хубча“, финансиран по програма „Европа 2017“ на Столична община.\r\n*** \r\nОт 13.00 часа в Националния пресклуб на БТА ще се състои пресконференция на ПП „Възраждане“ във връзка с гласуваните в Бюджетна комисия предложения, за да се намали субсидията на партиите извън парламента.\r\n*** \r\nОт 13.30 часа, в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на Съвета. \r\n*** \r\nОт 15.00 часа, в студио „Ню Бояна Филм“, ще се проведе Международния  форум „Инвестираме в хората, преобразяващи Европа – чрез образование и иновации“.  Форумът се провежда под патронажа на министър Лиляна Павлова и е разпознат от българското правителство като ключово събитие в навечерието на Българското председателство на Съвета на ЕС. Вицепремиерът Томислав Дончев ще направи специално обръщение в рамките на старта на EE-HUB.  \r\n*** \r\nОт 16.00 часа, в хотел „Сенс”, Управителният съвет на Българския зъболекарски съюз (БЗС) ще проведе Годишен форум във връзка с „Националната програма за профилактика на оралните заболявания при деца от 0-18-годишна възраст в Република България”.\r\n*** \r\nОт 17.00 часа в Корейския кът на Столична библиотека ще се състои откриването на нова табела за Корейския кът на корейски език, изработена и подарена от известния корейски артист Канг Ик Джунг, а всички получени творби в рамките на конкурса за калиграфия ще бъдат представени в изложба.\r\n*** \r\nОт 17.30 часа с панихида в столичния храм „Св. Седмочисленици\" ПП „Обединени земеделци“  ще почетат 45-ата годишнина от кончината на д-р Г. М. Димитров.\r\n*** \r\nОт 18.00 часа в галерия „Средец“ на Министерство на културата ще бъде представена новата книга на Елена Алексиева „Приказките на господин Кабода“. \r\n*** \r\nОт 18.30 часа, в Софийския университет \"Св. Климент Охридски\",  зала 272 (Северно крило), лекция ще изнесе един от най-интересните и популярни съвременни философи в Испания Хавиер Гомá. \r\n*** \r\nОт 18.30 часа в Центъра за култура и дебат „Червената къща „Андрей Николов” ще бъде открита изложбата живопис, скулптура, фотография и видео „Опит за една революция” на създадената през 1994 група ХХL. Tя е отворена за посетители от 30 ноември до  15 декември всеки работен ден от 10.00-19.00.  \r\n*** \r\nОт 18.00 часа, в зала „Джеймс Баучер“ в София (булевард „Джеймс Баучер“ 23 в сградата на „Галъп интернешънъл“), Институтът по социология „Иван Хаджийски“ организира дискусия под надслов „Иван Хаджийски: Нова оптимистична теория за българския народ?“. \r\n*** \r\nОт 19.00 часа в зала 42 на НДК Людмила Филипова и издателство „Ентусиаст“ ще представят книгата „Смисълът“. \r\n*** \r\nОт 11.00 часа в зала №5 на Община Благоевград ще се проведе първата пресконференция по проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОДМВР и Първо РПУ - Благоевград”.\r\n*** \r\nОт 18.00 часа в зала „22 септември“ първата българска световна рекордьорка и носителката на олимпийски медали в дисциплината скок на височина Йорданка Благоева ще представи биографичния си филм „Отвъд скока“. \r\n*** \r\nОт 11.30 часа кметът на Община Видин Огнян Ценков ще посети предприятието „Технически  компоненти  България” ЕООД.\r\n*** \r\nОт 10.00 часа, в Конферентната зала на Общински съвет-Враца, ще се проведе процедура, чрез публично състезание, за възлагане на обществена поръчка с предмет: \r\n„Упражняване на строителен надзор и контрол по време на изпълнение на строително-монтажни работи във връзка с реализацията на проект по Оперативна програма „Региони в растеж” 2014-2020 година по шест обособени позиции“. \r\n*** \r\nOт 10.00 часа в конферентната зала на хотел „Янтра“  ще се проведе кръгла маса на тема „Здравословно хранене“. \r\n*** \r\nОт 10.30 часа в Регионалния пресклуб на БТА – Велико Търново ще се проведе пресконференция на общинските съветници, областното и общинското ръководство на БСП. \r\n*** \r\nОт 16.00 часа в Библиотеката на НЧ „Надежда 1869“ ще се проведе представяне на новата книга на Захари Карабашлиев  „Хавра”. \r\n*** \r\nОт 17.30 часа в РНБ „П. Р. Славейко“ ще се проведе представяне на новата книга на Сашка Александрова, поетеса и журналист на в-к „Борба“ - „Раждането на щастливата жена“. \r\n***  \r\nОт 18.00 часа в МДТ „Константин Кисимов“ ще бъде представен Юбилеен спектакъл на проф. Сребра Михалева и учениците ѝ. \r\n***  \r\nОт 19.30 часа в Клуб 7 ще се проведе представяне на книгата „Код червено“ на Юлияна Дончева.\r\n***\r\nОт 18.00 часа  в залата на Информационния център на ул. „ Искра“ 4 кметът на община Казанлък Галина Стоянова ще представи Отчет за изпълнение на Програмата за управление на община Казанлък  за втората година на мандат 2015 – 2019 година.\r\n*** \r\nОт 12.00 часа в Регионалния пресклуб на БТА Фондация за подпомагане на талантливи деца „Надеждата на Пазарджик“ с председател Иван Неделчев ще връчи грамоти и финансови стимули на 15 деца, показали  високи резултати в учението, науката и спорта.\r\n*** \r\nОт 14.30 часа, в залата на НЧ „Сергей Румянцев 1909 „ в село  Капитан Димитриево, Общинският съвет в Пещера ще проведе редовното си заседание. \r\n***\r\nОт 09.00 часа,  1 зала Окръжният съд ще гледа дело с подсъдими Борис Г. и Димитър К. Срещу Борис Г. е повдигнато обвинение в това, че на 20.12.2016 г. в с. Леново, обл. Пловдивска, в съучастие с обвиняемия Димитър К., също като извършител, без надлежно разрешително е държал с цел разпространение високорискови наркотични вещества – марихуана, с общо нето тегло 5,270 кг.\r\n***\r\nОт 11.00 часа в Конферентната зала на Община „Марица” ще се проведе заключителна Пресконференция  по проект „Център за интегрирани социални услуги“, процедура за директно предоставяне на безвъзмездна финансова помощ №BG05M9OP001-2.002 „НЕЗАВИСИМ ЖИВОТ“, Оперативна програма „Развитие на човешките ресурси” 2014-2020г.  \r\n*** \r\nОт 12.45 часа в Историческия музей ще бъде подписан договор за сътрудничество между Регионален исторически музей – Русе и Профилирана математическа гимназия „Баба Тонка“.\r\n***  \r\nОт 11.00 часа в Регионалния пресклуб на БТА ще се състои пресконференция на ПП ГЕРБ- Сливен. Ще присъства общинското ръководство на партията. \r\n*** \r\nОт 15.00 часа в зала 247 в сградата на Община Смолян ще се проведе пресконференция във връзка с приключване на дейностите изпълнявани по Проект „Подкрепа за независим и достоен живот на хора с увреждания от Община Смолян“.\r\n*** \r\nОт 18.00 часа в западната зала на Художествена галерия Стара Загора ще бъде открита изложба на сценични плакати на полски автори.\r\n*** \r\nОт 18.00 часа в Младежки дом - Стара Загора ще има прожекция на филма „Ти гониш”, който представя рисковете от заразяване със СПИН и начините за разпространение вируса.\r\n*** \r\nОт 18.30 часа в залата на Астрономическа обсерватория „Юрий Гагарин“ Представители на катедра „Астрономия“ към Софийския университет „Св. Климент Охридски“ ще изнесат лекция  по случай 120-годишнината на обсерваторията.", "date": "2017.11.29", "title": "Предстоящи събития в страната за 29 ноември (Агенция „Фокус”)"}
{"url": "http://www.focus-news.net/news/2017/11/29/2461778/dzheyms-matis-severnokoreyskata-raketa-e-chast-ot-prodalzhitelni-usiliya-da-se-sazdade-zaplaha.html", "text": "По време на пресконфереция във вторник, министърът на отбраната на САЩ Джеймс Матис заяви, че изстреляната по-рано през деня балистична ракета от режима в Северна Корея е част от „продължителни усилия да се създаде заплаха“ за целия останал свят, съобщава CNN. \r\nМатис разкри, че от Южна Корея са изстреляли няколко ракети предупредително, за да дадат сигнал пред Пхенян, че Сеул може да се защити и отвърне на удара в случай на нужда. Цанко Цолов", "date": "2017.11.29", "title": "Джеймс Матис: Севернокорейската ракета е част от „продължителни усилия да се създаде заплаха“"}
{"url": "http://www.focus-news.net/news/2017/11/29/2461779/sport-izigraha-se-chetiri-macha-ot-14-tiya-krag-na-angliyskata-vissha-liga.html", "text": "Изиграха се четири мача от 14-тия кръг на английската Висша лига. Резултати: \r\nБрайтън – Кристъл Палас – 0:0\r\nЛейстър – Тотнъм – 2:1\r\nУатфорд – Манчестър Юнайтед – 2:4\r\nУест Бромич – Нюкасъл – 2:2", "date": "2017.11.29", "title": "Спорт: Изиграха се четири мача от 14-тия кръг на английската Висша лига"}
{"url": "http://www.focus-news.net/news/2017/11/29/2461780/afp-savetat-za-sigurnost-na-oon-shte-zasedava-izvanredno-v-sryada.html", "text": "Съветът за сигурност на ООН ще заседава извънредно в сряда, предава AFP, като се позовава на информация, съобщена от американския представител в организацията. \r\nПо-рано САЩ, Южна Корея и Япония поискаха среща на Съвета, на която да бъде обсъдена създалата се ситуация, след като във вторник стана известно, че Северна Корея е успяла да изстреля успешно междуконтинентална балистична ракета. \r\nЗаседанието е насрочено за 16:30 часа местно време (23:30 часа българско време).   Цанко Цолов", "date": "2017.11.29", "title": "AFP: Съветът за сигурност на ООН ще заседава извънредно в сряда"}
{"url": "http://www.focus-news.net/news/2017/11/29/2461781/daily-telegraph-severna-koreya-izstrelya-balistichna-raketa-donald-tramp-zayavi-che-nie-shte-se-spravim-s-tova.html", "text": "Във вторник режимът в Северна Корея изстреля балистична ракета, като това бе потвърдено от американски и южнокорейски официални лица. На свой ред американският президент Доналд Тръмп отвърна със заплаха за отговор от страна на САЩ – „Ние ще се погрижим за това“, заяви държавният глава, цитиран от британското издание Daily Telegraph. \r\nНовият тест от страна на режима в Пхенян идва само дни след като Тръмп добави Северна Корея в списъка на държавите, спонсориращи тероризма, припомня всекидневникът. А малко преди това бяха наложени нови санкции срещу Пхенян. \r\nМинути след като Северна Корея е изстреляла ракетата си, от Сеул на свой ред са пуснали в полет няколко свои ракети, като отговор на провокацията. Информацията е потвърдена от южнокорейското министерство на отбраната.  \r\nПрез 2016 г. Северна Корея ускори своята ядрена програма, след като извърши серия тестове на водородни бомби и балистични ракети.  Цанко Цолов", "date": "2017.11.29", "title": "Daily Telegraph: Северна Корея изстреля балистична ракета, Доналд Тръмп заяви, че „ние ще се справим“ с това"}
{"url": "http://www.focus-news.net/news/2017/11/29/2461782/vedomostirusiya-severna-koreya-izstrelya-balistichna-raketa-po-vreme-na-poseshtenieto-na-ruska-delegatsiya-v-stranata.html", "text": "Във вторник Северна Корея извърши успешно изстрелване на балистична ракета, което съвпада с посещението на делегацията на руската Държавна дума в страната, пише “Ведомости“. Представителите на РФ са в Северна Корея в периода от 26 ноември до първи декември с цел преговори относно мирното решаване на корейския проблем. \r\nСпоред представител на руската Дума, пускането на ракетата няма да помогне по никакъв начин за решаване на кризата на полуострова. Малко вероятно е ситуацията да ескалира, но със сигурност ще последва втвърдяване на тона не само от страна на Запада, но и от страна на Пхенян, което допълнително ще утежни мирния процес. \r\nПо думите на председателя на комитета за външни работи към Съвета на руската федерация Константин Косачев, факт е, че „в последните два месеца Северна Корея прояви сдържаност“ в международен план, като Пхенян е очаквал същото от Запада. „Уви, това не се случи“, допълни Косачев.  Цанко Цолов", "date": "2017.11.29", "title": "„Ведомости“(Русия): Северна Корея изстреля балистична ракета, по време на посещението на руска делегация в страната"}
{"url": "http://www.focus-news.net/news/2017/11/29/2461783/bsp-shte-varne-bez-podpis-papkata-s-predlozheniyata-na-gerb-za-promeni-v-konstitutsiyata-obzor.html", "text": "Предложението на ГЕРБ за промени в Конституцията за приватизационните сделки отново стана повод за словесна битка между управляващи и опозиция. Лидерът на БСП Корнелия Нинова заяви, че след окончателното гласуване на бюджета левицата ще внесе вот на недоверие към управляващите на тема корупция. Тя обяви, че ще инициира лидерска среща, за да се потърси съгласие за обща оценка на Прехода. Корнелия Нинова посочи, че ще върне без подпис папката на Цветан Цветанов с предложението за промяна в Конституцията.\r\nВ отговор от ГЕРБ изтъкнаха, че от БСП искат вот на недоверие заради самия вот. „Те не знаят каква е темата, обаче искат вот на недоверие. Това е сбъркана стратегия. Би трябвало да има някакъв сериозен проблем, изначално да знаят къде е проблемът и тогава да внесат вота“, коментира депутатът Тома Биков. Той посочи, че Корнелия Нинова иска анализ на Прехода, а парламентът не е аналитичен център, а законодателен орган. Депутатът уточни, че ГЕРБ ще подкрепи законодателни предложения на БСП, а не анализи на Прехода.\r\nЛидерът на БСП коментира: „ГЕРБ са поумнели малко от времето, когато се молеха Деница Златева да бъде министър, а аз - председател на парламента“. Корнелия Нинова посочи, че БСП ще изчака ГЕРБ да пораснат още малко и да узреят за мисълта, че не можеш до 20.00 часа на предизборния ден да обещаваш нещо на хората в името на народа и на другата сутрин да се обединиш с опонента си в името на властта и парите. \r\n„За това, че сме се молили за коалиция с БСП- обявихме, че няма да правим коалиция с БСП и ДПС преди изборите. За разлика от тях, които се гънеха и не можеха да кажат с кого могат да управляват“, обясни Тома Биков и допълни, че държавата функционира и без Деница Златева като министър на Българското Председателство и Корнелия Нинова като председател на парламента. „Отдавам емоциите на БСП на тежка фиксация от страна на Корнелия Нинова към Бойко Борисов и от невъзможността ѝ да живее без него“, каза още депутатът от ГЕРБ. \r\nКорнелия Нинова коментира и темата за санкциите срещу Русия. По думите ѝ лидери на европейски държави многократно са заявявали позиция за партньорски отношения с Русия. „Санкциите срещу Русия вредят на българския национален интерес и на българската икономика. Нашата позиция не се базира на това какви са интересите на Русия, а на националния интерес на България. Той е постоянен за нас. Ние губим икономически от тези санкции. Няма да променим тази позиция“, допълни Нинова. В отговор от ГЕРБ ги призоваха да се самоопределят. „Един ден Георги Свиленски обявява, че започват кампания за отпадане на санкциите, едностранно отказване на България да ги подкрепя, а на другия ден Нинова обяви, че няма такава кампания“, посочи Тома Биков. \r\nПо повод изказване на депутата от БСП Антон Кутев, че който е бил начело на силови групировки, може да стане министър-председател Корнелия Нинова посочи, че то е несравнимо с оставката на Димитър Главчев. „Изгонването на лидер на опозицията, който и да е той, при това без причина в този случай, без да е нарушен правилника, без да са изразени обидни думи, е сериозно посегателство към различно мнение, свобода на слово, към демократични принципи. Това е елемент от държавността и правовата държава. Несериозно е да кажете, че след като Главчев е понесъл тази отговорност, трябва реципрочно Антон Кутев да понесе отговорност за изказването си публично“, заяви тя. В отговор Тома Биков коментира: „По отношение на интервюто на Антон Кутев от тази сутрин ще кажа, че благодарение на подобни интервюта спечелихме последните избори. Така че няма да искаме неговото наказание, наказанието го понася цялата партия на избори“. По думите му очевидно има различни БСП-та, които подскачат от студио в студио и говорят различни неща, което е проблем на Корнелия Нинова.\r\nВъв връзка с предложението на „Воля“ за намаляване на субсидията на извънпарламентарните партии на 1 лев на глас, което бюджетната комисия одобри на второ четене, лидерът на БСП обясни, че субсидията трябва да се намалява с еднакъв аршин за всички. „А не на тези отвън така, а на другите по друг начин. Ще гласуваме против това решение“, каза тя. От ГЕРБ обявиха, че ще обмислят дали да подкрепят предложението на „Воля“. „Склонни сме и ще обмислим да оттеглим подкрепата си от тези предложения“, заяви Тома Биков.\r\nБиляна ИВАНОВА", "date": "2017.11.29", "title": "БСП ще върне без подпис папката с предложенията на ГЕРБ за промени в Конституцията (ОБЗОР)"}
{"url": "http://www.focus-news.net/news/2017/11/29/2461784/guardian-severna-koreya-izstrelya-raketa-v-posoka-na-yaponiya-mozhe-bi-nay-moshtnata-dosega.html", "text": "Северна Корея извърши тест на балистична ракета, която бе насочена по посока на японския бряг, който отново предизвика обтягане на напрежението след близо два месеца, пише британският вестник Guardian. \r\nОт Пентагона потвърдиха, че ракетата е междуконтинентална, а властите в Сеул разкриха, че най-вероятно е изстреляна от подвижна платформа, около три часа след полунощ в сряда местно време. Ракетата е прелетяла около хиляда километра в продължение на към 50 минути на надморска височина от 4,500 километра, което я превръща в най-мощната ракета, която режимът в Пхенян е изстрелвал. \r\nДейвид Райт, физик и ракетен експерт, е заявил пред вестника, че според неговите изчисления с нормална траектория ракетата би могла да измине до 13 хиляди километра и достигне Вашингтон. Райт подчерта, че това би се случило само ако ракетата няма допълнителна тежест. При носене на ядрена глава, изминатото разстояние ще намалее значително.  Цанко Цолов", "date": "2017.11.29", "title": "Guardian: Северна Корея изстреля ракета в посока на Япония, може би най-мощната досега"}
{"url": "http://www.focus-news.net/news/2017/11/29/2461785/afp-donald-tramp-i-shindzo-abe-sa-obsadili-izstrelvaneto-na-severnokoreyskata-raketa.html", "text": "Президентът на САЩ Доналд Тръмп и премиерът на Япония Шиндзо Абе са обсъдили по телефона създалата се след успешното изстрелване на севернокорейската ракета ситуация, съобщава AFP. Разговорът се е състоял късно във вторник, като двамата са взели под внимание възможните опции за отговор на севернокорейския тест. \r\nТова е съобщено от американска страна чрез една от социалните мрежи.  Цанко Цолов", "date": "2017.11.29", "title": "AFP: Доналд Тръмп и Шиндзо Абе са обсъдили изстрелването на севернокорейската ракета"}
{"url": "http://www.focus-news.net/news/2017/11/29/2461786/the-independent-sasht-i-yaponiya-sa-saglasni-che-kitay-tryabva-da-igrae-po-golyama-rolya-v-reshavaneto-na-severnokoreyskata-kriza.html", "text": "Държавният глава на САЩ Доналд Тръмп е провел телефонен разговор с японския премиер Шиндзо Абе, като двамата са се съгласили, че в решаването на севернокорейския проблем, Китай трябва да играе „по-голяма роля“. Това пише Independent, като се позовава на информация, дадена от японски официални лица пред репортери. \r\nДвете страни освен това са постигнали единодушие относно нуждата от „подсилване на общите възпиращи способности срещу севернокорейската заплаха“. В същото време, възможността за военна интервенция спрямо режима в Пхенян не е била обсъдена. Япония е поела ангажимент за подсилване на връзките си не само със САЩ но и със Южна Корея, след като във вторник Северна Корея извърши успешен опит на междуконтинентална балистична ракета.  Цанко Цолов", "date": "2017.11.29", "title": "The Independent: САЩ и Япония са съгласни, че Китай трябва да играе по-голяма роля в решаването на севернокорейската криза"}
{"url": "http://www.focus-news.net/news/2017/11/29/2461787/cyprus-mail-dvama-rusnatsi-sa-podsadimi-za-ubiystvoto-na-balgarin-v-kipar.html", "text": "Двама руснаци ще се явят пред съда в Ларнака към края на ноември заради убийството на българина Даниел Николов в неговия дом, по-рано този месец. Това пише Cyprus Times, като се позовава на официално съобщение от вторник. \r\nДвамата бяха арестувани след като по-рано полицията намери тялото на Николовв, прободено неколкократно с нож. Според властите, единият от руснаците е извършил убийството, докато другият е обвинен в съучастничество. \r\nВестникът припомня, че Николов бе намерен в апартамента си на 17-ти ноември, след като съседи са се оплакали в полицията от неприятна миризма идваща от неговия дом. По-старият от арестуваните, Андерей Овсианоков, е признал вината си, заявявайки, че тримата са били в дома на българина, като в един момент Николов е нападнал гостите си с парчета счупено стъкло, а впоследствие и с нож.  Цанко Цолов", "date": "2017.11.29", "title": "Cyprus Mail: Двама руснаци са подсъдими за убийството на българин в Кипър"}
{"url": "http://www.focus-news.net/news/2017/11/29/2461788/balgariya-komentari-v-svetovnite-medii-agentsiya-fokus.html", "text": "Двама руснаци ще се явят пред съда в Ларнака към края на ноември заради убийството на българина Даниел Николов в неговия дом, по-рано този месец. Това пише Cyprus Times, като се позовава на официално съобщение от вторник. \r\nДвамата бяха арестувани след като по-рано полицията намери тялото на Николовв, прободено неколкократно с нож. Според властите, единият от руснаците е извършил убийството, докато другият е обвинен в съучастничество. \r\nВестникът припомня, че Николов бе намерен в апартамента си на 17-ти ноември, след като съседи са се оплакали в полицията от неприятна миризма идваща от неговия дом. По-старият от арестуваните, Андерей Овсианоков, е признал вината си, заявявайки, че тримата са били в дома на българина, като в един момент Николов е нападнал гостите си с парчета счупено стъкло, а впоследствие и с нож. \r\n***Българската православна църква предприе стъпка към евентуалното признаване на македонската православна църква. Сближението отразява затоплянето на отношенията между правителствата на двете балкански съседки, предаде Voice of America. \r\nТози ход едва ли ще се хареса на други православни църкви в региона, в който религиозната идентичност често е обвързана с националистически настроения и с политиката. \r\nМакедонската православна църква бе формирана още когато страната бе част от комунистическа Югославия, но никога не е била признава от останалите православни църкви заради отдавнашен спор за независимостта й от сръбската православна църква. \r\n*** След среща на високо равнище в Брюксел турският министър на транспорта Ахмет Арслан и еврокомисарят по транспорта Виолета Булц говориха пред медиите за железопътната линия Халкали-Капъкуле, текущ проект, свързващ Истанбул с границата на България, съобщава вестник Hurriyet.\r\n„Този проект има ясна стойност за Европа и играе важна роля за свързването й на дълги разстояния в Азия през територията на Турция\", заяви словенският политик, уверявайки, че Брюксел „подкрепя напълно“ завършването на железопътната линия между Турция и България.\r\nНа свой ред Арслан заяви, че Анкара и Брюксел са „решени\" да финализират проекта, който ще бъде от полза за всички държави-членки на ЕС за свързването им с Азия.\r\n***", "date": "2017.11.29", "title": "България - коментари в световните медии (Агенция „Фокус\")"}
{"url": "http://www.focus-news.net/news/2017/11/29/2461789/vzglyadrusiya-spored-yaponskiya-premier-vsichki-strani-tryabva-da-se-pridarzhat-kam-sanktsiite-sreshtu-severna-koreya.html", "text": "Японският министър-председател Шиндзо Абе призова за свикване на извънредна среща на Съвета за сигурност на ООН, като заяви, че всички държави трябва да „се придържат напълно към въведените санкции“ срещу Северна Корея, пише руското издание “Взгляд“. \r\nКонкретният временен председател на Съвета, Италия, обяви, че такова заседание ще бъде проведено в сряда, 23:30 часа българско време. Агенция „Фокус“ припомня: По-рано във вторник стана ясно, че Северна Корея е успяла да изстреля успешно междуконтинентална балистична ракета, а властите в Сеул разкриха, че най-вероятно тя е пусната от подвижна платформа, около три часа след полунощ в сряда местно време. Ракетата е прелетяла около хиляда километра в продължение на към 50 минути на надморска височина от 4,500 километра, което я превръща в най-мощната ракета, която режимът в Пхенян е изстрелвал. Цанко Цолов", "date": "2017.11.29", "title": "„Взгляд“(Русия): Според японския премиер, всички страни трябва да сe придържат към санкциите срещу Северна Корея"}
{"url": "http://www.focus-news.net/news/2017/11/29/2461790/blagoevgrad-otborat-na-yuzu-neofit-rilski-specheli-parvo-myasto-na-10-iya-natsionalen-universitetski-lekoatleticheski-kros.html", "text": "Отборът на ЮЗУ „Неофит Рилски“ спечели първо място на 10-ия Национален университетски лекоатлетически крос. Това каза за Радио „Фокус“ – Пирин Веска Каменова, ПР на Югозападен университет „Неофит Рилски“. „Над 60 студенти от 10 университета в страната са се включили в 10-ия Национален университетски лекоатлетически крос, който се проведе в парк „Бачиново“ край Благоевград. С отличните резултати на Кристина Иванова, Лилиана Гоцева и Ивета Мицова отборът на жените от Югозападния университет спечели първото място в отборното класиране“, каза Каменова. По думите ѝ в индивидуалното представяне при жените най-висок резултат е постигнала Радосвета Симеонова от Шуменския университет, която е пробягала двукилометровото трасе за 6 минути и 33 секунди. Втора с резултат 6.50 се е класирал държавният първенец във всички дисциплини по ориентиране за тази година – Кристина Иванова, която е студент в Югозападния университет, специалност „Образователен мениджмънт“ (магистър). Третото място е за Таня Димитрова от Пловдивския университет. „Шесткилометровото трасе при мъжете пръв пробяга многократният шампион на България по лека атлетика – Стоян Владков от Великотърновския университет. Втори с резултат 18.20 се класира Християн Стоянов от Софийския университет, а трети финишира многократният шампион на България по ориентиране – Иван Сираков от Великотърновския университет“, каза Каменова. Сред официалните гости на спортното събитие са били председателят на Асоциацията за университетски спорт „Академик“ (АУСА) – доц. Златко Джуров, проф. Атанас Георгиев, член на УС на АУСА и деканът на Факултета по обществено здраве здравни грижи и спорт към ЮЗУ „Неофит Рилски“ – доц. д-р Стоян Везенков. Те връчиха наградите на най-добре представилите се състезатели.\r\nЛора КАЛЧЕВА", "date": "2017.11.29", "title": "Благоевград: Отборът на ЮЗУ „Неофит Рилски“ спечели първо място на 10-ия Национален университетски лекоатлетически крос"}
{"url": "http://www.focus-news.net/news/2017/11/29/2461791/moskovskiy-komsomoletsrusiya-yuzhna-koreya-otvarna-na-izstrelvaneto-na-severnokoreyskata-raketa.html", "text": "Властите в Южна Корея дадоха строг отговор на последното изстрелване на балистична ракета от режима в Пхенян. Това пише руският вестник “Московский Комсомолец“, като пояснява, че военните на Сеул са пуснали свои ракети, успешно разигравайки сценарии за удар по обекти в Северна Корея. Отговорът е дошъл след спешно съвещание на генералния щаб на армията на Южна Корея, а заповедта за изстрелването е била подписана от президента Мун Дже-ин. \r\nСлед като САЩ отново поискаха засилване на натиска спрямо Северна Корея, Япония призова за извънредно заседание на Съвета за сигурност на ООН, а Европейския съюз нарече поредния тест на балистична ракета от Пхенян „неприемлив“, от Кремъл също осъдиха действията на Северна Корея, пише още вестника.    Цанко Цолов", "date": "2017.11.29", "title": "„Московский Комсомолец“(Русия): Южна Корея отвърна на изстрелването на севернокорейската ракета"}
{"url": "http://www.focus-news.net/news/2017/11/29/2461792/daily-express-svetovnite-lideri-osadiha-noviya-raketen-test-na-severna-koreya.html", "text": "Поредният тест на балистична ракета, извършен от Северна Корея във вторник, бе осъден от световните лидери, пише британското издание Daily Express. \r\nБританският постоянен представител в ООН Матю Райкрофт определи изстрелването на междуконтиненталната балистична ракета като „безотговорно“, като призова режима в Пхенян да изостави плановете си за ядрена и ракетна програма. „Това е безотговорен опит, извършен от режим, който е склонен да развива ядрена и ракетна програма, но не и да се погрижи за своите хора“, подчерта Райкрофт.\r\nГенералният секретар на НАТО Йенс Столтенберг заяви, че изстрелването е поредното нарушение спрямо резолюциите на Съвета за сигурност на ООН, което нарушение освен това подкопава регионалната и международна стабилност. \r\nЮжна Корея отвърна на опитите на северния си съсед, като пусна свои собствени ракети в отговор. Президентът на страната Мун Дже-ин предупреди режима в Пхенян, че Сеул е подготвен срещу провокации, като добави, че за международната общност няма друга възможност освен въвеждане на нови икономически санкции срещу Пхенян. \r\n„Осъждам новия балистичен безотговорен опит на Северна Корея“, написа в една от социалните мрежи френският президент Еманюел Макрон, докато британският външен министър Борис Джонсън заяви, че „това не е правилният път“ за Северна Корея, която трябва да започне да се грижи повече за своите хора. \r\nАмериканският президент Доналд Тръмп обяви след изстрелването, че това е ситуацията, с която САЩ ще се справят, което е по-хладен отговор отколкото предишното му обещание за „огън и гняв“, които биха застигнали Северна Корея. Цанко Цолов", "date": "2017.11.29", "title": "Daily Express: Световните лидери осъдиха новия ракетен тест на Северна Корея"}
{"url": "http://www.focus-news.net/news/2017/11/29/2461793/new-york-times-severna-koreya-izstrelya-balistichna-raketa-v-porednoto-predizvikatelstvo-kam-donald-tramp.html", "text": "Северна Корея изстреля балистична ракета във вторник, като тестът е поредното предизвикателство към американския президент Доналд Тръмп, пише New York Times. \r\nПо-рано Тръмп предупреди режимът в Пхенян да спре програмите си за развитие на оръжие, като освен това добави страната в списъка на държавите, спонсориращи тероризма, припомня вестникът. \r\nВсе пак реакцията му бе доста по-тиха отколкото в миналото, когато сипеше обиди спрямо севернокорейския лидер и заплашваше за „огън и гняв“, които ще ударят и „унищожат напълно“ Северна Корея. \r\n„Ние ще се погрижим за това“, каза Тръмп пред репортери в Белия дом. „Това е ситуацията, с която можем да се справим“, добави още президентът. \r\nДейвид Райт, ракетен експерт, изрази впечатлението си за изминатата от севернокорейското устройство разстояние от почти хиляда километра. Според него, ако ракетата пътува през траектория, която е права линия, би била прелетяла 13 хил. километра. Райт обаче подчерта, че тестовата ракета е тежала почти нищо. Ако към нея бъде окачена ядрена глава, разстоянието далеч няма да е толкова впечатляващо.  Цанко Цолов", "date": "2017.11.29", "title": "New York Times: Северна Корея изстреля балистична ракета в поредното предизвикателство към Доналд Тръмп"}
{"url": "http://www.focus-news.net/news/2017/11/29/2461794/shumen-interaktivna-poshtenska-kartichka-s-izobrazhenie-na-pametnika-sazdateli-na-balgarskata-darzhava-shte-bade-predstavena-v-grada-na-1-dekemvri.html", "text": "Интерактивна пощенска картичка с изображение на паметника “Създатели на българската държава” ще бъде представена по повод 36-тия рожден ден на мемориалния комплекс в Шумен. Това съобщиха от пресцентъра на Община Шумен. Годишнината ще бъде отбелязана на 1 декември от 14.00 часа в Информационния център към паметника, а всеки посетител през месец декември ще получи картичката като подарък. Тогава ще бъде открита и новата паметна плоча, на която са вписани имената на създателите на монумента. Покани за участие в събитието са изпратени до членовете на авторския екип, участвал в създаването на проекта и в изграждането на целия комплекс. Организатор на проявата е ОП “Туризъм, публични прояви и атракции”.", "date": "2017.11.29", "title": "Шумен: Интерактивна пощенска картичка с изображение на паметника “Създатели на българската държава” ще бъде представена в града на 1 декември"}
{"url": "http://www.focus-news.net/news/2017/11/29/2461795/donald-tramp-mun-dzhe-in-severnokoreyskiyat-test-na-balistichna-raketa-e-zaplaha-za-tseliya-svyat.html", "text": "Американският президент Доналд Тръмп и неговият южнокорейски колега, са провели телефонен разговор късно във вторник, по време на който са се съгласили, че изстрелването на нова балистична ракета от страна на режима в Пхенян е „смъртоносна заплаха“ за „целия свят“, предава AFP. \r\n“Двамата лидери подчертаха, че последната провокация на Северна Корея представлява смъртоносна опасност не само за САЩ и Република Корея, но за целия свят“, се казва в съобщение на Белия дом, обобщаващо разговора между Тръмп и Мун Дже-ин.  Цанко Цолов", "date": "2017.11.29", "title": "Доналд Тръмп, Мун Дже-ин: Севернокорейският тест на балистична ракета е „заплаха за целия свят“"}
{"url": "http://www.focus-news.net/news/2017/11/29/2461796/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Балистичната ракета, която Северна Корея изстреля по-рано във вторник, най-вероятно е паднала в икономическата зона на Япония, пише руското издание “Известия“, като се позовава на информация, съобщена от официални японски лица и предадена от местни медии. Според същите данни, е свикано спешно съвещание на щаба на японската армия, което да обсъди въпроса. \r\n„Ние ще анализираме информацията относно изстрелването и съберем допълнителни данни за възможните щети по морски или въздушни обекти“, заяви генералният секретар на японския съвет на министрите Йошихиде Суга. По-късно бе потвърдено, че ракетата е паднала в японската икономическа зона, недалеч от брега на префектура Аомори. \r\n***\r\nВъв вторник Северна Корея извърши успешно изстрелване на балистична ракета, което съвпада с посещението на делегацията на руската Държавна дума в страната, пише “Ведомости“. Представителите на РФ са в Северна Корея в периода от 26 ноември до първи декември с цел преговори относно мирното решаване на корейския проблем. \r\nСпоред представител на руската Дума, пускането на ракетата няма да помогне по никакъв начин за решаване на кризата на полуострова. Малко вероятно е ситуацията да ескалира, но със сигурност ще последва втвърдяване на тона не само от страна на Запада, но и от страна на Пхенян, което допълнително ще утежни мирния процес. \r\nПо думите на председателя на комитета за външни работи към Съвета на руската федерация Константин Косачев, факт е, че „в последните два месеца Северна Корея прояви сдържаност“ в международен план, като Пхенян е очаквал същото от Запада. „Уви, това не се случи“, допълни Косачев. \r\n***\r\nЯпонският министър-председател Шиндзо Абе призова за свикване на извънредна среща на Съвета за сигурност на ООН, като заяви, че всички държави трябва да „се придържат напълно към въведените санкции“ срещу Северна Корея, пише руското издание “Взгляд“. \r\nКонкретният временен председател на Съвета, Италия, обяви, че такова заседание ще бъде проведено в сряда, 23:30 часа българско време. Агенция „Фокус“ припомня: По-рано във вторник стана ясно, че Северна Корея е успяла да изстреля успешно междуконтинентална балистична ракета, а властите в Сеул разкриха, че най-вероятно тя е пусната от подвижна платформа, около три часа след полунощ в сряда местно време. Ракетата е прелетяла около хиляда километра в продължение на към 50 минути на надморска височина от 4,500 километра, което я превръща в най-мощната ракета, която режимът в Пхенян е изстрелвал.\r\n***\r\nВластите в Южна Корея дадоха строг отговор на последното изстрелване на балистична ракета от режима в Пхенян. Това пише руският вестник “Московский Комсомолец“, като пояснява, че военните на Сеул са пуснали свои ракети, успешно разигравайки сценарии за удар по обекти в Северна Корея. Отговорът е дошъл след спешно съвещание на генералния щаб на армията на Южна Корея, а заповедта за изстрелването е била подписана от президента Мун Дже-ин. \r\nСлед като САЩ отново поискаха засилване на натиска спрямо Северна Корея, Япония призова за извънредно заседание на Съвета за сигурност на ООН, а Европейския съюз нарече поредния тест на балистична ракета от Пхенян „неприемлив“, от Кремъл също осъдиха действията на Северна Корея, пише още вестника.   \r\n***", "date": "2017.11.29", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/11/29/2461797/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Във вторник режимът в Северна Корея изстреля балистична ракета, като това бе потвърдено от американски и южнокорейски официални лица. На свой ред американският президент Доналд Тръмп отвърна със заплаха за отговор от страна на САЩ – „Ние ще се погрижим за това“, заяви държавният глава, цитиран от британското издание Daily Telegraph. \r\nНовият тест от страна на режима в Пхенян идва само дни след като Тръмп добави Северна Корея в списъка на държавите, спонсориращи тероризма, припомня всекидневникът. А малко преди това бяха наложени нови санкции срещу Пхенян. \r\nМинути след като Северна Корея е изстреляла ракетата си, от Сеул на свой ред са пуснали в полет няколко свои ракети, като отговор на провокацията. Информацията е потвърдена от южнокорейското министерство на отбраната.  \r\nПрез 2016 г. Северна Корея ускори своята ядрена програма, след като извърши серия тестове на водородни бомби и балистични ракети. \r\n*** Северна Корея извърши тест на балистична ракета, която бе насочена по посока на японския бряг, който отново предизвика обтягане на напрежението след близо два месеца, пише британският вестник Guardian. \r\nОт Пентагона потвърдиха, че ракетата е междуконтинентална, а властите в Сеул разкриха, че най-вероятно е изстреляна от подвижна платформа, около три часа след полунощ в сряда местно време. Ракетата е прелетяла около хиляда километра в продължение на към 50 минути на надморска височина от 4,500 километра, което я превръща в най-мощната ракета, която режимът в Пхенян е изстрелвал. \r\nДейвид Райт, физик и ракетен експерт, е заявил пред вестника, че според неговите изчисления с нормална траектория ракетата би могла да измине до 13 хиляди километра и достигне Вашингтон. Райт подчерта, че това би се случило само ако ракетата няма допълнителна тежест. При носене на ядрена глава, изминатото разстояние ще намалее значително. \r\n*** Държавният глава на САЩ Доналд Тръмп е провел телефонен разговор с японския премиер Шиндзо Абе, като двамата са се съгласили, че в решаването на севернокорейския проблем, Китай трябва да играе „по-голяма роля“. Това пише Independent, като се позовава на информация, дадена от японски официални лица пред репортери. \r\nДвете страни освен това са постигнали единодушие относно нуждата от „подсилване на общите възпиращи способности срещу севернокорейската заплаха“. В същото време, възможността за военна интервенция спрямо режима в Пхенян не е била обсъдена. Япония е поела ангажимент за подсилване на връзките си не само със САЩ но и със Южна Корея, след като във вторник Северна Корея извърши успешен опит на междуконтинентална балистична ракета. \r\n*** Поредният тест на балистична ракета, извършен от Северна Корея във вторник, бе осъден от световните лидери, пише британското издание Daily Express. \r\nБританският постоянен представител в ООН Матю Райкрофт определи изстрелването на междуконтиненталната балистична ракета като „безотговорно“, като призова режима в Пхенян да изостави плановете си за ядрена и ракетна програма. „Това е безотговорен опит, извършен от режим, който е склонен да развива ядрена и ракетна програма, но не и да се погрижи за своите хора“, подчерта Райкрофт.\r\nГенералният секретар на НАТО Йенс Столтенберг заяви, че изстрелването е поредното нарушение спрямо резолюциите на Съвета за сигурност на ООН, което нарушение освен това подкопава регионалната и международна стабилност. \r\nЮжна Корея отвърна на опитите на северния си съсед, като пусна свои собствени ракети в отговор. Президентът на страната Мун Дже-ин предупреди режима в Пхенян, че Сеул е подготвен срещу провокации, като добави, че за международната общност няма друга възможност освен въвеждане на нови икономически санкции срещу Пхенян. \r\n„Осъждам новия балистичен безотговорен опит на Северна Корея“, написа в една от социалните мрежи френският президент Еманюел Макрон, докато британският външен министър Борис Джонсън заяви, че „това не е правилният път“ за Северна Корея, която трябва да започне да се грижи повече за своите хора. \r\nАмериканският президент Доналд Тръмп обяви след изстрелването, че това е ситуацията, с която САЩ ще се справят, което е по-хладен отговор отколкото предишното му обещание за „огън и гняв“, които биха застигнали Северна Корея.\r\n***", "date": "2017.11.29", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/11/29/2461798/cnn-severna-koreya-izklyuchi-vazmozhnostta-za-pregovori-dokato-ne-razvie-napalno-yadrenata-si-programa.html", "text": "Северна Корея изключи възможността за преговори със САЩ докато не развие напълно ядрената си програма, съобщава CNN, като се позовава на данни, съобщени от официално лице на режима в Пхенян пред репортер на медията. Според данните, за да започне преговори, Северна Корея първо трябва да направи успешен надземен тест на „голяма водородна бомба“. Второто изискване пред режима е развитие и тестване на „дългобойна междуконтинентална балистична ракета.“ Тези две неща биха били достатъчни за да покажат на администрацията на американския президент Доналд Тръмп, че Пхенян разполага с ефективен ядрен аресенал.  Цанко Цолов", "date": "2017.11.29", "title": "CNN: Северна Корея изключи възможността за преговори докато не развие напълно ядрената си програма"}
{"url": "http://www.focus-news.net/news/2017/11/29/2461799/plovdiv-chitalishte-vazrazhdane-1983-shte-bade-domakin-na-chetvartoto-tematichno-literaturno-chetene-po-proekta-pisatelite-i-plovdiv.html", "text": "Дружеството на писателите в Пловдив, със съдействието на Народно читалище „Възраждане 1983“, организира четвъртото тематично литературно четене по проекта „Писателите и Пловдив“. Това съобщиха за Радио „Фокус“ - Пловдив от читалище „Възраждане 1983“, което се намира в Стария град. Събитието е част от културния календар на Община Пловдив и ще се проведе на 30 ноември от 18.00 часа.\r\nВ литературното четене, което е посветено на предстоящите зимни празници, ще участват Антоанета Караиванова-Павлова, Атанаска Кузманова, Геновева Цандева, Диана Павлова, Елена Диварова, Катя Белчева, Станислава Станоева, Стоян Терзиев, Тодорка Лулчева-Димитрова, Христо Нанев.", "date": "2017.11.29", "title": "Пловдив: Читалище „Възраждане 1983“ ще бъде домакин на четвъртото тематично литературно четене по проекта „Писателите и Пловдив“"}
{"url": "http://www.focus-news.net/news/2017/11/29/2461800/severna-koreya-izstrelya-uspeshno-mezhdukontinentalna-balistichna-raketa-obzor.html", "text": "Към 20:30 часа българско време във вторник, от Пентагона обявиха, че армията на САЩ е засякла възможно изстрелване на ракета от страна на Северна Корея. Съобщението следваше по-ранна информация, дадена от военните на Южна Корея, според която режимът в Пхенян е извършил успешен тест на неидентифицирана балистична ракета изстреляна в посока Японско море. \r\nНе след дълго от Пентагона излязоха с информация относно устройството. Тя бе определена като междуконтинентална балистична ракета, прелетяла около хиляда километра за 50 минути и на надморска височина 4,500 километра, което я превръща в най-успешния тест на такава ракета за Северна Корея. Оказа се, че ракетата е паднала във води, принадлежащи на икономическата зона на Япония. \r\nСлед като информацията бе разпространена не закъсня и международната реакция. Първият отговор дойде от страна САЩ и съседите на Северна Корея. Южнокорейският главен щаб изстреля на свой ред няколко ракети с цел предупреждение срещу Пхенян. Американският президент Доналд Тръмп заяви, че САЩ „ще се погрижат за това“, което е охлаждане на предишната му позиция за „огън и гняв“ срещу Северна Корея, както отбелязаха някои вестници. На свой ред, японският премиер Шиндзо Абе призова, подкрепен от Вашингтон и Сеул, за извънредно събрание на Съвета за сигурност на ООН, което впоследствие бе насрочено за 23:30 часа българско време в сряда. От Пентагона побързаха да успокоят, че ракетата не представлява опасност за САЩ или някой от техните съюзници. \r\nГолям брой политици осъдиха действията на Северна Корея. Британският постоянен представител в ООН Матю Райкрофт определи изстрелването на междуконтиненталната балистична ракета като „безотговорно“ и призова режима в Пхенян да изостави плановете си за ядрена и ракетна програма. „Това е безотговорен опит, извършен от режим, който е склонен да развива ядрена и ракетна програма, но не и да се погрижи за своите хора“, подчерта Райкрофт.\r\nГенералният секретар на НАТО Йенс Столтенберг заяви, че изстрелването е поредното нарушение спрямо резолюциите на Съвета за сигурност на ООН, което нарушение освен това подкопава регионалната и международна стабилност. \r\nПрезидентът на Южна Корея Мун Дже-ин предупреди режима в Пхенян, че Сеул е подготвен срещу провокации, като добави, че за международната общност няма друга възможност освен въвеждане на нови икономически санкции срещу Пхенян. Такива действия поиска и японският премиер Шиндзо Абе, според който всички страни трябва да продължавата да се придържат към спазването на санкциите спрямо Северна Корея.  \r\n„Осъждам новия балистичен безотговорен опит на Северна Корея“, написа в една от социалните мрежи френският президент Еманюел Макрон, докато британският външен министър Борис Джонсън заяви, че „това не е правилният път“ за режима в Пхенян, който трябва да започне да се грижи повече за своите хора. Американският държавен секретар Рекс Тилърсън подчерта, че възможността за дипломатическо решение е отворена „за сега“, докато от Северна Корея отхвърлиха протегната ръка, като заявиха, че изключват възможността да седнат на масата за преговори със САЩ докато не развият пълния потенциал на ядрената си програма. Редакция: Цанко Цолов", "date": "2017.11.29", "title": "Северна Корея изстреля успешно междуконтинентална балистична ракета (Обзор)"}
{"url": "http://www.focus-news.net/news/2017/11/29/2461801/sport-kontuziyata-na-dembele-nyama-da-mu-pozvoli-da-uchastva-v-el-klasiko.html", "text": "Контузията на Усман Дембеле няма да му позволи да играе за Барселона в класическото дерби срещу Реал Мадрид през декември, съобщиха от каталунския клуб. Нападателят е претърпял  хирургическа намеса и макар да се възстановява по-бързо от очакваното, според лекуващия го лекар няма да е добре Дембеле да прибързва с участие в мача с Реал Мадрид.", "date": "2017.11.29", "title": "Спорт: Контузията на Дембеле няма да му позволи да участва в Ел Класико"}
{"url": "http://www.focus-news.net/news/2017/11/29/2461802/afp-severna-koreya-obyavi-uspeshniya-si-opit-na-mezhdukontinentalna-raketa.html", "text": "Северна Корея обяви в сряда, че е извършила успешен опит на междуконтинентална балистична ракета тип Hwasong-15, което е нова за страната технология, предава AFP, като се позовава на съобщение, направено от държавната телевизия на режима. Постижението бе определено от Пхенян като „историческо дело“.\r\nСпоред съобщената информация, новата ракета обхваща в обсега си цялата територия на САЩ. Агенция „Фокус“ припомня, че във вторник армията на Южна Корея обяви, че е засекла изстрелване на балистична ракета от Северна Корея. Данните бяха потвърдени и разширени от Пентагона, от където съобщиха, че ракетата е пропътувала около хиляда километра за 50 минути преди да падне в Японско море в границата на японската икономическата зона.   Цанко Цолов", "date": "2017.11.29", "title": "AFP: Северна Корея обяви успешния си опит на междуконтинентална ракета"}
{"url": "http://www.focus-news.net/news/2017/11/29/2461803/pregled-na-mezhdunarodnite-novini-do-6-chasa-agentsiya-fokus.html", "text": "Северна Корея обяви в сряда, че е извършила успешен опит на междуконтинентална балистична ракета тип Hwasong-15, според съобщение, направено от държавната телевизия на режима. Постижението бе определено от Пхенян като „историческо дело“.\r\nСпоред съобщената информация, новата ракета обхваща в обсега си цялата територия на САЩ. \r\n*** Северна Корея изключи възможността за преговори със САЩ докато не развие напълно ядрената си програма, според данни, съобщени от официално лице на режима в Пхенян пред репортер на медията. Според данните, за да започне преговори, Северна Корея първо трябва да направи успешен надземен тест на „голяма водородна бомба“. Второто изискване пред режима е развитие и тестване на „дългобойна междуконтинентална балистична ракета.“ Тези две неща биха били достатъчни за да покажат на администрацията на американския президент Доналд Тръмп, че Пхенян разполага с ефективен ядрен аресенал. \r\n*** Двама руснаци ще се явят пред съда в Ларнака към края на ноември заради убийството на българина Даниел Николов в неговия дом, по-рано този месец. \r\nДвамата бяха арестувани след като по-рано полицията намери тялото на Николовв, прободено неколкократно с нож. Според властите, единият от руснаците е извършил убийството, докато другият е обвинен в съучастничество. \r\nВестникът припомня, че Николов бе намерен в апартамента си на 17-ти ноември, след като съседи са се оплакали в полицията от неприятна миризма идваща от неговия дом. По-старият от арестуваните, Андерей Овсианоков, е признал вината си, заявявайки, че тримата са били в дома на българина, като в един момент Николов е нападнал гостите си с парчета счупено стъкло, а впоследствие и с нож. \r\n*** Президентът на САЩ Доналд Тръмп и премиерът на Япония Шиндзо Абе са обсъдили по телефона създалата се след успешното изстрелване на севернокорейската ракета ситуация. Разговорът се е състоял късно във вторник, като двамата са взели под внимание възможните опции за отговор на севернокорейския тест. \r\nТова е съобщено от американска страна чрез една от социалните мрежи. \r\n*** Съветът за сигурност на ООН ще заседава извънредно в сряда.\r\nПо-рано САЩ, Южна Корея и Япония поискаха среща на Съвета, на която да бъде обсъдена създалата се ситуация, след като във вторник стана известно, че Северна Корея е успяла да изстреля успешно междуконтинентална балистична ракета. \r\nЗаседанието е насрочено за 16:30 часа местно време (23:30 часа българско време).  \r\n*** Държавният секретар на САЩ Рекс Тилърсън заяви във вторник, че „дипломатическата опция остава възможна и отворена, за сега“. Тилърсън добави, че „САЩ остават ангажирани в търсенето на мирен път“ към спирането на ядрената програма на Пхенян. \r\nИзявлението на държавния секретар става след като във вторник бе съобщено, че режимът в Пхенян е направил ново успешно изстрелване на ракета, която бе идентифицирана като междуконтинентална от Пентагона.  \r\n*** Американският президент Доналд Тръмп заяви след изстрелването на севернокорейската ракета, че „ние ще се погрижим за това“. Държавният глава на САЩ даде пресконференция след като по-рано във вторник стана ясно, че режимът в Пхенян е изстрелял нова ракета, която от Пентагона определиха като междуконтинентална. Устройството е паднало в Японско море в икономическата зона на Япония, след като в продължение на 50 минути, ракетата е прелетяла около 1000 километра. \r\nТръмп разкри, че е провел дълъг разговор с министъра на отбраната Джеймс Матис малко преди конференцията. Държавният глава добави, че \"това е ситуация, с която можем да се справим\". \r\n*** Държавният секретар на САЩ Рекс Тилърсън заяви, че Вашингтон няма да се меси в преговорите за излизането на Великобритания от ЕС, но призова и двете страни да разрешат въпроса бързо.\r\n„САЩ ще поддържат своите дългогодишни специални отношения с Великобритания, но същевременно ще поддържат и силни отношения с ЕС независимо от резултата от Брекзит“, заяви Тилърсън. \r\n„Ние няма да се опитваме да влияем на преговорите, но призоваваме Великобритания и ЕС да проведат процеса бързо и без излишна враждебност“, допълни държавният секретар. \r\n***", "date": "2017.11.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/29/2461804/daily-telegraph-letishteto-v-bali-e-zatvoreno-za-treti-den.html", "text": "Международното летище на о. Бали остава затворено за трети ден, след като вулканът Агунг изхвърли голямо количество пепел, което достигна до въздушното пространство над съоръжението, пише Daily Telegraph. Според местните власти, около 100 хил. души са били евакуирани заради опасност от изригване на вулкана. Последният път, когато това се е случило през 1963 г., около 1,100 души са загинали. \r\nВластите обявиха удължаване на срока, през който летището няма да действа с още 24 часа, като това ще остави около 60 хил. пътници принудително на острова и в сряда.  Цанко Цолов", "date": "2017.11.29", "title": "Daily Telegraph: Летището в Бали е затворено за трети ден"}
{"url": "http://www.focus-news.net/news/2017/11/29/2461805/fox-news-cnn-shte-boykotira-ezhegodniya-medien-priem-v-beliya-dom.html", "text": "Американският телевизионен канал CNN ще бойкотира ежегодния коледен медиен прием в Белия дом, предава FOX news. Причината е продължаващата вражда между медията и президента на САЩ Доналд Тръмп, който определя телевизионния канал като „фалшиви новини“. Наскоро Тръмп обвини CNN, че представят лошо образа на САЩ пред света. На свой ред от медията заявиха, че тяхната работа е само съобщават факти,  докато една от задачите на държавния глава е да бъде лицето на страната в международен план.  Цанко Цолов", "date": "2017.11.29", "title": "FOX news: CNN ще бойкотира ежегодния медиен прием в Белия дом"}
{"url": "http://www.focus-news.net/news/2017/11/29/2461806/mayk-pens-kam-severna-koreya-ne-izpitvayte-tarpenieto-na-prezidenta.html", "text": "Вицепрезидентът на САЩ предупреди Северна Корея да не изпитва търпението на държавния глава Доналд Тръмп, пише британският вестник Independent. Изказването му е направено в сряда в Ню Йорк, където той заяви, че администрацията на Тръмп обмисля „допълнителни мерки“ след успешния опит на междуконтинентална балистична ракета, извършен от режима в Пхенян във вторник.\r\nПенс предупреди Северна Корея „да не изпробва търпението на президента или възможностите на въоръжените сили на САЩ“, като подчерта още, че „всички опции“ са на масата по отношение на севернокорейския проблем. \r\nПо-рано държавният секретар Рекс Тилърсън заяви, че „преговорите продължават да бъдат възможност, за сега“. Агенция „Фокус“ припомня, че във вторник армията на Южна Корея обяви, че е засекла изстрелване на балистична ракета от Северна Корея. Данните бяха потвърдени и разширени от Пентагона, от където съобщиха, че ракетата е пропътувала около хиляда километра за 50 минути преди да падне в Японско море в границата на японската икономическата зона.   Цанко Цолов", "date": "2017.11.29", "title": "Майк Пенс към Северна Корея: Не изпитвайте търпението на президента"}
{"url": "http://www.focus-news.net/news/2017/11/29/2461807/sofiya-napraveni-sa-obrabotki-sas-smesi-sreshtu-zaledyavane.html", "text": "През тази нощ в София са направени обработки със смеси срещу заледява на опасни, стръмни пътни участъци и мостове, както и по улици и булеварди, по които се движи градския транспорт. Това съобщиха от пресцентъра на Столична община. Южната дъга на Околовръстен път също е обработена. Екипите на почистващите фирми са работили в повечето райони на града, като на терен са над 80 снегопочистващи машини. \r\nВ момента продължават обработките със смеси срещу заледяване на територията на районите Възраждане, Студентски, Връбница, Кремиковци, Триадица, Витоша, Овча купел. \r\nВ парк Витоша е извършено опесъчаване на трасетата „Бояна – Златни мостове” и „Драгалевци – Алеко”. \r\nКъм момента градския транспорт се движи нормално по обичайните си маршрути. \r\nЕкипите на звеното за аварийно-спасителна дейност са отреагирали при 18 сигнала за паднали клони и дървета. \r\nВ Кризисния център на Столична община са настанени 63 души.", "date": "2017.11.29", "title": "София: Направени са обработки със смеси срещу заледяване"}
{"url": "http://www.focus-news.net/news/2017/11/29/2461808/aktualna-patna.html", "text": "Информация за състоянието на републиканските пътища към 05.30 часа за 29.11.2017 г., съобщена от Агенция \"Пътна инфраструктура\". \r\nI.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•Автомагистралите; \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•път I-1 Благоевград-ГКПП „Кулата“;\r\n•път I-4 п. в. „Коритна“-Велико Търново-Шумен;\r\n•път I-5 Русе-Велико Търново;\r\n•път I-8 ГКПП „Калотина“-София;\r\n•път I-9 Варна-Бургас;\r\n•път II-18 Околовръстен път София;\r\n•път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nII. Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения за основните пътни направления.\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” - забранен за движение на товарни автомобили с ремаркета и полуремаркета.\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на Републиканската пътна мрежа.\r\nОграничения по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево;\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; \r\nІV. Състояние на Републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 тона поради снегопочистване. Срок до 30.11.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът ІІ-37: Движението по път ІІ-37 гр. Батак – гр. Доспат се ограничава за товарни автомобили с ремаркета и полуремаркета. Движението в района се регулира с пътни знаци. Срок за изпълнение до 29.11.2017 г.\r\nПът III-843: Тежкотоварните МПС над 12 т да се движат без ремаркета и полуремаркета по път III-843 Велинград – Сърница; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІ-37: Движението по път ІІ-37 гр. Батак – гр. Доспат се ограничава за товарни автомобили с ремаркета и полуремаркета. Движението в района се регулира с пътни знаци. Срок за изпълнение до 29.11.2017 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.29", "title": "Актуална пътна обстановка"}
{"url": "http://www.focus-news.net/news/2017/11/29/2461809/predstoyashti-sabitiya-v-stranata-za-29-noemvri-agentsiya-fokus.html", "text": "От 10.00 часа в зала „Пресцентър“ на МРРБ, министърът на регионалното развитие и благоустройството Николай Нанков ще даде пресконференция. В нея ще участва и председателят на Управителния съвет на Агенция „Пътна инфраструктура“ инж. Дончо Атанасов. \r\n*** \r\nОт 14.30 часа в Централния военен клуб ще се проведе заключителна конференция, по време на която Министерството на енергетиката ще представи резултатите от изпълнението на програма БГ04 „Енергийна ефективност и възобновяема енергия“.  Очаква се във форума да участва министърът на енергетиката Теменужка Петкова. \r\n*** \r\nОт 09.00 часа ще започне редовното пленарно заседание на Народното събрание. \r\n*** \r\nОт 09.00 до 16.00 часа, в зала ВИТОША на ИНТЕР ЕКСПО ЦЕНТЪР, ще се проведе четвъртата национална конференция „ДОСТЪП ДО ДОБРА ХРАНА“. \r\n*** \r\nОт 09.30 до 16.00 часа в Гранд Хотел София Европейската организация на собствениците на земя (ELO) и Българската асоциация на собствениците на земеделски земи (БАСЗЗ) организират Регионален форум за бъдещето на земеделието. \r\n*** \r\nОт 09.30 часа в 272-ра аудитория в Ректората ще се проведе годишното Общо събрание на Софийския университет „Св. Климент Охридски“.\r\n*** \r\nОт 11.00 часа кметът на София Йорданка Фандъкова ще провери изпълнението на мерките за енергийна ефективност в Софийска математическа гимназия „Паисий Хилендарски“.\r\n*** \r\nОт 11.00 часа в Университета по архитектура, строителство и геодезия (УАСГ) ще бъдат открити  13-тите „Дни на предизвикателствата“ – ежегоден фестивал за спортове на открито, туризъм, екология и активен начин на живот.  \r\n*** \r\nОт 11.00 часа в Националния пресклуб на БТА ще се състои пресконференция на археолога проф. Николай Овчаров във връзка с открити надписи в Охридската катедрала „Света София”, които доказват българския произход на Македонската църква. \r\n*** \r\nОт 12.00 часа в Националния пресклуб на БТА ще се проведе пресконференция на сдружение „Професионален форум за образованието“, по време на която ще бъдат представени резултатите от проект „Иновативен мини парк Хубча“, финансиран по програма „Европа 2017“ на Столична община.\r\n*** \r\nОт 13.00 часа в Националния пресклуб на БТА ще се състои пресконференция на ПП „Възраждане“ във връзка с гласуваните в Бюджетна комисия предложения, за да се намали субсидията на партиите извън парламента.\r\n*** \r\nОт 13.30 часа, в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на Съвета. \r\n*** \r\nОт 15.00 часа, в студио „Ню Бояна Филм“, ще се проведе Международния  форум „Инвестираме в хората, преобразяващи Европа – чрез образование и иновации“.  Форумът се провежда под патронажа на министър Лиляна Павлова и е разпознат от българското правителство като ключово събитие в навечерието на Българското председателство на Съвета на ЕС. Вицепремиерът Томислав Дончев ще направи специално обръщение в рамките на старта на EE-HUB.  \r\n*** \r\nОт 16.00 часа, в хотел „Сенс”, Управителният съвет на Българския зъболекарски съюз (БЗС) ще проведе Годишен форум във връзка с „Националната програма за профилактика на оралните заболявания при деца от 0-18-годишна възраст в Република България”.\r\n*** \r\nОт 17.00 часа в Корейския кът на Столична библиотека ще се състои откриването на нова табела за Корейския кът на корейски език, изработена и подарена от известния корейски артист Канг Ик Джунг, а всички получени творби в рамките на конкурса за калиграфия ще бъдат представени в изложба.\r\n*** \r\nОт 17.30 часа с панихида в столичния храм „Св. Седмочисленици\" ПП „Обединени земеделци“  ще почетат 45-ата годишнина от кончината на д-р Г. М. Димитров.\r\n*** \r\nОт 18.00 часа в галерия „Средец“ на Министерство на културата ще бъде представена новата книга на Елена Алексиева „Приказките на господин Кабода“. \r\n*** \r\nОт 18.30 часа, в Софийския университет \"Св. Климент Охридски\",  зала 272 (Северно крило), лекция ще изнесе един от най-интересните и популярни съвременни философи в Испания Хавиер Гомá. \r\n*** \r\nОт 18.30 часа в Центъра за култура и дебат „Червената къща „Андрей Николов” ще бъде открита изложбата живопис, скулптура, фотография и видео „Опит за една революция” на създадената през 1994 група ХХL. Tя е отворена за посетители от 30 ноември до  15 декември всеки работен ден от 10.00-19.00.  \r\n*** \r\nОт 18.00 часа, в зала „Джеймс Баучер“ в София (булевард „Джеймс Баучер“ 23 в сградата на „Галъп интернешънъл“), Институтът по социология „Иван Хаджийски“ организира дискусия под надслов „Иван Хаджийски: Нова оптимистична теория за българския народ?“. \r\n*** \r\nОт 19.00 часа в зала 42 на НДК Людмила Филипова и издателство „Ентусиаст“ ще представят книгата „Смисълът“. \r\n*** \r\nОт 11.00 часа в зала №5 на Община Благоевград ще се проведе първата пресконференция по проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОДМВР и Първо РПУ - Благоевград”.\r\n*** \r\nОт 18.00 часа в зала „22 септември“ първата българска световна рекордьорка и носителката на олимпийски медали в дисциплината скок на височина Йорданка Благоева ще представи биографичния си филм „Отвъд скока“. \r\n*** \r\nОт 11.30 часа кметът на Община Видин Огнян Ценков ще посети предприятието „Технически  компоненти  България” ЕООД.\r\n*** \r\nОт 10.00 часа, в Конферентната зала на Общински съвет-Враца, ще се проведе процедура, чрез публично състезание, за възлагане на обществена поръчка с предмет: \r\n„Упражняване на строителен надзор и контрол по време на изпълнение на строително-монтажни работи във връзка с реализацията на проект по Оперативна програма „Региони в растеж” 2014-2020 година по шест обособени позиции“. \r\n*** \r\nOт 10.00 часа в конферентната зала на хотел „Янтра“  ще се проведе кръгла маса на тема „Здравословно хранене“. \r\n*** \r\nОт 10.30 часа в Регионалния пресклуб на БТА – Велико Търново ще се проведе пресконференция на общинските съветници, областното и общинското ръководство на БСП. \r\n*** \r\nОт 16.00 часа в Библиотеката на НЧ „Надежда 1869“ ще се проведе представяне на новата книга на Захари Карабашлиев  „Хавра”. \r\n*** \r\nОт 17.30 часа в РНБ „П. Р. Славейко“ ще се проведе представяне на новата книга на Сашка Александрова, поетеса и журналист на в-к „Борба“ - „Раждането на щастливата жена“. \r\n***  \r\nОт 18.00 часа в МДТ „Константин Кисимов“ ще бъде представен Юбилеен спектакъл на проф. Сребра Михалева и учениците ѝ. \r\n***  \r\nОт 19.30 часа в Клуб 7 ще се проведе представяне на книгата „Код червено“ на Юлияна Дончева.\r\n***\r\nОт 18.00 часа  в залата на Информационния център на ул. „ Искра“ 4 кметът на община Казанлък Галина Стоянова ще представи Отчет за изпълнение на Програмата за управление на община Казанлък  за втората година на мандат 2015 – 2019 година.\r\n*** \r\nОт 12.00 часа в Регионалния пресклуб на БТА Фондация за подпомагане на талантливи деца „Надеждата на Пазарджик“ с председател Иван Неделчев ще връчи грамоти и финансови стимули на 15 деца, показали  високи резултати в учението, науката и спорта.\r\n*** \r\nОт 14.30 часа, в залата на НЧ „Сергей Румянцев 1909 „ в село  Капитан Димитриево, Общинският съвет в Пещера ще проведе редовното си заседание. \r\n***\r\nОт 09.00 часа,  1 зала Окръжният съд ще гледа дело с подсъдими Борис Г. и Димитър К. Срещу Борис Г. е повдигнато обвинение в това, че на 20.12.2016 г. в с. Леново, обл. Пловдивска, в съучастие с обвиняемия Димитър К., също като извършител, без надлежно разрешително е държал с цел разпространение високорискови наркотични вещества – марихуана, с общо нето тегло 5,270 кг.\r\n***\r\nОт 11.00 часа в Конферентната зала на Община „Марица” ще се проведе заключителна Пресконференция  по проект „Център за интегрирани социални услуги“, процедура за директно предоставяне на безвъзмездна финансова помощ №BG05M9OP001-2.002 „НЕЗАВИСИМ ЖИВОТ“, Оперативна програма „Развитие на човешките ресурси” 2014-2020г.  \r\n*** \r\nОт 12.45 часа в Историческия музей ще бъде подписан договор за сътрудничество между Регионален исторически музей – Русе и Профилирана математическа гимназия „Баба Тонка“.\r\n***  \r\nОт 11.00 часа в Регионалния пресклуб на БТА ще се състои пресконференция на ПП ГЕРБ- Сливен. Ще присъства общинското ръководство на партията. \r\n*** \r\nОт 15.00 часа в зала 247 в сградата на Община Смолян ще се проведе пресконференция във връзка с приключване на дейностите изпълнявани по Проект „Подкрепа за независим и достоен живот на хора с увреждания от Община Смолян“.\r\n*** \r\nОт 18.00 часа в западната зала на Художествена галерия Стара Загора ще бъде открита изложба на сценични плакати на полски автори.\r\n*** \r\nОт 18.00 часа в Младежки дом - Стара Загора ще има прожекция на филма „Ти гониш”, който представя рисковете от заразяване със СПИН и начините за разпространение вируса.\r\n*** \r\nОт 18.30 часа в залата на Астрономическа обсерватория „Юрий Гагарин“ Представители на катедра „Астрономия“ към Софийския университет „Св. Климент Охридски“ ще изнесат лекция  по случай 120-годишнината на обсерваторията.", "date": "2017.11.29", "title": "Предстоящи събития в страната за 29 ноември (Агенция „Фокус”)"}
{"url": "http://www.focus-news.net/news/2017/11/29/2461810/predstoyashti-mezhdunarodni-sabitiya-za-29-noemvri-agentsiya-fokus.html", "text": "Делегацията на сирийското правителство ще пристигне за осмия кръг на междусирийските преговори под егидата на ООН в Женева.\r\n*** Папа Франциск е на посещение в Бирма, където ще изнесе меса в Рангун.\r\n*** Ще се проведе среща на високо равнище ЕС-Африка. \r\n*** Руският президент Владимир Путин ще приеме в Москва своя киргизки колега Сооробай Йедебеков.\r\n*** Развитие на ситуацията, след като Северна Корея успя да извърши успешен тест на най-напредналата си междуконтинентална балистична ракета. \r\n***", "date": "2017.11.29", "title": "Предстоящи международни събития за 29 ноември (Агенция „Фокус“)"}
{"url": "http://www.focus-news.net/news/2017/11/29/2461811/nimh-dnes-predi-obyad-shte-preobladava-slanchevo-vreme-sledobed-oblachnostta-shte-se-uvelichi.html", "text": "Днес преди обяд ще преобладава слънчево време. По-късно от северозапад облачността отново ще се увеличи, ще е предимно висока. Ще духа слаб юг-югозападен вятър и температурите ще се повишат. Максималните ще са между 3° и 8°, в югоизточните райони и малко по-високи, в София – около 3°. Това съобщи за Агенция „Фокус” дежурният синоптик  Георги Цеков от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще преобладава слънчево време. След обяд от север облачността ще се увеличи. Ще духа слаб югозападен вятър. Максималните температури ще са  9° - 11°. Температурата на морската вода е 11°-13°. Вълнението на морето ще е 2-3 бала.\r\nНад планините, след временно намаление на облачността, около и след обяд отново ще се заоблачи. Ще е без валежи. Вятърът ще се ориентира от запад-югозапад. Ще е умерен, по билата до силен. Ще се затопли и максималната температура на височина 1200 метра ще е около 5°, на 2000 метра – около минус 2°.\r\nАтмосферното налягане е по-ниско от средното за ноември, през деня слабо ще се понижи.", "date": "2017.11.29", "title": "НИМХ: Днес преди обяд ще преобладава слънчево време, следобед облачността ще се увеличи"}
{"url": "http://www.focus-news.net/news/2017/11/29/2461816/denyat-29-noemvri-v-svetovnata-istoriya.html", "text": "29 ноември е Международен ден за солидарност с палестинския народ.\r\nАнглийският вестник “Таймс” е отпечатан за пръв път в света в масов тираж. Годината е 1814 - 29 години след като първият брой на печатното издание излиза на пазара. През 1993 г. по американския телевизионен канал “Кинг Ти Ви” е показана най-кратката телевизионна реклама в историята. Тя се състои от четири кадъра, които са излъчени за 0,133 секунди, а излъчването струва на рекламодателя 3780 долара.\r\nРичард Бърд, американски пилот и полярен изследовател, прави първия полет със самолет над Южния полюс. Три години по-рано Бърд е първият човек, който е прелетял със самолет и над Северния полюс. \r\nЩатите създават комисията “Уорън”, чийто неограничени правомощия имат една цел - да разкрие убиеца на президента Джон Кенеди. Той е застрелян седмица по-рано - на 22 ноември 1963 година в Далас. Убийството му има разтърсващ ефект върху цялата американска нация: Кенеди е икона за младото поколение американци; най-младият президент на САЩ до момента и единственият католик, избиран на този пост. \r\nНа 29 ноември са родени: “бащата” на Дон Кихот Мигел де Сервантес Сааведра и на Малкия Мук - Вилхелм Хауф, композиторът Гаетано Доницети, физикът Кристиан Доплер, френският президент Жак Ширак. На 29 ноември умират: композиторите Клаудио Монтеверди и Джакомо Пучини, американската актриса Натали Ууд и музикантът Джордж Харисън. \r\n2014 г.\r\nЦзян Ихуа подава оставката като министър-председател на Тайван, след като управляващата партия Гоминдан търпи тежки загуби в местните избори. \r\n2014 г.\r\nИма Конфликт в Синдзян, автономен регион в западната част на Китай. Петнадесет души са убити и четиринадесет ранени при нападение в окръг Яркенд. Единадесет от убитите са уйгурски бунтовници.\r\n2013 г.\r\nНа среща във Вилнюс Молдавия и Грузия подписват споразумение за присъединяване към ЕС.\r\n2012 г.\r\nОбщото събрание на ООН признава Палестина като държава-наблюдател в ООН. 138 държави са гласували \"за\", 9 са \"против\", а 41 между които и България се въздържаха. Израел благодари за позицията на България. В изявлението се споменава, че „Палестинците не отговарят на нито един от възприетите законови изисквания за държавност, включително изискването за ефективно правителство. Палестинската власт няма контрол върху управлението на Хамас в Газа, където се намират 40% от палестинското население.“\r\n2011 г.\r\nВ САЩ на 85-годишна възраст почива Светлана Алилуева, дъщерята на Йосиф Сталин.\r\nСветлана Йосифовна Алилуева, родена Сталина, а в емиграция подвизаваща се с името Лана Питерс, е съветски филолог (кандидат на филологическите науки), преводач, мемоарист. Става известна с мемоарните си книги, в които разказва за баща си, семейството и родината.\r\n2011 г. \r\nВ Техеран (Иран) студенти и басидж нахлуват в британското посолство и в дипломатически район в северната част на града, където са разположени британско, немско и френско училище и жилища на дипломати.\r\n2011 г.\r\nВ Калининград Русия въвежда нова система за ранно противоракетно нападение „Воронеж-ДМ“. Станцията работи в дециметровия вълнов обхват и при необходимост, бързо може да променя местоположението си. Радиусът на действие е 6000 километра. В състава на руската Система за предупреждение за ракетно нападение има още две инсталации от типа „Воронеж”, разположени в село Лехтуси, Ленинградска област, и в Армавир, Краснодарския край.\r\n2009 г.\r\nОфициално е открит стадионът Моузес Мабида в Дърбан, Република Южна Африка. Носи името на бившия главен секретар на Южноафриканската комунистическа партия. Има капацитет от 62 760 зрители по време на Световното първенство 2010 и 54 000 след неговото приключване. Разположен е на брега на Индийския океан. Разполага с подвижен покрив. Друга отличителна характеристика на стадиона е високата 105 м арка, която преминава над него по цялата му дължина. \r\n2003 г. \r\nВеликобритания предоставя политическо убежище на чеченския емисар Ахмед Закаев.\r\n1999 г. \r\nВестник \"Уолстрийт джърнъл\" публикува годишната си класация на източноевропейските държави в преход. Оглавяват я Унгария, Словения, Полша, Чехия, а България е на 10 място от 27 държави. В световната класация по свобода на икономиката България е на 100-о място. Тя е между 16-те държави, подобрили условията за свобода на икономиката.\r\n1994 г. \r\nРуските войски подлагат на бомбардировка столицата на Чечня – Грозни.\r\n1993 г. \r\nПо американския телевизионен канал “Кинг Ти Ви” е показана най-кратката телевизионна реклама в историята. Тя се състои от четири кадъра, които са излъчени за 0,133 секунди. Излъчването струва на рекламодателя 3780 долара.\r\n1990 г. \r\nСъветът за Безопасност на ООН одобрява употребата на оръжие срещу Ирак, в случай, че страната не се оттегли от Кувейт.\r\nНа срещата е одобрена Резолюция 678, която дава право на държавите съюзили се   с Кувейт да употребят “всички възможни средства”, за да бъдат възстановени мирът и сигурността в района. Въпреки дипломатичните инициативи и опитите на Генералния секретар, включително и срещата му с иракския президент Садам Хюсеин в Багдад на 12 и 13 юли 1991 г., Ирак продължава окупацията в Кувейт.\r\n1985 г.\r\nВ Ню Йорк е съобщено за съществуването на нов силен наркотик – крек.\r\n1978 г.\r\nДенят е обявен от ООН за Международен ден за солидарност с палестинския народ.\r\n1975 г. \r\nБил Гейтс измисля името на своята бъдеща компания - \"Майкрософт\". Организацията е създадена през 1975 г. от Бил Гейтс и Пол Алън. Седалището й е в Редмонд, щат Вашингтон. \"Майкрософт\" разработва и продава в над 50 държави компютърни софтуерни продукти и услуги и Интернет технологии; операционната система “Уиндоус” за персонални компютри е най-широко използваната в света. От 1999 г. разработва нови софтуерни продукти и технологии за мобилни интернет връзки в телекомуникациите.\r\n1963 г. \r\nСъздава се Комисията “Уорън” за целите на разследването убийството на президента Джон Кенеди. Възлагат й се неограничени правомощия. Комисията носи името на председателя на върховния съд към нея. Отчетът на комисията по следствието, чийто обем е 888 страници в 26 тома, не довежда до удовлетворителни резултати. Всички тези материали потвърждават теорията, че заговор не е имало.\r\nДжон Фицджералд Кенеди е американски политик; 35-и президент (1961-1963 г.). Роден е на 29 май 1917 г. в Бруклейн, щат Масачусетс, САЩ. Завършва икономика в Харвардския университет. В периода 1941-1945 г. служи във военноморския флот на САЩ в Тихия океан. Занимава се с журналистика (1945 г.). През 1947-1953 г. е член на Палатата на представителите в Конгреса на САЩ от щата Масачусетс (от листата на Демократическата партия). От 1953 г. до 1961 г. е сенатор. Побеждава на изборите през 1960 г. кандидата на Републиканската партия Ричард Никсън; встъпва в длъжност президент на САЩ на 20 януари 1961 г. Вътрешната програма на президента е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР. През 1963 г. кабинетът му подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас.\r\n1942 г. \r\nВ САЩ са въведени ограничения за търговия и потребление на кафе.\r\n1939 г. \r\nИспания и Германия сключват секретен договор за предоставяне на испански пристанища за акостиране на германски военни кораби.\r\n1939 г. \r\nСССР скъсва дипломатическите си отношения с Финландия. \r\nПрез октомври 1920 г. между Финландия и Съветска Русия е сключен мирен договор. През 1939 г. Финландия е подложена на нападение от страна на СССР, което е причина Финландия да загуби части от територията си.\r\n1929 г. \r\nАмериканският пилот Ричард Бърд извършва първия полет със самолет над Южния полюс. Три години по-рано той става първия пилот прелетял над Северния полюс.\r\nРичард Евелин Бърд е американски полярен изследовател, изобретател, пилот, адмирал. Роден е на 25 октомври 1888 г. Ръководител е на 4 големи американски експедиции в Антарктида. По време на първата експедиция с помощта на съвременни средства (механизиран транспорт, радиовръзка) успява да достигне до вътрешността на Антарктида. По време на втората експедиция (1933-1935 г.) извършва изследвания над ледника \"Рос\". Третата експедиция (1939-1941 г.) изследва отделни части на Антарктида. По време на четвъртата експедиция (1946-1947 г.), организирана от американското морско военно министерство, извършва аерофотоснимки на Западна Антарктида и вътрешните й райони. Открива и изследва много неизвестни географски обекти в Антарктида. Умира на 12 март 1957 г.\r\n1918 г. \r\nВ Нарва естонските болшевики учредяват локално съветско правителство на Естонската Съветска Република под името Естонска Работническа Комуна. От изток навлизат съветски войски, съставени, както от руснаци, така и от местни войници. На 8 декември 1918 г. Петроград признава Естонската Съветска Република. Знамето на републиката представлява червен флаг със златни ресни. На жълт фон с червени букви на естонски и руски е изписано: “Естонска Работническа Комуна”. Естонската Съветска Социалистическа Република е една от републиките на Съветския Съюз. Просъществува от 6 август 1940 година до 20 август 1991 г.\r\nРепублика Естония (на естонски Eesti или Eesti Vabariik) е държава в Североизточна Европа. Тя граничи с балтийската държава Латвия (229 км) на юг и с Русия (229 км) на изток. На север е отделена от Финландия с тесния Фински залив и на запад от Швеция с Балтийско море. Нейната брегова ивица е дълга 3794 км. Естония е член на Европейския съюз от 1 май 2004 г.\r\n1916 г. \r\nАмериканските войски окупират Доминиканската република. Тя е под военната окупация на САЩ до 1924 г.\r\nДоминиканската република е държава в Карибско море, разположена на източната част на остров Хаити. Площта й е 48 734 кв. км., а населението - 7 800 000 души, 73 % от които доминиканци, също метиси, мулати, креоли, негри и бели. 96 % от населението са католици. Официален език е испански. Столица на страната е Санто Доминго. Паричната единица е доминиканско песо. Доминиканската република е слабо развита аграрна страна. Промишлеността е слабо развита; най-развитият отрасъл е захарното производство. Христофор Колумб открива островите през 1492 г. и те са испанско владение до 1795 г. От 1795 г. до 1809 г. Доминиканската република е владение на Франция. През 1884 г. е провъзгласена за независима държава. През 1861-1865 г. отново е под испанско господство. След I-вата световна война е под американска окупация. От 1930 г. до 1961 г. държавата е управлявана от диктаторски режим на ген. Р. Л. Трухильо. През 1966 г. с помощта на американски войски за президент е избран Х. Балагер.\r\n1814 г. \r\nАнглийският вестник “Таймс” е отпечатан за първи път в света в масов тираж на печатна валцова преса.\r\nВестник “Таймс” е национален всекидневник от 1785 г., като излиза под това име от 1788 г. Издава се от “Таймс Нюзпейпърс Лимитед”, собственост на “Нюз Корпорейшън Груп”, управляван от Рупърт Мърдок. След като 200 години се печата в широк формат, след 2004 г. вече се издава в компактен размер.\r\n1787 г. \r\nФренският крал Луи XVI издава едикт, с който официално гарантира правата на всички протестанти в страната.\r\nЛуи ХVI е крал на Франция от 1774 г. до 1793 г. Роден е през 1754 г. Внук е на Луи ХV. Женен е за Мария-Антоанета Австрийска. По време на неговото управление финансите на Франция се стопяват още повече и кралят свиква народно събрание (Генерални щати), което се събира във Версай през 1789 г. Луи ХVI, пълен с добри намерения, но слабохарактерен и намиращ се под влиянието на кралицата, губи популярност. Не съумява да предотврати революцията. Отстранен е от власт, хвърлен е в затвор и осъден като \"виновен за съзаклятие срещу свободата на народа и за посегателство срещу общата сигурност на държавата\". Екзекутиран е на 21 януари 1793 г.\r\n1760 г. \r\nФранция предава град Детройт на Великобритания.\r\nДетройт е град в САЩ, щата Мичиган, на река Детройт. Той е основан през 1701 г. Градът е един от главните промишлени и търговско-финансови центрове на САЩ, както и най-големия в света център на автомобилостроенето (\"Дженерал мотърс\", \"Форд\", \"Крайслер\"). Добре развити са корабостроенето, нефтопреработката, производството на автобронетанкова техника и др.На тази дата са родени:\r\n1947 г. \r\nРодена е Петра Кели – немски политик, основателка на Партията на зелените в Германия.\r\n1932 г.\r\nРоден е Жак Ширак – президент на Франция. Роден е в Париж, завършва известния Лицей Карно и престижния Лицей Луи Льо Гран през 1950 г. Посещава “Institut d'Etudes Politiques” – университет за бъдещи политици. През 1953 г. посещава Университета Харвард. Като офицер във френската армия, Ширак е ранен по време на Френската колониална война с Алжир. През 1959 г. завършва “Ecole Nationale d'Administration” – елитно училище за държавни управленски кадри. През 1995 г. Ширак е избран за президент на Франция.\r\n1905 г. \r\nРоден е Гавриил Троеполски – руски писател. Автор е на цикъл сатирически разкази “От записките на агронома” (1953 г.). В повестта “В тръстиките” (1963 г.) поетизира земеделския труд. Произведението му “Белия Бим Черното Ухо” (1971 г.) печели Национална награда на СССР. Умира през 1995 г.\r\n1876 г. \r\nРодена е Нели Рост – американски политик, първата жена станала губернатор на щат.\r\n1874 г. \r\nРоден е Антониу Мониш – португалски невропатолог и неврохирург, лауреат на Нобелова награда.\r\nМониш е роден в Аванка, учи в университетите в Коимбри и Бордо. От 1902 г. е професор в Коимбри, през 1911-1944 г. завежда катедра по неврология в Лисабонския университет. Основните му трудове са посветени на усъвършенстването на метода на ангиографията за определяне на тумори в мозъка. Мониш първи прилага хирургична намеса при лечение на някои психични болести. Разработва (1936 г.) методика за префронтална левкотомия (разрез на бялото вещество на предния мозък). За това е удостоен с Нобелова награда (1949 г.). Създател е на редица прибори и инструменти за диагностика и хирургично лечение на болести на главния мозък. Автор е на ръководства по неврология, артериография и други. Мониш умира на 13 декември 1955 г. в Лисабон.\r\n1849 г. \r\nРоден е Сър Джон Амброс Флеминг – английски учен в областта на радиотехниката и електротехниката, създал радиотелеграфа.\r\nОт 1892 г. е член на Лондонското Кралско дружество. През 1870 г. завършва Лондонския университет, а в периода 1877-1881 г. работи под ръководството на Дж. К. Максуел в Кавендишевата лаборатория. Преподавател е в Нотингамския и Лондонския университет. От 1881 г. е научен консултант на компанията на Едисон в Лондон, а от 1899 г. и на компанията за безжична телеграфия на Маркони. През 1901 г. Флеминг участва в осъществяването на първото радиопредаване през Атлантическия океан. При изследване на откритото от Т. Едисон едностранно преминаване на електрически ток във вакуум от нагрята нишка към метална пластинка Флеминг открива ламповия детектор, който поставя началото на нов период в развитието на радиотехниката. Той предлага правилото на дясната ръка. Автор е на много трудове по електротехника и радиотехника. Умира на 18 април 1945 г.\r\n1835 г. \r\nРодена е Цуши – императрица на Китай.\r\n1803 г. \r\nРоден е Кристиан Доплер – австрийски физик и математик, директор на първия физически институт в света.\r\nПрез 1842 г. създава своята теория за промяна на честотата на звуковите вълни при преместване на звуковия източник спрямо неподвижен наблюдател и за да го докаже, провежда уникален експеримент. В продължение на два дни използва влак, теглещ товарен вагон със свирещи тромпетисти, като на всеки отделен опит влакът се движи с различна скорост. За целта си Доплер разчита на музикант, способен да различи промяната във височината на тоновете при приближаването и отдалечаването на влака. С този експеримент се доказва неговата теория. Впоследствие Доплер се опитва да я приложи и за светлинните вълни, но не успява. По-късно става ясно, че Доплеровия ефект е в сила за светлината. Това откритие има огромен принос за доказване на разширяването на Вселената. Доплер умира през 1853 г.\r\n1802 г. \r\nВ Щутгарт е роден Вилхелм Хауф – немски писател, изучава теология в Тюбингенския университет (1820-1824). Обработва немски и източни приказки: “Приказки за синове и дъщери от образованите съсловия” (т. 1-3, 1926-1928, между които са “Историята за малкия Мук”, 1826, “Студеното сърце”, 1928), новели (“Портрет на императора”, 1927, и др.). Пише историческия роман “Лихтенщайн” (1926), лирически стихове (някои от тях са превърнати в песни).\r\n1797 г.\r\nРоден е Гаетано Доницети – италиански композитор. Автор е на оперите: \"Фаворитка\", \"Лучия де Ламермур\", \"Дон Паскуале\", \"Любовен еликсир\" и др. Доницети умира от психическо разстройство поради преумора от работа и едновременно прекалено отдаване на удоволствия. Умира на 8 април 1848 г.\r\n1729 г. \r\nРоден е Чарлз Томсън – американски политик, секретар на Континенталния Конгрес, автор на Големия Печат на САЩ.\r\nРоден е Ирландия, емигрира в Америка през 1739 г. По-късно става търговец. В периода 1774-1789 г. е секретар на Континенталния Конгрес. Умира през 1824 г.\r\n1547 г. \r\nРоден е Мигел де Сервантес Сааведра – испански писател. Постъпва на военна служба, взема участие в Турско-испанската война и в морското сражение при Лепанто (1571 г.) загубва лявата си ръка. На връщане в Испания през 1575 г. е пленен от пирати и отведен в Алжир. Откупен, през 1580 г. се прибира в Мадрид. Наклеветен от лични врагове, Сервантес попада в затвора. Литературната му дейност обхваща времето главно след завръщането му от алжирски плен. Първото му по-голямо белетристично произведение е романът “Галатея” (1585 г., незавършен). Автор е на трагедията “Нумансия” и на около 30 пиеси. Най-известно му произведение е романът “Знаменитият идалго Дон Кихот де ла Манча” (I ч. – 1605 г.; II ч. – 1615 г.), който е едно от най-значителните постижения на европейската ренесансова литература. Умира на 23 април 1616 г.На тази дата умират: \r\n2001 г. \r\nУмира Джордж Харисън – английски рок музикант - китарист и певец, участник в квартета “Бийтълс”. Роден е на 25 февруари 1943 г. в Ливърпул, Англия. Преди да постъпи в “Бийтълс”, свири в създадената от него аматьорска група “Ребълс”. За “Бийтълс” композира 22 песни. Интересът му към индийската музика и религия оказва влияние върху някои музикални търсения на “Бийтълс” след 1965 г. Учи ситар при Рави Шанкар в Индия (използван за пръв път в “Норвежка гора”, 1965 г.). Соловата си кариера започва през 1968 г., но първите му 2 албума нямат успех. През 1970 г. издава тройния албум “Всичко отминава” (продуцент Фил Спектър), от който е известният хит “Мой мили боже” (заради който по-късно е осъден да заплати 587 хиляди долара за несъзнателно плагиатство на мелодията). Участва в различни благотворителни концерти (концертът в помощ на Бангладеш през 1971 г.). През 1974 г. създава собствена фирма за грамофони плочи “Dark Horse”. С течение на годините творческата му активност намалява. През 1998 г. разбира, че е болен от рак на гърлото; ранен е от крадец в имението си в “Хенли” на р. Темза (1999 г.); оперират го от рак на белия дроб през 2001 г. Джордж Харисън е почитател и приятел на певиците от българското фолклорно трио “Българка”, което през 1991 г. записва в студиото на “Бийтълс”. Удостоен е с рицарско звание (по изключение посмъртно) от кралица Елизабет II (2002 г.). Албуми: “Wonderful Music” (1968 г.), “Electronic Sounds” (1969 г.), “All Things Must Pass” (1970 г.), “Concert for Bangla Desh” (1972 г.), “Living in the Material World” (1973 г.), “Dark Horse” (1974 г.), “Extra Texture” (1975 г.), “33+1/3” (1976 г.), “The Best of G. Harrison” (1979 г.), “Somewhere in England” (1981 г.), “Gone Troppo” (1982 г.), “Cloud Nine” (1987 г.), “A Horse To Water” (2001 г., последен албум).\r\n1981 г. \r\nУмира Натали Ууд - американска актриса. Натали Ууд е дъщеря на руски имигранти. Родена е на 20 юли 1938 г. под името Наталия Закаренко. Първата си роля изиграва на 4-годишна възраст във филма “Щастлива земя” (1943 г.). До 17-годишна възраст играе роли на млади момичета. През 1955 г. играе ролята на Джуди в легендарния филм “Rebel Without a Cause”. За тази роля тя е номинирана за първата си Академична награда. През 1957 г. се омъжва за Робърт Уагнър. Развежда се през 1962 г. През 1961 г. и 1963 г. е номинирана за нови две Академични награди. През 1969 г. се омъжва за продуцента Ричард Грегсън, с когото също се развежда. През 1972 г. се събира отново с бившия си съпруг Робърт Уагнър. Натали Ууд е три пъти носителка на “Оскар” за най-добра женска роля (“Уестсайдска история”). Умира в Калифорния по време на разходка с яхта при неизяснени обстоятелства.\r\n1924 г. \r\nУмира Джакомо Пучини – италиански оперен композитор. Роден е на 22 декември 1858 г. Произхожда от стар музикален род. Още като дете става органист в местната църква, после учи в музикалния лицей в Лука. През 1880 г. постъпва в Миланската консерватория, учи при известния композитор Понкиели (1834-1886 г.), сближава се с Пиетро Маскани. През 1883 г. завършва първата си опера - \"Вилиси\", представена с успех в Милано. Втората му опера - \"Едгар\" (1888 г.), претърпява провал. С \"Манон Леско\" (1893 г.) Печели световна слава на оперен композитор. Следващите му произведения са истински шедьоври: \"Бохеми\" (1896 г.); \"Тоска\" (1900 г.); \"Мадам Бътерфлай\" (1904 г.). След едно посещение в Америка Пучини получава поръчка от \"Метрополитен опера\" за произведение върху американски сюжет и създава операта \"Момичето от Златния запад\" (1910 г.), която се изпълнява в Ню Йорк и има сензационен успех. През 1917 г. създава прочутия \"Триптих\", състоящ се от едноактните опери \"Мантията\", \"Сестра Анджелика\" и \"Джани Скики\". Последната му творба е операта \"Турандот\", която не успява да завърши.\r\n1643 г. \r\nУмира Клаудио Джовани Антонио Монтеверди – италиански композитор, музикален драматург, представител на Венецианската музикална школа. Роден е през 1567 г. Учи музика при М. А. Инджениери (1540-1592 г.). Работи като помощник-капелмайстор в Мантуа, заминава за Фландрия (1599 г.). 12 години след “рождената дата на операта” създава първата си опера “Орфей” (1607 г.). От 1613 г. е назначен за ръководител на капелата в катедралата “Сан Марко” във Венеция, където работи до края на живота си. Автор е на 19 музикалнодраматични произведения. От 8-те му опери до нас са достигнали три: “Орфей”, “Завръщането на Одисей” (1641 г.), “Коронацията на Попея” (1642 г.), както и един откъс от “Ариадна”.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.29", "title": "Денят 29 ноември в световната история"}
{"url": "http://www.focus-news.net/news/2017/11/29/2461817/pazardzhik-obshtinskiyat-savet-v-peshtera-shte-provede-redovnoto-si-zasedanie-v-selo-kapitan-dimitrievo.html", "text": "Общинският съвет в Пещера ще проведе редовното си заседание на 29 ноември, съобщиха за Радио „Фокус“ – Пазарджик от Общински съвет - Пещера. Заседанието ще започне в 14.30 часа и този път ще се проведе в залата на НЧ „Сергей Румянцев 1909\" в село Капитан Димитриево. Основната тема ще бъде подготовката на Община Пещера за зимното поддържане и снегопочистване. На вниманието на съветниците ще бъде предоставена и информация за изпълнението на дейностите по обхват и задържане в образователната система на деца и ученици в общината. Очаква се и актуализация на бюджета на Община Пещера за 2017 г. и разчета за капиталови разходи за 2017 г. По време на заседанието ще бъде обсъден и Проект за ПУП – Парцеларен план за нов подземен водопровод, промишлен водопровод и силови електрокабели през имоти собственост на Община Пещера и поставяне на кабел и две измервателни плочи за замерване електрохимична защита в имот собственост на Общината в местност Широките ливади.", "date": "2017.11.29", "title": "Пазарджик: Общинският съвет в Пещера ще проведе редовното си заседание в село Капитан Димитриево"}
{"url": "http://www.focus-news.net/news/2017/11/29/2461818/pregled-na-osnovnite-temi-v-starozagorskiya-pechat.html", "text": "„Два рехабилитирани багера влязоха в експлоатация в \"Мини Марица-изток“ е водещо заглавие на вестник „Старозагорски новини“. Два рехабилитирани кофововерижни багера ERs710 влязоха в експлоатация в добивните участъци на рудниците на \"Мини Марица-изток\" ЕАД. Рехабилитацията на тежкото минно оборудване е ключова задача в Инженерния план за развитието на дружеството и гарантира сигурността на доставките на въглища към топлоелектрическите централи в комплекса \"Марица изток\". Договорът за \"Рехабилитация на ел. частта и подмяна на системата за управление на багери ERs710\" е сключен през декември 2016 година с \"Обединение Багери ЕRs710\", с партньори в обединението: Актемиум Беа Балкан (водещ партньор), Енергоремонт холдинг и Българска енергетика, на обща стойност 7 606 900 лв. Първият багер ERs710 е пуснат в експлоатация на 15 септември в рудник \"Трояново-1\", вторият багер ERs710 е пуснат в експлоатация на 3 ноември в рудник \"Трояново-3\". Рехабилитацията на третия багер ERs710 в рудник \"Трояново-1\" ще започне през май 2018 г., съобщиха от пресцентъра на дружеството. За системата на управление на този тип багери е избрана високопродуктивна комбинация от компоненти за автоматизация, базирана на мощен централен програмируем контролер и модули за децентрализирана периферия, която използва оптични и медни линии за изграждане на полева комуникационна мрежа (ProfiBus, Profinet). Въртящите и ходовите механизми са преоборудвани с честотни преобразуватели. Новите електроуредби са поставени в реконструирани и прахоуплътнени ел. зали. За да се улесни обслужването на багерите, кабините за управление са оборудвани с удобни операторски пултове, нови монитори с LCD дисплеи и климатици. Траен ефект от завършените проекти е повишаването на ефективността на работа и минимизирането на авариите и разходите за експлоатация и поддръжка, уточниха от пресцентъра на дружеството. Очакваното изпълнение на инвестиционната програма на \"Мини Марица-изток\" ЕАД на 2017 година е 60 милиона лева. \r\n„Започва проверка за незаконно строителство в парк \"Аязмото\" е друго заглавие от страниците на ежедневника. Община Стара Загора започва проверка на територията на парк \"Митрополит Методий Кусев\" (Аязмото) за наличие на незаконно строителство и незаконни автомобилни подходи, съобщиха вчера от пресцентъра ѝ. Решението е взето на среща при кмета Живко Тодоров, в която са участвали ресорните зам.-кметове, главният архитект и секретарят на Общината. През годините назад в северната част на Парка са били изградени вили и оформени автомобилни подходи към тях. При настоящата проверка ще се изяснява дали въпросните застроени места са изпълнени съгласно законовите разпоредби или са \"изникнали\" по нечия частна инициатива. Ако проверката констатира наличие на незаконни сгради, ще се предприемат действия, предвидени в Закона за устройство на територията, тоест съборени, а подходите към тях ще бъдат затворени, уточняват от пресцентъра на Общината. \r\n„Зам.-председателят на НС Емил Христов: От БСП очакваме да направят всичко възможно, за да затруднят Европредседателството ни“, пише още изданието. \"Очакваме от БСП да направят всички възможно, за да затруднят Европредседателството ни от 1 януари. Негативите обаче ще бъдат за тяхна сметка\". Това заяви вчера в Стара Загора зам.-председателят на НС Емил Христов в отговор на журналистическо питане. Той и областният координатор на ГЕРБ Пламен Йорданов дадоха брифинг пред старозагорските медии във връзка с проведеното в неделя Четвърто Национално отчетно-изборно събрание на ГЕРБ. По думите на Пламен Йорданов, преизбирането на кмета Живко Тодоров за член на Изпълнителната комисия на партията и изборът на Емил Христов за зам.-председател на парламента говорят красноречиво за работата и авторитета на старозагорската структура на ГЕРБ. \"В чисто политически план ГЕРБ - Стара Загора, имаше за основна задача да запази влиянието си и това смятам е на лице. Гласуваното доверие на Живко Тодоров и Емил Христов е стимул за мен, моите колеги и членовете на ГЕРБ в Стара Загора да работим още по-усилено за подобряване на резултатите на местно ниво\", коментира областният координатор. Той уточни, че през 2018 г. предстои провеждането на отчетно-изборни събрания, в които ще бъдат избирани нови общински ръководства и техни членове, което по думите му, е естествен процес, предшестващ усилената подготовка за предстоящия местен вот през 2019 г. По повод избора на Емил Христов за зам.-председател на Народното събрание Пламен Йорданов подчерта, че с това ще бъде засилено влиянието на Старозагорски регион на национално ниво. През следващите месеци Христов и Йорданов ще проведат поредица от срещи с общинските ръководства от Старозагорска област, на които ще бъдат очертани проблемите на всеки един регион с цел своевременното им решаване с помощта на държавата. По повод предложените за промени на Конституцията, касаещи престъпленията, свързани с процеса на приватизация, двамата участници в брифинга обявиха, че ГЕРБ ще започне консултации с парламентарно представените партии. \"Важното послание, което ние като управляващи искаме да дадем на българските граждани, е, че ГЕРБ има желание този процес да бъде завършен. Ние искаме истината да излезе наяве, за да бъде потърсена справедливост. Не бих се ангажирал със срокове, кога предложението ще бъде внесено е пленарна зала, тъй като тепърва предстоят разговори за постигане на изискуемата подкрепа от 180 гласа в пленарна зала. Важното обаче остава категоричното намерение на ГЕРБ като управляващата партия да представи цялата истина\", подчерта Емил Христов. Той съобщи още, че до края на следващата седмица новоизбраният здравен министър Кирил Ананиев ще представи предложение за намаляване на задълженията на болниците в страната. И припомни, че народните представители на ГЕРБ, заедно с кмета Живко Тодоров, полагат неимоверни усилия за запазването на най-голямото здравно заведение в Старозагорска област - УМБАЛ \"Проф. д-р Стоян Киркович\". Христов уточни, че състоянието на Старозагорската университетска болница се подобрява. \"В представения отчет за дейността на здравното заведение до Министерството на здравеопазването ясно личи, че нараства заработката, което неминуемо е позитивна новина за най-голямата болница в региона\", заяви народният представител. Емил Христов изрази надежда, че тепърва предстои финансовата задлъжнялост на УМБАЛ \"Киркович\" да бъде олекотена със заложените повече средства в НЗОК през 2018 г. Той изрази и оптимизъм, че през новата година ще бъде решен проблемът с диспропорцията във финансирането на столични и регионални здравни заведения. Същевременно управляващите в лицето на ГЕРБ са пристъпили към реализацията на едно от своите ключови предизборни обещания - демонополизацията на Здравната каса. \"Ние сме поели своя ангажимент пред българските граждани и ще го реализираме. Няма как обаче това да се случи за месец или два, тъй като процесът изисква прецизен анализ\", обясни Емил Христов. Що се отнася до нескончаемите скандали, които ежеседмично провокира БСП в Народното събрание, участниците в брифинга бяха категорични, че нервниченето на социалистите и техния лидер Корнелия Нинова е съвсем логично, защото нещата, към които те се стремят - да има нестабилност и хаос в страната, не се случват. \"Предстои да приемем един от най-добрите държавни бюджети за последните 10 години, който с право е определян като социален\", категоричен бе Емил Христов. Той посочи, че са предвидени 700 млн. лв. повече за заплати и пенсии и, че прогнозата за 2018 г. е 106 млрд. лв. БВП, нещо, което преди е било немислимо. \"Стабилността в страната води до повишаване на жизнения стандарт на хората и това не се харесва на БСП. Затова се стремят и към дестабилизация\", заключи зам.-председателят на НС.", "date": "2017.11.29", "title": "Преглед на основните теми в старозагорския печат"}
{"url": "http://www.focus-news.net/news/2017/11/29/2461819/gd-granichna-politsiya-intenziven-e-trafikat-na-granichnite-punktove-na-granitsata-s-turtsiya-sarbiya-i-rumaniya.html", "text": "Интензивен е трафикът на граничните пунктове на границата с Турция, Сърбия и Румъния. Това съобщиха от пресцентъра на ГД „Гранична полиция“. Данните са към 6.00 часа. На всички гранични контролно-пропускателни пунктове на българо-македонската и българо-гръцката граница движението се извършва нормално.", "date": "2017.11.29", "title": "ГД „Гранична полиция“: Интензивен е трафикът на граничните пунктове на границата с Турция, Сърбия и Румъния"}
{"url": "http://www.focus-news.net/news/2017/11/29/2461820/denyat-29-noemvri-v-balgarskata-istoriya.html", "text": "Започват боевете при Арабаконашкия проход по време на Руско-турската освободителна война (1877 година). Западният отряд влиза в Орхание, днешният Ботевград. 38 години по-късно Българската армия разбива 10-а британска дивизия. От сръбска власт са освободени Гевгели и Дойран. През октомври и ноември 1915 г. Първа българска армия атакува сръбската войска по линията от устието на река Тимок до Трън, завладява Източна Сърбия и превзема последователно Ниш, Зайчар, Пирот, по-късно Битоля, Охрид, Струга. Андрей Луканов напуска поста министър-председател, след като няколко месеца по-рано БСП печели категорично изборите за Седмо Велико народно събрание. До оставката на лукановото правителство се стига след натиск и стачки, организирани от синдикатите, каквито не помни новата история на България. На 29 ноември е родена певицата Кичка Бодурова. През 1891 година на тази дата е роден генерал-лейтенант Никола Михов, кавалер на няколко ордена “За храброст”, участвал в сраженията при Ескиполос, Петра, Чаталджа през Балканските войни, в Добруджа през Първата световна война и осъден на смърт от Народния съд. На 29 ноември умират: Константин Фотинов и земеделецът Г. М. Димитров \r\n2009 г.\r\nМартин Димитров Димитров е преизбран за председател на СДС с 53.71% от гласовете на проведените вътрешнопартийни избори. Той е български политик, народен представител в 40-то и 41-то Народно събрание, лидер на Съюза на демократичните сили (СДС) от 21 декември 2008 г. до 15 май 2012 г. и съпредседател на Синята коалиция.\r\n2007 г.\r\nВеселин Божков Божков е избран за председател на Комисията за регулиране на съобщенията.\r\n2001 г.\r\nНародното събрание приема Закон за изменение и допълнение на Закона за енергетиката и енергийната ефективност, според който бившата Държавна агенция по енергетика и енергийни ресурси получава ранг на министерство.\r\n1990 г. \r\nАндрей Луканов подава оставка като министър-председател под натиска на протестите и стачките организирани от  КТ \"Подкрепа\" и КНСБ.\r\nАндрей Карлов Луканов е политически и държавен деец. Роден е на 26 септември 1938 г. в Москва. Завършва Института за международни отношения в Москва. Член е на БКП от 1965 г. Член е на ЦК на БКП от 1977 г. и на Политбюро на ЦК на БКП (1989-1990 г.). Андрей Луканов е убит на 2 октомври 1996 г. в София, пред дома си.\r\n1927 г. \r\nБългарска делегация в Добрич подава протестен мемоар до румънското Вътрешно министерство против изстъпленията на аромънските колонисти от организацията \"Акциуня румъняска\" против българите от Южна Добруджа.\r\n1915 г. \r\nПо време на Първата световна война са освободени Гевгели и Дойран, като българските войски разбиват 10-та Британска дивизия (17 ноември 1915 г. по стар стил).\r\n1880 г. \r\nНикола Сукнаров заменя Петко Р. Славейков на поста подпредседател на ІІ-рото Народно събрание.\r\nНикола Сукнаров е политически и държавен деец. Роден е на 21 ноември 1848 г. в Свищов. Първоначално учи в родния си град, а след това завършва право в Белград. Работи като учител в Разград и Свищов. След Освобождението е съдия в окръжния съд в Свищов и в апелативния съд в Русе и Варна. Като съмишленик на Либералната партия, през 1883 г. е избран за кмет на столицата. За кратко време (31 януари 1885 г. – 21 март 1885 г.) е министър на вътрешните работи в правителството на П. Каравелов. Подпредседател е и на IV-тото Народно събрание. След 1885 г. се оттегля от държавна и политическа дейност и работи в съдебната система. Редактира в. \"Независимост\" (1880–1881 г.). Умира на 10 септември 1894 г.\r\n1877 г. \r\nПо време на Руско-турската освободителна война (1877-1878 г.) Западният отряд влиза в Орхание (Ботевград). Започват боевете при Арабаконашкия проход.На тази дата са родени:\r\n1891 г. \r\nРоден е генерал-лейтенант Никола Михов, министър на войната (11 април 1942 –14 септември 1943 г.).\r\nНикола Михов е роден в гр. Търново. През Балканските войни (1912 – 1913 г.) се сражава при Ескиполос и Петра, Чонгора, Чаталджа, вр. Блем. При атаката на Одрин турците виждат за първи път артилерията да излиза пред пехотата и да стреля почти от упор. Сред „атакуващите\" артилеристи е и батареята на подпоручик Н. Михов. През Първата световна война се сражава в Добруджа. Отличава се при атаката на Тутракан.\r\nСлед войните кавалерът на няколко ордена „За храброст\" преминава през различни длъжности. От 1941 г. е командващ армия, а на следващата година е назначен за министър на войната. След смъртта на цар Борис III е избран за член на Регентския съвет. Осъден на смърт от първия върховен състав на т. нар. Народен съд.На тази дата умират:\r\n2010 г.\r\nУмира българският актьор и преподавател в НАТФИЗ „Кръстьо Сарафов” доц. Андрей Баташов.\r\nТой е роден на 10 септември 1965 г. във Волгоград, Русия, СССР. Актьорът е наследник на известен руски род, произвеждал и доставял стомана на царския двор от времето на Петър Първи до края на династията Романови.\r\nРицар е на Ордена на тамплиерите. Той е сред личностите, които успяват да съчетаят артистичната си кариера с политиката като депутат от парламентарната група на НДСВ.\r\nИма над 40 роли в театъра и киното и многобройни участия в български и чужди кинопродукции. \r\n1972 г. \r\nВ изгнание умира лидерът на БЗНС \"Пладне\" д-р Георги Михов Димитров (Гемето) – политически деец. Роден е на 15 април 1903 г. в с. Ени чифлик, Одринско (в Турция). Член е на БЗНС от 1922 г. Завършва медицина в Загреб през 1929 г. и след завръщането си се отдава на активна политическа дейност. Включен е в Управителния съвет на БЗНС \"Ал. Стамболийски\" (1932-1933 г.), а след това и в Постоянното присъствие на БЗНС \"Обединен\" (\"Ал. Стамболийски\" и \"Врабча 1\"). След държавния преврат на 19 май 1934 г. е в опозиция на монархическия режим в страната. Възглавява полулегално дясната групировка в БЗНС \"Ал. Стамболийски\". През януари 1941 г. организира внушителна акция против подготвяното присъединяване на България към Тристранния пакт. След неуспеха на акцията минава в нелегалност, а скоро след това емигрира извън страната. От 1941 г. до 1944 г. е ръководител на проанглийския емигрантски Български национален комитет със седалище в Кайро и на нелегалния радиопредавател \"Свободна и независима България\". Завръща се в България след политическата промяна на 9 септември 1944 г. и застава начело на БЗНС. Заради дейността му, насочена против отечественофронтовската власт, през 1945 г. е снет от ръководството на съюза, а скоро след това е изключен от неговите редове. През май същата година напуска страната. Две години по-късно заедно с други емигранти от други страни от Източна Европа създава т. нар. \"Земеделски комитет\" (\"Зелен фронт\") със задача да се бори против комунистическите режими в техните страни. Заедно с това възглавява и Българския национален комитет, съставен само от български емигранти, който преследва същите цели.\r\n1858  г. \r\nУмира Константин Георгиев Фотинов – български просветен и книжовен деец.\r\nРоден е около 1790 г. в Самоков. Учи в килийно училище в родния си град и в гръцко училище в Пловдив и в Кидония (Мала Азия). През 1828 г. открива частно училище в Смирна с около 200 деца от всички краища на българските земи и става учител в него, като прилага взаимоучителен метод. Издава гръцка граматика на гръцки език, \"Болгарский разговорник\", превежда от гръцки език география под название \"Общое землеописание\". Редактира и издава (1844-1846 г.) първото българско списание \"Любословие\", в което помества статии и материали от областта на историята, географията, религията, морала, просветното дело, медицината, хигиената, българския език и др. Пръв поставя в печата проблемите на женското образование.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.29", "title": "Денят 29 ноември в българската история"}
{"url": "http://www.focus-news.net/news/2017/11/29/2461821/stara-zagora-mladezhkiyat-obshtinski-savet-i-dobrovoltsi-ot-bchk-organizirat-kampaniya-za-borba-sas-spin.html", "text": "Младежки общински съвет - Стара Загора и доброволци от Български младежки червен кръст (БМЧК) организират кампания по повод 1 декември - Световен ден за борба със СПИН. Това съобщиха от пресцентъра на Община Стара Загора. Днес от 18.00 часа в Младежки дом - Стара Загора ще има прожекция на филма „Ти гониш”, който представя рисковете от заразяване със СПИН и начините за разпространение вируса. След това ще се проведе дискусия на тема „Моето здраве е моето право”, организирана от Младежки общински съвет с помощта на Регионална здравна инспекция - Стара Загора, заедно с младежи от клуб „Зараза“ към сдружение „Самаряни“, Превантивно-информационен център по зависимости, сдружение „Свят без граници“ и БМЧК.\r\nЩе има възможност за доброволно консултиране и изследване за ХИВ/СПИН в мобилен кабинет на Регионална здравна инспекция – Стара Загора от 18.00 до 20.00 часа. Мобилният кабинет ще бъде на разположение на желаещите и на 1 декември от 11.00 до 12.30 часа в Стара Загора на паркинга в района на Градски плувен басейн, както и от 12.30 до 14.00 часа в централна градска част (бул. „Цар Симеон Велики“ и бул. „Руски” - централен РЕП).\r\nНа 1 декември Младежки общински съвет организира и информационна кампания. Ще се раздават информационни материали и кондоми, ще има игри с млади хора по темата, както и писане на послания, свързани с мотото на кампанията.", "date": "2017.11.29", "title": "Стара Загора: Младежкият общински съвет и доброволци от БЧК организират кампания за борба със СПИН"}
{"url": "http://www.focus-news.net/news/2017/11/29/2461822/blagoevgrad-v-grada-shte-se-provede-preskonferentsiya-po-proekta-za-energiyna-efektivnost-i-obnovyavane-na-sgradite-na-odmvr-i-parvo-rpu.html", "text": "Първа пресконференция по проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОДМВР и Първо РПУ - Благоевград” ще се проведе в града. Това съобщиха от пресцентъра на Община Благоевград. Срещата ще състои днес от 11.00 часа в зала №5 на Община Благоевград. По време на пресконференцията ще бъдат представени основните цели и заложените дейности по проекта. Той предвижда въвеждане на мерки за енергийна ефективност в сградите на ОДМВР и Първо РПУ – Благоевград. Ще бъде осигурен и достъп на хора с увреждания и ще се извърши цялостно обновяване на фасадите на сградите.", "date": "2017.11.29", "title": "Благоевград: В града ще се проведе пресконференция по проекта за енергийна ефективност и обновяване на сградите на ОДМВР и Първо РПУ"}
{"url": "http://www.focus-news.net/news/2017/11/29/2461823/burgas-tsentarat-za-sotsialna-rehabilitatsiya-i-integratsiya-organizira-blagotvoritelna-izlozhba-pod-nadslov-poriv-za-polet.html", "text": "Екипът и младежите потребители на Център за социална рехабилитация и интеграция, управляван от Община Бургас, организират Благотворителна изложба под надслов „Порив за полет” от 17.30 часа в Експозиционния център „Флора” в Морска градина в Бургас. Това съобщиха от пресцентъра на Общината.\r\nЦентърът за социална рехабилитация и интеграция е социална услуга в общността, която цели подкрепа на индивидуалното развитие, поддържане и придобиване на нови способности и самостоятелност на деца и младежи с различен вид и степен на увреждане, както и подкрепа на деца и лица от различни рискови групи, чрез целенасочени дейности за интеграция и превенция на социалното изключване. \r\nЦентърът се управлява от Община Бургас, като делегирана от държавата дейност съгласно Заповед №РД01-729/29.06.2016г. на изпълнителния директор на Агенция „Социално подпомагане” и е с капацитет 20 места.\r\nСоциалната услуга включва разнообразни консултативни, терапевтични и рехабилитационни дейности, насочени към създаване, поддържане и разширяване на социалните умения, както и обучение за водене на самостоятелен начин на живот.\r\n•Консултативните дейности са насочени към кандидат - потребителите, потребителите и/или към техните близки; \r\n•Терапевтичните дейности и обучителните практики имат за цел да развият и/или да създадат социални умения, които са нарушени или загубени; \r\n•Рехабилитационните и интеграционни програми и дейности са насочени към възстановяване и социална интеграция;\r\n•Медицинската рехабилитация се извършва след назначение от лекар - специалист. \r\nПотребители на социална услуга ЦСРИ са:\r\n•деца и младежи с различен вид и степен на увреждане живеещи в Центрове за настаняване от семеен тип за деца и младежи с увреждания в Община Бургас.\r\n•младежи с различен вид и степен на увреждане живеещи в Защитени жилища за хора с увреждания в Община Бургас.\r\n•деца и младежи с различен вид и степен на увреждане, отглеждани в семейна среда, живеещи на територията на Община Бургас, когато не е запълнен капацитета и Център за социална рехабилитация и интеграция има възможност да предоставя социалната услуга. \r\nПолзването на социални услуги в ЦСРИ е безплатно за децата с различен вид и степен на увреждане, като предоставянето им се предлага основно след насочване от Отдел „Закрила на детето” към Дирекция „Социално подпомагане” - гр. Бургас. \r\nПолзването на социални услуги в ЦСРИ от пълнолетен потребител с различен вид и степен на увреждане, заплаща такса, в размер определен с Тарифата за таксите за социални услуги, финансирани от Републиканския бюджет, като предоставянето им се предлага основно след насочване от Отдел „Хора с увреждания и социални услуги” към Дирекция „Социално подпомагане” - гр. Бургас.\r\nУслугите в ЦСРИ се предоставят от мултидисциплинарен екип от специалисти- управител, социален работник, трудотерапевт, психолог, логопед, рехабилитатор и медицинска сестра.\r\nЦСРИ реализира своята дейност в сътрудничество с Дирекция „Социално подпомагане”- гр. Бургас, отдели „Закрила на детето” и „Хора с увреждания и социални услуги”, както и други заинтерисовани страни на територията на община Бургас, с цел защита на правата и висшите интереси на децата и младежите с различен вид и степен на увреждане.", "date": "2017.11.29", "title": "Бургас: Центърът за социална рехабилитация и интеграция организира благотворителна изложба под надслов „Порив за полет”"}
{"url": "http://www.focus-news.net/news/2017/11/29/2461824/pravoslavnata-tsarkva-proslavya-sv-apostol-andrey-parvozvani-na-30-noemvri.html", "text": "Всяка година на 30 ноември Православната църква прославя Свети апостол Андрей Първозвани – Андреевден. По този повод в храма, посветен на първозвания апостол  \"Св. Андрей\" на столичната улица \"Опълченска\", вечерта срещу празника  ще бъде отслужена  Велика Вечерня, предаде репортер на Агенция \"Фокус\".\r\nУтре, на самия празник, от 9.00 часа в храма ще започне Архиерейска Света Литургия. По време на празничните служби православните християни ще могат да се поклонят на частицата от мощите на Св. Андрей Първозвани, която се съхранява в храма.\r\nХрам-паметник \"Св. апостол Андрей Първозваний\" в София е построен през 1926 г. в памет и прослава на българските опълченци, загинали за свободата на България. Той е не само единственият в България храм, носещ името на първозвания Христов апостол, но е и единственият, който е посветен на героичните български войници, участвали в Руско-турската освободителна война, Сръбско-българската война и Македоно-одринското опълчение. Затова и всекидневно се споменават на богослуженията в храма. \r\nНикола ПЕТКОВ", "date": "2017.11.29", "title": "Православната църква прославя св. апостол Андрей Първозвани на 30 ноември"}
{"url": "http://www.focus-news.net/news/2017/11/29/2461825/blagoevgrad-yordanka-blagoeva-pristiga-v-grada-za-predstavyane-na-biografichniya-film-otvad-skoka.html", "text": "Първата българска световна рекордьорка и носителката на олимпийски медали в дисциплината скок на височина Йорданка Благоева ще представи биографичния си филм „Отвъд скока“ по покана на Община Благоевград. Това съобщиха от пресцентъра на Общината.  От 18.00 часа в зала „22 септември“ ще могат да бъдат видени славните и трудните моменти от живота на шампионката ни, събрани в 57 минути.\r\nФилм за волята да побеждаваш, за непоколебимия и непреклонен спортен дух, филм за патриотизма, филм-опит да надникнем и да разгадаем формулата на успеха. Главен сценарист е Златомир Коларов, а втори сценарист и режисьор е Валентина Фиданова-Коларова. \r\nЙорданка Благоева е родена на 19 януари 1947 г. Тя е емблематично име за българската лека атлетика за всички времена. Участвала е в четири олимпиади, има два олимпийски медала и пет световни рекорда на висок скок.", "date": "2017.11.29", "title": "Благоевград: Йорданка Благоева пристига в града за представяне на биографичния филм „Отвъд скока“"}
{"url": "http://www.focus-news.net/news/2017/11/29/2461826/afp-dvama-pazachi-sa-zaginali-sled-eksploziya-na-kola-bomba-v-yemen.html", "text": "Двама пазичи на йеменското финансово министерство за загубили живота си в сряда, след като кола бомба е избухнала в близост до временния център на ведомството разположен в град Аден, предава AFP. Все още не е станало ясно, дали автомобилът е бил управлявам от самоубиец или не, като никоя групировка не е поела отговорност за нападението.  Цанко Цолов", "date": "2017.11.29", "title": "AFP: Двама пазачи са загинали след експлозия на кола бомба в Йемен"}
{"url": "http://www.focus-news.net/news/2017/11/29/2461827/smolyan-finalna-preskonferentsiya-po-proekt-za-podkrepa-na-hora-s-uvrezhdaniya-shte-se-provede-v-grada.html", "text": "Във връзка с приключване на дейностите изпълнявани по Проект „Подкрепа за независим и достоен живот на хора с увреждания от Община Смолян“ Договор № BG05M9OP001-2.002-0179-C001 по Оперативна програма „Развитие на човешките ресурси 2014-2020“, съфинансиран от Европейския социален фонд, Община Смолян ще даде финална пресконференция днес от 15.00 часа в зала 247, етаж 2 в сградата на Община Смолян. Това съобщиха от пресцентъра на Общината.", "date": "2017.11.29", "title": "Смолян: Финална пресконференция по проект за подкрепа на хора с увреждания ще се проведе в града"}
{"url": "http://www.focus-news.net/news/2017/11/29/2461828/sofiya-63-dushi-sa-prenoshtuvali-v-krizisniya-tsentar-na-stolichna-obshtina.html", "text": "В Кризисния център на Столична община са пренощували 63 души, съобщават от пресцентъра на общината.", "date": "2017.11.29", "title": "София: 63 души са пренощували в Кризисния център на Столична община"}
{"url": "http://www.focus-news.net/news/2017/11/29/2461829/tass-severna-koreya-obyavi-uspeshno-zavarshvane-na-izgrazhdaneto-na-yadreni-sili.html", "text": "Северна Корея е завършила създаването на ракетно-ядрени сили. Това се казва в заявление, разпространено в сряда от държавната телевизия на изолираната комунистическа страна, предава руската информационна агенция TACC. \r\nСеверна Корея „е изпълнила великата историческа задача, завършвайки създаването на държавни ядрени сили“, се казва в съобщението, прочетено в ефир.\r\nВ документа се отбелязва, че в зоната на поразяване на последната тествана междуконтинентална балистична ракета се намира цялата територия на САЩ. Изстрелването е извършено по лична заповед на лидера на Пхенян Ким Чен-ун в отговор на враждебната политика на Вашингтон.\r\nСъгласно разпространената информация, ракетата е прелетяла 950 км и е достигнала максимална височина от 4,475 км. \r\nПо данни на агенция ЦТАК, която се позовава на правителството на Северна Корея, разработването и развитието на стратегическото въоръжение е насочено към защита на суверенитета на страната от „ядрения шантаж“ и „ядрените заплахи“ от САЩ.Агенция „Фокус“ припомня:\r\nВъв вторник южнокорейският министър на обединението предупреди, че в рамките на една година Северна Корея може да обяви успешното завършване на работата по създаване на ядрените сили на страната. „Експерти са на мнение, че Северна Корея ще се нуждае от две или три години, но те развиват ядрените си сили и средства по-бързо, отколкото се очакваше, и ние не изключваме възможността Пхенян да обяви завършването на работата по създаването на своите ядрени сили в течение на една година“, алармира министърът на Сеул. .Тереза Герова", "date": "2017.11.29", "title": "ТАСС: Северна Корея обяви успешно завършване на изграждането на ядрени сили"}
{"url": "http://www.focus-news.net/news/2017/11/29/2461830/stara-zagora-pochetniyat-grazhdanin-dimo-buhchev-dari-na-grada-vtora-detska-gradina.html", "text": "В североизточната част на парк „Пети октомври“ е изградена и оборудвана нова детска площадка с площ 73 кв.м. Това съобщиха от пресцентъра на Община Стара Загора. Тя е дарение за децата на Стара Загора от бизнесмена Димо Бухчев, наследник на един от старите старозагорски индустриални родове и Почетен гражданин на Стара Загора.\r\nТя осигурява различни съоръжения за игра на децата - двойна люлка, клатушка, комбинирано детско съоръжение и къщичка. Зоните около съоръженията са обезопасени с ударопоглъщаща каучукова настилка.\r\nТова е втората детска площадка, която Димо Бухчев дарява на малките жители на областния град. Първата, с площ 150 кв.м, бе изградена през пролетта в парк „Александър Стамболийски“ (Алана). \r\nПо този повод в днес в 12.00 часа кметът на Стара Загора Живко Тодоров ще го удостои с Грамота и благодарствен плакет. \r\nДимо Бухчев и семейството му притежават емблематичната за града Бухчева къща, която е обявена за архитектурен паметник на културата преди повече от 30 години. Фамилната „Бухчева къща”, строена през 1910 година, е една от най-старите и красиви сгради в Стара Загора, която се вписва хармонично в съвременното архитектурно пространство на града и допринася за неповторимата му атмосфера. Преди 17 години в двора е изграден православен параклис „Св. Димитър“. Днес къщата е не само фамилна ценност, но и паметник на възрожденския дух и предприемчивост на българина.", "date": "2017.11.29", "title": "Стара Загора: Почетният гражданин Димо Бухчев дари на града втора детска градина"}
{"url": "http://www.focus-news.net/news/2017/11/29/2461831/plovdiv-obshtinskite-savetnitsi-ot-pp-gerb-provezhdat-priemni-za-grazhdani.html", "text": "Общинските съветници от ПП ГЕРБ в Пловдив провеждат приемни за граждани. Това съобщиха от пресцентъра на ПП ГЕРБ. В сряда, 29 ноември 2017 г., ще се проведат приемни с граждани на общински от ПП ГЕРБ в Общински съвет - Пловдив, както следва:\r\n- Радослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ПП ГЕРБ в район „Южен” на ул. ”Академик Петър Динеков” №1А;\r\n- Ани Лафчиева, от 17:00 до 18:30 часа в офиса на ПП ГЕРБ в район „Източен” на ул. ”Коста Паница” №5;\r\n- Емил Русинов, от 17:30 до 19:00 часа в офиса на ПП ГЕРБ в район „Източен” на ул. ”Коста Паница” №5. \r\nВ четвъртък, 30 ноември 2017 г. общинските съветници от ПП ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Гошо Къчков, от 17:30 до 19:00 часа в офиса на ПП ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ПП ГЕРБ в район „Източен” на ул.”Коста Паница” №5;", "date": "2017.11.29", "title": "Пловдив: Общинските съветници от ПП ГЕРБ провеждат приемни за граждани"}
{"url": "http://www.focus-news.net/news/2017/11/29/2461832/pazardzhik-zabraneno-e-dvizhenieto-na-tovarni-mps-s-remarketa-i-poluremarketa-po-dve-planinski-otsechki-v-oblastta.html", "text": "Проходими са пътищата на територията на област Пазарджик, съобщи за Радио „Фокус“ – Пазарджик дежурният в Областно  пътно управление – Пазарджик. Пътните настилки в равнинната част са сухи, в планинската – преобладаващо мокри, на места заснежени, но обработени и опесъчени. Пo пътя Батак-Доспат се ограничава движението на товарни автомобили с ремаркета и полуремаркета. Участъкът е сигнализиран с пътни знаци. Тежкотоварните МПС над 12 тона трябва да се движат без ремаркета и полуремаркета и по пътя Велинград-Сърница. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.11.29", "title": "Пазарджик: Забранено е движението на товарни МПС с ремаркета и полуремаркета по две планински отсечки в областта"}
{"url": "http://www.focus-news.net/news/2017/11/29/2461833/veliko-tarnovo-natovaren-e-trafikat-v-rayonite-na-uchebnite-zavedeniya-v-grada.html", "text": "Натоварен е трафикът в районите на учебните заведения във Велико Търново, предаде репортер на Радио „Фокус” – Велико Търново. Осигурено e полицейско присъствие пред всяко училище, както и на по-оживените кръстовища в града. Времето е слънчево. Пътните настилки са мокри, по усойните места - заледени. Светофарните уредби в града работят нормално. Интензивно е движението на кръстовището пред Съдебната палата и пред сградата на Пощата в града. Натоварен е трафикът по  бул. „България“ и ул. „Никола Габровски“, както и на пътен възел „Качица“ и ул. „Магистрална“ – част от главен път София – Варна.\r\nМокри са пътните настилки и на територията на областта. По високите места има и заледени, но обработени участъци. Времето е слънчево. Температурата на въздуха е 1 градус. Отворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена. Заради ремонтни дейности на път Горна Оряховица-Велико Търново, през село Арбанаси, движението в участъка е ограничено до 30 ноември. Обходният маршрут е през село Шереметя.\r\nНадежда КРЪСТЕВА", "date": "2017.11.29", "title": "Велико Търново: Натоварен е трафикът в районите на учебните заведения в града"}
{"url": "http://www.focus-news.net/news/2017/11/29/2461834/plovdiv-zasnezheni-sa-patnite-nastilki-edinstveno-v-rayona-na-studenets-vsichki-patni-arterii-i-prohodi-sa-normalno-prohodimi.html", "text": "Заснежени са пътните настилки единствено в района на Студенец в Пловдивска област. Това съобщи за Радио „Фокус“ – Пловдив дежурният в Областното пътно управление. Пътните настилки в района са почистени и опесъчени, движението се осъществява нормално. По усойните места са заледени, почистени и обработени. Всички проходи и основни пътни артерии в планинските райони на областта са нормално проходими. Към момента е забранено движението на МПС над 12 тона през прохода Троян-Кърнаре. През последната нощ няма постъпили сигнали за сериозни пътни инциденти.\r\nТрафикът по основните направления в Пловдивска област е натоварен към този час на деня. Най-натоварено е движението по участъка на АМ „Тракия“, също по пътищата Пловдив-Карлово и Пловдив-Асеновград. Опасност от свличане на земна маса и от падащи на пътното платно камъни има по направленията Асеновград-Смолян, Юговско ханче-Югово-Лъки-Здравец, Смолян-Кричим-Стамболийски, също в района на проходите Троян-Кърнаре, Козница и Стражата. Призовават се водачите да бъдат особено бдителни, движейки се по посочените участъци. Ограничено е движението по пътя Карлово-Баня, заради ремонтни дейности на асфалтовата настилка. Обходният маршрут за водачите е през село Марино поле. Срокът за извършването на ремонта по пътния участък е до 15 декември. Движението по пътя Асеновград – Нареченски бани е ограничено за МПС с височина над 4 м. през тунелите. Все още е забранено преминаването на камиони над 12 тона по пътя Поповица – Болярци поради намален габарит на пътното платно на мост в с. Поповица. Срокът на ограничението е до 20-ти декември.\r\nДвижението на територията на град Пловдив също е изключително натоварено. Задръствания се образуват по главните градски булеварди „Христо Ботев“, „Цар Борис III Обединител“, „Пещерско шосе“, „Руски“, „Шести септември“, „Източен“ и „България“, както и по всички входно-изходни артерии. Преминаването през светофарните уредби отнема до 6-7 минути.\r\nТони МИХАЙЛОВ", "date": "2017.11.29", "title": "Пловдив: Заснежени са пътните настилки единствено в района на Студенец, всички пътни артерии и проходи са нормално проходими"}
{"url": "http://www.focus-news.net/news/2017/11/29/2461835/gabrovo-nyama-zaledeni-uchastatsi-na-teritoriyata-na-oblastta-patnite-nastilki-sa-obraboteni.html", "text": "Няма заледени участъци на територията на област Габрово. Пътните настилки са  мокри и обработени. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата в областта е от минус 4 до 1 градус. На прохода Шипка е минус 4 градуса. На Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nВ участък от път Драгановци-Габрово движението се извършва в едната лента поради ремонти дейности. Въведено е ограничение на скоростта до 30 км/ч. Движението се регулира от сигналисти.\r\nДо 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nНа път Палаузово-Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 март 2018 година включително.\r\nНадежда КРЪСТЕВА", "date": "2017.11.29", "title": "Габрово: Няма заледени участъци на територията на областта, пътните настилки са обработени"}
{"url": "http://www.focus-news.net/news/2017/11/29/2461836/es-nyama-da-ima-promyana-na-formata-na-dialoga-belgrad-prishtina-bez-saglasieto-na-dvete-strani.html", "text": "Всяка промяна на формата на диалога между Белград и Прищина – включително присъединяване на САЩ към него, трябва да бъде подкрепена от двете страни. Това заявиха от Брюксел, предава сръбската информационна агенция Tanjug.\r\nЕвропейският съюз е посредник в диалога за нормализиране на отношенията между Сърбия и Косово. И двете страни трябва да се договорят за съдържанието, формата, темпа и дневния ред на преговорите, подчерта говорителят на Европейската комисия Мая Кочиянчич пред агенцията.Агенция „Фокус“ припомня:\r\nПо-рано, в рамките на среща с американския вицепрезидент Майкъл Пенс във Вашингтон, държавният глава на Косово Хашим Тачи поиска от САЩ да се включат директно в диалога между Белград и Прищина за нормализиране на двустранните отношения. „Прякото участие на САЩ в тях е от решаващо значение за постигането на окончателно споразумение, приемливо за двете страни“, бе коментатър, който Тачи направи в рамките на посещението си във Вашингтон. \r\nВ Белград обаче не посрещнаха добре идеята. Не е възможно в диалога между Белград и Прищина да бъде включена трета страна и да бъде внесена промяна в рамката на преговорите. Това заяви министърът на външните работи на Сърбия Ивица Дачич.Тереза Герова", "date": "2017.11.29", "title": "ЕС: Няма да има промяна на формата на диалога Белград-Прищина без съгласието на двете страни"}
{"url": "http://www.focus-news.net/news/2017/11/29/2461837/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Днес във връзка с подмяна на спирателни крановe на ул. „Търново“ в с. Иваняне гр. Банкя се налага спиране на водоподаването от 10:00 до 19:00 часа на клиентите на „Софийска вода”, живеещи по ул. „Родопи“, ул. „Св. Св. Кирил и Методий“, ул. „Вардар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Тимок“.\r\nДнес във връзка с изпълнение на инвестиционен проект за реконструкция на уличен водопровод на ул. „Малка Брезовица“ във вилна зона „Симеоново – Драгалевци“ IIIчаст, се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Витошки езера“ от ул. „Панорама“ до ул. „Бяла бреза“, ул. „Малка Брезовица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бяла бреза“ ъгъла с ул. „Витошки езера“. След възстановяване на водоснабдяването е възможно временно повишаване  мътността на водата.\r\nДнес във връзка с прекъсване на сградно водопроводно отклонение на ул. „Дякон Стоил“ в с. Казичене кв. „Видните“ се налага спиране на водоподаването от 9:00 до 17:00 часа на клиентите на „Софийска вода”, живеещи в кв. „Видните“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Аликов бостан“ ъгъла с ул. „Горни топила“.\r\nДнес във връзка с прекъсване на сградно водопроводно отклонение в кв. „Бояна“ се налага спиране на водоподаването от 10:00 до 22:00 часа на клиентите на „Софийска вода”, живеещи по ул. „Белите брези“ от ул. „Поп Евстати Витошки“ до пл. „Сборище“; по ул. „Поп Евстати Витошки“ от ул. „Каменно здание“ до ул. „Севастократор Калоян“; по ул. \"Ралевица“ от ул. „Каменно здание“ до ул. „Елите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поп Евстати Витошки“ ъгъла с ул. „Белите брези“.", "date": "2017.11.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/29/2461838/nikolay-melemov-kmet-na-smolyan-nad-80-ot-leglovata-baza-v-pamporovo-e-zapalnena-koeto-e-svoeobrazen-rekord.html", "text": "Над 80% от легловата база в Пампорово е запълнена, което е своеобразен рекорд. Това каза в интервю за Радио \"Фокус\" кметът на Смолян Николай Мелемов. Той допълни, че Пампорово всяка година се утвърждава все повече като добър курорт. „Записванията са много добри. Хората, работещи на курорта, са готови за сезона и с надежда очакват откриването. Бяха подновени оръдията за сняг, пистите са в добро състояние и смятам, че тази година ще има още по-добри условия. За коледните и новогодишни празници градът е украсен празнично. На 4 декември децата ще светнат коледната елха в центъра на Смолян. Надяваме се на много гости и туристи“, коментира Николай Мелемов. Той каза още, че за разлика от други курорти, ски лифтовете в Пампорово са абсолютно достатъчни и туристите ще бъдат приятно изненадани от условията, които ще им предостави Пампорово тази зима.", "date": "2017.11.29", "title": "Николай Мелемов, кмет на Смолян: Над 80% от легловата база в Пампорово е запълнена, което е своеобразен рекорд"}
{"url": "http://www.focus-news.net/news/2017/11/29/2461839/pazardzhik-obshtina-velingard-poluchava-blizo-2-mln-leva-ot-fond-zemedelie-za-remont-na-dve-patni-otsechki.html", "text": "Община Велингард получава близо 2 млн. лева от Фонд „Земеделие“ за изграждане на пътя от Велинград до центъра на с. Драгиново и отсечката от с. Албаница до с. Цветино, съобщи за Радио „Фокус“ – Пазарджик Бояна Кирилова, експерт в общинската администрация в курорта. Вече е подписан и договор с Държавен фонд „Земеделие“ за допълнителни 1 930 848.40 лева по мярка 7.2. „Инвестиции в създаването, подобряването или разширяването на всички видове малка по мащаби инфраструктура“ от Програмата за развитие на селските райони 2014- 2020г. „Новият проект включва рехабилитация и реконструкция на улици и тротоари в селата Драгиново, Света Петка, Кръстава, Грашево и Пашови. Срокът за извършване на дейността е 36 месеца от датата на подписване на договора“, уточни Кирилова. Тя допълни, че общо по двата договора на община Велинград средствата предоставени от ДФ „Земеделие“ са  в размер на 4 731 074.11 лева.\r\nАлбена ЖИЛЕКОВА", "date": "2017.11.29", "title": "Пазарджик: Община Велингард получава близо 2 млн. лева от Фонд „Земеделие“ за ремонт на две пътни отсечки"}
{"url": "http://www.focus-news.net/news/2017/11/29/2461840/stara-zagora-izlozhba-na-stsenichni-plakati-na-polski-avtori-shte-bade-otkrita-v-hudozhestvena-galeriya.html", "text": "Изложба „Плакат“ с творби на полските членове на журито на Международното триенале на сценичния плакат ще бъде открита от 18.00 часа в западната зала на Художествена галерия Стара Загора. Това съобщиха от пресцентъра на Община Стара Загора. То е единственото международно изложение в България, което представя многообразието на сценичния плакат.\r\nЕкспозицията е част от уникалния фонд на международното триенале и представя произведения на световно признати плакатисти, чието влияние се простира върху цялата съвременна европейска визуална култура, а творчеството им формира възгледа за изкуството на плаката от средата на 20 век до днес. Изложбата включва 30 плаката на Валдемар Швежи, Мечислав Вашилевски, Стасис Ейдригевичус, Роман Каларус, Владислав Плута, Лех Майевски, Томаш Богуславски и Мая Волна. \r\nПолският институт в София работи с Международното триенале на сценичния плакат от 1995 година. Благодарение на това сътрудничество най-авторитетните представители на полската плакатна школа, които са част от международното жури, оценяват представените работи, обменят опит с колегите от бранша и установяват интересни и творчески познанства. \r\nТриеналето развива и популяризира плаката, издига ролята му на най-демократично и провокативно визуално изкуство, формира уникална за страната ни сбирка и се нарежда сред утвърдените световни форуми, коментира директорът на Художествена галерия Стара Загора проф. д-р Марин Добрев. Създадено през 1994 година от Божидар Икономов, Божидар Йонов и Албена Спасова, то и днес продължава да е единствената актуална международна платформа, фокусирана върху сценичния плакат в неговите безброй превъплъщения в национален и световен контекст. Триеналето има зад себе си вече 8 успешни издания, повече от 20 години работа, стотици проекти и изложби в страната и в целия свят, поредица от каталози и албуми.", "date": "2017.11.29", "title": "Стара Загора: Изложба на сценични плакати на полски автори ще бъде открита в Художествена галерия"}
{"url": "http://www.focus-news.net/news/2017/11/29/2461841/vitsepremierat-valeri-simeonov-kogato-se-otpravyat-upretsi-kam-edno-upravlenie-te-ne-tryabva-da-badat-nasocheni-politicheski.html", "text": "Когато се отправят упреци към едно управление, те не трябва  да бъдат насочени политически. Това каза в интервю за Радио \"Фокус\" вицепремиерът за демографската и икономическата политика Валери Симеонов, коментирайки призива на ДПС за „демонтаж“ на „Обединени патриоти“ от кабинета \"Борисов 3\". Той уточни, че политическите аргументи се използват в предизборна кампания, а не по отношение работата на правителството. „Искам да чуя - кое те не одобряват от работата на това правителство и с какво то не се е справило? В коя секторна политика правителството има провал, при положение, че имаме ръст на всички икономически показатели? Имаме ръст на брутния вътрешен продукт, повишаване на пенсиите, което беше една от основните задачи на „Обединените патриоти”, реализирана на два етапа. Има също така сериозна административна реформа, която до първи януари 2018 година ще облекчи документооборота на малките, дребните и средни фирми и ще даде възможност за освобождаване от различни административни ангажименти на работещите в българската икономика и бизнес“, коментира вицепремиерът. Валери Симеонов допълни, че всички тези показатели и положителни действия, които е реализирало правителството за тези 6 месеца, практически не са критикувани от ДПС, защото не могат и затова вадят политически аргументи.", "date": "2017.11.29", "title": "Вицепремиерът Валери Симеонов: Когато се отправят упреци към едно управление, те не трябва да бъдат насочени политически"}
{"url": "http://www.focus-news.net/news/2017/11/29/2461842/die-welt-evropa-sashto-vliza-v-obsega-na-severnokoreyskite-raketi.html", "text": "Последният ракетен тест на войнствения режим в Пхенян промени изцяло ситуацията в света. Защото изчисления на траекторията показаха, че в обсега на ракетите тип Hwasong-15 влизат територии в радиус от 13 хил. км. Това означава, че Северна Корея може да порази не само Япония и Гуам, ако насочи оръжието на изток, но и цялата територия на САЩ. Единствено Пуерто Рико ще остане извън обсега на ракетата, отбелязва германският национален ежедневник Die Welt.\r\nНа запад ракетата би задминала границата на Китай и може би Казахстан. Цяла Европа е в мерника – чак до територията на ваканционния испански остров Тенерифе. Обхватът на междуконтиненталните балистични ракети зависи от редица променливи. Но, съгласно думите на американския министър на отбраната Джеймс Матис, те „принципно биха могли да достигнат до всяка точка на земята“. Предвид сериозността на положението, реакцията на държавния глава на САЩ Доналд Тръмп изглежда изненадващо спокойна: „Това е ситуация, с която ще се справим“. \r\nРазбира се, новата ракета се е разпаднала на три парчета точно в Японско море. Вярно е, че авантюристичният Ким Чен-ун е способен да насочи ракета към Европа, но не бива да се забравя, че Китай и Русия представляват донякъде щит – поне засега. Москва и Пекин са единствените, които все още поддържат сравнително добри отношения с Пхенян.Тереза Герова", "date": "2017.11.29", "title": "Die Welt: Европа също влиза в обсега на севернокорейските ракети"}
{"url": "http://www.focus-news.net/news/2017/11/29/2461843/shumen-tri-katastrofi-sa-registrirani-na-teritoriyata-na-oblastta-prez-izminalonoto-denonoshtie.html", "text": "Tри катастрофи са регистрирани на територията на област Шумен през изминалоното денонощие. Това съобщи за Радио „Фокус“- Шумен Ася Йорданова, говорител на ОД на МВР. При автопроизшествията са допуснати само материални щети. За различни нарушения полицейските служители са съставили 27 акта, глобите с фиш са 75.\r\nИвелина ИВАНОВА", "date": "2017.11.29", "title": "Шумен: Три катастрофи са регистрирани на територията на областта през изминалоното денонощие"}
{"url": "http://www.focus-news.net/news/2017/11/29/2461844/afp-letishteto-na-ostrov-bali-shte-vazobnovi-rabota.html", "text": "Международното летище на популярния ваканционен остров Бали ще бъде отворено в следобедните часове на сряда след близо тридневно прекъсване на работата заради вулканичната активност на Агунг, предава AFP.\r\n„Въздушното пространство ще бъде отворено“ в 15 часа (местно време) в сряда, съобщиха летищните власти. Но „ние непрекъснато ще наблюдаваме ситуацията на място\", бе уверението, дадено от тях. Агенция „Фокус“ припомня: \r\nДесетки хиляди туристи се оказаха блокирани на международното летище на популярния индонезийски остров Бали, след като изригването на вулкана Агунг принуди властите да наложат временното му затваряне, считано от часовете след полунощ на 27 ноември. Мярката бе наложителна, след като стана ясно, че пепелта, изхвърлена във въздуха след изригването на вулкана, е достигнала до въздушното пространство над летището.\r\nСъгласно разпространената до този момент информация, близо 60 хил. души, желаещи да напуснат Бали, са блокирани на острова, след като са отменени стотици полета. Самолетите, кацащи на Бали, бяха пренасочени към летищата в Джакарта, Сингапур и други градове в региона.\r\nВ събота, 25 ноември,  Агунг изригна за втори път в последната седмица. Вулканичната пепел се издигна на височина от три хиляди метра и засипа с тънък слой близко разположените населени мести. Властите евакуираха близо 40 хил. души, живеещи в диапазон до осем километра от вулкана. Домовете си бяха принудени да напуснат обаче около 100 хил. души. Експертите предполагат, че и в следващите дни вулканът ще продължи да изхвърля пепел и газове, но не изключват и изригването на лава. \r\nНай-силното изригване на вулкана Агунг през XX век, довело до смъртта на повече от хиляда души, е от 1963 г. Бали е популярен ваканционен остров, който годишно се посещава от близо пет милиона туристи. Тереза Герова", "date": "2017.11.29", "title": "AFP: Летището на остров Бали ще възобнови работа"}
{"url": "http://www.focus-news.net/news/2017/11/29/2461845/plovdiv-prez-dekemvri-vsichki-novi-chitateli-na-detskiya-otdel-na-biblioteka-ivan-vazov-shte-poluchat-podarak-kniga.html", "text": "През декември всички нови читатели на Детския отдел на библиотека „Иван Вазов“ в Пловдив ще получат подарък книга. Това съобщи за Радио „Фокус“ – Пловдив Йохан Девлетян от отдел „Връзки с обществеността“ на културната институция. Той посочи, че от 1-ви декември отделът преминава на ново работно време – от 8.30 до 18.00 часа. Ползата от промяната ще бъде наблюдавана през месец декември и ако се окаже, че този вариант е по-удобен за посетителите на отдела, той ще остане за постоянно.\r\nТони МИХАЙЛОВ", "date": "2017.11.29", "title": "Пловдив: През декември всички нови читатели на Детския отдел на библиотека „Иван Вазов“ ще получат подарък книга"}
{"url": "http://www.focus-news.net/news/2017/11/29/2461846/vratsa-dvama-shofyori-sa-izpraveni-na-podsadimata-skameyka-za-predizvikana-katastrofa-otnela-zhivot-na-mazh.html", "text": "Окръжна прокуратура – Враца внесе за разглеждане в съда обвинителен акт срещу Мирослав М. (на 18 години) и Анатоли А. (на 57 години) за извършено от тях престъпление - причиняване на автомобилна катастрофа.\r\nОколо 4 часа сутринта на 15.11.2016 г. Мирослав М., заедно с двама приятели, се връщал в гр. Враца от борса в столицата, където бил закупил цветя за приятелката му. Пътували с лек автомобил „Ланчия-Либра“, управляван от Мирослав М. \r\nПо същото време от гр. Бяла Слатина за гр. София с товарен автомобил „Мерцедес Спринтер“ тръгнал Анатоли А., помолен от неговите съседи – Жана М. и Александър А., да ги закара до летището, откъдето трябвало да заминат за Англия. Докато пътували жената направила забележка на шофьора да не кара бързо, тъй като било много тъмно и се страхувала, на което Анатоли А. я успокоил, че има хубави фарове и да не се притеснява. \r\nМежду селата Лютидол и Ребърково между двете превозни средства възникнало пътно-транспортно произшествие. Вследствие на удара водачът на буса загубил контрол върху управлението му, автомобилът навлязъл в лентата за насрещно движение и се блъснал в движещия се срещу него циментовоз. \r\nСлучайно преминаващи хора оказали помощ на ранената Жана М., като я свалили от автомобила, но Александър А. бил затиснат от смачканите части на буса. Това наложило служителите от Районната пожарна служба да срежат авариралото МПС. Пострадалите били откарани в болницата в гр. Враца, където по-късно Александър А. починал от тежки травми. На Жана М. била причинена средна телесна повреда, изразяваща се в счупвания на крайници. \r\nСпоред заключението на извършената по делото автотехническа експертиза, причина за настъпилото на ПТП е навлизане на лек автомобил „Ланчия“ в лентата за насрещно движение и управление на буса със скорост от 139,6 км/ч. при максимално разрешена 90 км./ч. \r\nОбвиняемият Анатоли А. е многократно наказван по административен ред за нарушения на правилата на Закона за движението по пътищата. Другият обвиняем – Мирослав М., ден преди катастрофата получил Свидетелство за управление на МПС. \r\nПрестъплението, за което са обвинени, било извършено при условията на независимо съпричинителство между двама водачи.", "date": "2017.11.29", "title": "Враца: Двама шофьори са изправени на подсъдимата скамейка за предизвикана катастрофа, отнела живот на мъж"}
{"url": "http://www.focus-news.net/news/2017/11/29/2461847/stara-zagora-magistrati-shte-razyasnyavat-novostite-vav-vrachvaneto-na-prizovki-na-kmetovete-na-naseleni-mesta.html", "text": "На традиционната среща с кметовете и кметските наместници в община Стара Загора, която ще се проведе днес, ще бъдат обсъдени промените в Гражданско-процесуалния кодекс, съобщи секретарят Делян Иванов. Това съобщиха от пресцентъра на Община Стара Загора. В разясненията на новостите в процеса на връчване на призовки или съдебни книжа ще участват председателят на Районен съд - Стара Загора Милена Колева, нейните заместници Блага Бозова и Антония Тонева, съдиите от Районния и Окръжния съд Веселина Мишова и Светлин Жеков.", "date": "2017.11.29", "title": "Стара Загора: Магистрати ще разясняват новостите във връчването на призовки на кметовете на населени места"}
{"url": "http://www.focus-news.net/news/2017/11/29/2461848/kyustendil-vav-visokoplaninskite-rayoni-patnite-nastilki-sa-mokri-i-hlazgavi-no-obraboteni.html", "text": "Във високопланинските райони пътните настилки са мокри и хлъзгави, но обработени. Това съобщиха за Радио „Фокус” – Кюстендил от Областното пътно управление – Кюстендил. Пътищата на територията на област Кюстендил са проходими при зимни условия, извършено е опесъчаване, няма валежи. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 30 ноември. \r\nС нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.11.29", "title": "Кюстендил: Във високопланинските райони пътните настилки са мокри и хлъзгави, но обработени"}
{"url": "http://www.focus-news.net/news/2017/11/29/2461849/burgas-tsentarat-za-sotsialna-rehabilitatsiya-i-integratsiya-organizira-blagotvoritelna-izlozhba-pod-nadslov-poriv-za-polet.html", "text": "Екипът и младежите потребители на Център за социална рехабилитация и интеграция, управляван от Община Бургас, организират Благотворителна изложба под надслов „Порив за полет” от 17.30 часа в Експозиционния център „Флора” в Морска градина в Бургас. Това съобщиха от пресцентъра на Общината. Центърът за социална рехабилитация и интеграция е социална услуга в общността, която цели подкрепа на индивидуалното развитие, поддържане и придобиване на нови способности и самостоятелност на деца и младежи с различен вид и степен на увреждане, както и подкрепа на деца и лица от различни рискови групи, чрез целенасочени дейности за интеграция и превенция на социалното изключване.\r\nЦентърът се управлява от Община Бургас, като делегирана от държавата дейност съгласно Заповед №РД01-729/29.06.2016г. на изпълнителния директор на Агенция „Социално подпомагане” и е с капацитет 20 места.\r\nСоциалната услуга включва разнообразни консултативни, терапевтични и рехабилитационни дейности, насочени към създаване, поддържане и разширяване на социалните умения, както и обучение за водене на самостоятелен начин на живот.\r\n- Консултативните дейности са насочени към кандидат–потребителите, потребителите и/или към техните близки;\r\n- Терапевтичните дейности и обучителните практики имат за цел да развият и/или да създадат социални умения, които са нарушени или загубени;\r\n- Рехабилитационните и интеграционни програми и дейности са насочени към възстановяване и социална интеграция;\r\n- Медицинската рехабилитация се извършва след назначение от лекар – специалист.\r\nПотребители на социална услуга ЦСРИ са:\r\n- деца и младежи с различен вид и степен на увреждане живеещи в Центрове за настаняване от семеен тип за деца и младежи с увреждания в Община Бургас.\r\n- младежи с различен вид и степен на увреждане живеещи в Защитени жилища за хора с увреждания в Община Бургас.\r\n- деца и младежи с различен вид и степен на увреждане, отглеждани в семейна среда, живеещи на територията на Община Бургас, когато не е запълнен капацитета и Център за социална рехабилитация и интеграция има възможност да предоставя социалната услуга.\r\nПолзването на социални услуги в ЦСРИ е безплатно за децата с различен вид и степен на увреждане, като предоставянето им се предлага основно след насочване от Отдел „Закрила на детето” към Дирекция „Социално подпомагане” – гр. Бургас.\r\nПолзването на социални услуги в ЦСРИ от пълнолетен потребител с различен вид и степен на увреждане, заплаща такса, в размер определен с Тарифата за таксите за социални услуги, финансирани от Републиканския бюджет, като предоставянето им се предлага основно след насочване от Отдел „Хора с увреждания и социални услуги” към Дирекция „Социално подпомагане” – гр. Бургас.\r\nУслугите в ЦСРИ се предоставят от мултидисциплинарен екип от специалисти- управител, социален работник, трудотерапевт, психолог, логопед, рехабилитатор и медицинска сестра.\r\nЦСРИ реализира своята дейност в сътрудничество с Дирекция „Социално подпомагане”- гр. Бургас, отдели „Закрила на детето” и „Хора с увреждания и социални услуги”, както и други заинтерисовани страни на територията на община Бургас, с цел защита на правата и висшите интереси на децата и младежите с различен вид и степен на увреждане.", "date": "2017.11.29", "title": "Бургас: Центърът за социална рехабилитация и интеграция организира благотворителна изложба под надслов „Порив за полет”"}
{"url": "http://www.focus-news.net/news/2017/11/29/2461850/plovdiv-v-rayonniya-sad-v-asenovgrad-zapochva-otnachalo-deloto-sreshtu-napadatelite-na-detsata-na-yazovir-40-te-izvora.html", "text": "В Районния съд в Асеновград започва отначало делото срещу нападателите на децата на язовир „40-те извора“. Това съобщиха за Радио „Фокус“ – Пловдив от пресцентъра на съда. Срещу подсъдимите са повдигнати обвинения в хулиганство, извършено в съучастие, с особена дързост и цинизъм. Двама от тях са обвинени и за закана за убийство, а други двама – за нанасяне на средна телесна повреда. Съдебното заседание ще започне в 09.30 часа.„Фокус“ припомня: \r\nПрез октомври съдът прекрати делото срещу 11-те биячи на децата спортисти и го върна на прокуратурата, за да бъдат отстранени процесуални нарушения и да бъде изготвен нов обвинителен акт.\r\nСблъсъците на 26 юни в Асеновград предизвикаха серия от мащабни протести срещу ромската агресия, в които се включиха хора от цялата страна.\r\nТони МИХАЙЛОВ", "date": "2017.11.29", "title": "Пловдив: В Районния съд в Асеновград започва отначало делото срещу нападателите на децата на язовир „40-те извора“"}
{"url": "http://www.focus-news.net/news/2017/11/29/2461851/the-telegraph-es-i-velikobritaniya-sa-postignali-sporazumenie-za-tnar-smetka-po-brekzit-tvardyat-iztochnitsi.html", "text": "Преговарящите от Обединеното кралство и Европейския съюз са постигнали споразумение за т.нар. сметка по Брекзит, което създава условия за пробив в преговорите за „развода“ между Брюксел и Лондон на предстоящата през декември среща на върха, съобщава изданието The Telegraph. \r\nИзточник от двете преговарящи страни потвърди, че понастоящем е постигнато принципно споразумение по искането на ЕС за финансово уреждане от 60 млрд. евро преди ключовата среща на британския премиер Тереза Май и председателя на Европейската комисия Жан-Клод Юнкер.\r\nДва източника потвърдиха, че условията са били договорени на среща в Брюксел в края на миналата седмица след интензивни дискусии, водени от Оливър Робинс, главен преговарящ от страна на Великобритания.\r\nПо данни на изданието, които не са потвърдени официално, крайната сума не е фиксирана – тя ще бъде в диапазона между 45 млрд. и 55 млрд. евро.Тереза Герова", "date": "2017.11.29", "title": "The Telegraph: ЕС и Великобритания са постигнали споразумение за т.нар. сметка по Брекзит, твърдят източници"}
{"url": "http://www.focus-news.net/news/2017/11/29/2461852/smolyan-tovarnite-avtomobili-tryabva-da-se-dvizhat-bez-remarketa-i-poluremarketa-prez-prohoda-prevala-i-patya-dospat-batak.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областното пътно управление – Смолян. Времето е слънчево и ясно, а температурата на въздуха е в интервала от минус 7 до минус 1 градуса. Пътните настилки са мокри, заледени и заснежени, но почистени, опесъчени и осолени. Остава ограничението за товарните автомобили да се движат без ремаркета и полуремаркета през прохода Превала и по пътя Доспат – Батак. През изминалата нощ не са регистрирани инциденти по пътищата в областта.\r\nВодачите трябва да се движат с повишено внимание и по направленията Тешел – Грохотно, Стойките – Широка лъка, Давидково – Оряховец, Баните – Стоянов мост, Изгрев – Неделино и в района на село Чокманово, заради разрушени подпорни стени и стари свлачища.\r\nВ Смолян времето е слънчево и ясно, пътните настилки са мокри и заскрежени на места, но обработени. Движението на автомобили е по-интензивно по централните улици в гада.\r\nНели ГЕРГЬОВСКА", "date": "2017.11.29", "title": "Смолян: Товарните автомобили трябва да се движат без ремаркета и полуремаркета през прохода Превала и пътя Доспат – Батак"}
{"url": "http://www.focus-news.net/news/2017/11/29/2461853/emsc-zemetresenie-ot-57-po-rihter-e-registrirano-na-teritoriyata-na-peru.html", "text": "Земетресение с магнитуд от 5,7 по скалата на Рихтер е регистрирано на територията на Перу в 1.29 часа местно време в сряда, показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 280 км южно от столицата Лима и на 57 км югозападно от Сантяго де Као, с дълбочина от пет километра под земната кора. \r\nНе се привеждат данни за пострадали или материални щети. Тереза Герова", "date": "2017.11.29", "title": "EMSC: Земетресение от 5,7 по Рихтер е регистрирано на територията на Перу"}
{"url": "http://www.focus-news.net/news/2017/11/29/2461854/vitsepremierat-valeri-simeonov-dobrata-koordinatsiya-mezhdu-vik-i-agentsiya-mitnitsi-e-pozvolila-obnovyavaneto-na-vodoprenosnata-i-kanalizatsionnata-mrezhi-na-gkpp-kalotina.html", "text": "Добрата координация между ВиК и Агенция „Митници“ е позволила обновяването на водопреносната и канализационната мрежи на ГКПП „Калотина“. Това каза в интервю за Радио „Фокус“ вицепремиерът за демографска и икономическа политика Валери Симеонов. Той уточни, че бързото възстановяване на водоснабдяването е станало възможно след прилагане на отдавна занемарени водоснабдителни схеми. „Има още нещо, от което също можем да бъдем удовлетворени. Това е, че са поставени нови тоалетни, съвсем модерни. Засега там практически нямаше санитарни възли, което за мен е просто недопустимо. Не знам как този гранично контролно-пропускателен пункт е бил без тоалетни, при положение че в началото и в края на летния сезон се получаваха огромни опашки от автомобили на вход и изход на българската граница. Но сега вече има модерни тоалетни“, обясни Симеонов. Вицепремиерът Валери Симеонов допълни, че след извършените обновления българската граница вече е европейска. Той допълни, че ще бъдат проверени всички най-важни гранични пунктове, тъй като е важно България да бъде представена на ниво.", "date": "2017.11.29", "title": "Вицепремиерът Валери Симеонов: Добрата координация между ВиК и Агенция „Митници“ е позволила обновяването на водопреносната и канализационната мрежи на ГКПП „Калотина“"}
{"url": "http://www.focus-news.net/news/2017/11/29/2461855/stara-zagora-namalena-e-vidimostta-na-prohoda-shipka-do-100-metra-e.html", "text": "До 100 метра е намалена видимостта на прохода Шипка, съобщиха за Радио „Фокус“ от Областното пътно управление – Стара Загора. Пътните настилки в прохода са частично заледени и се обработват. Мокри са тези на Прохода на Републиката, времето е облачно, движението на автомобили е без ограничения. Три почистващи машини работят в двата прохода.\r\nСухи са настилките на автомагистралите „Тракия“ и „Марица“ на територията на област Стара Загора, времето е ясно с добра видимост.\r\nМъгла има в района на Стара Загора, пътят е мокър. Температурите в областта са от минус 4 до плюс 3 градуса.\r\nСлавяна ГАЙДАРОВА", "date": "2017.11.29", "title": "Стара Загора: Намалена е видимостта на прохода Шипка до 100 метра е"}
{"url": "http://www.focus-news.net/news/2017/11/29/2461856/pss-sravnitelno-dobri-sa-usloviyata-za-turizam-v-niskata-chast-na-planinite.html", "text": "Сравнително добри са условията за туризъм в ниската част на планините. Условията във високите части не са подходящи за туризъм с оглед на прясната снежна покривка, който е в рамките на 10-20 см. Това съобщиха за Агенция \"Фокус\" от Планинската спасителна служба (ПСС) към БЧК. Сутрешните температури са от -8 до -3 градуса. Няма условия за ски спорт. Лифтовите съоръжения никъде не работят. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.29", "title": "ПСС: Сравнително добри са условията за туризъм в ниската част на планините"}
{"url": "http://www.focus-news.net/news/2017/11/29/2461857/montana-patyat-prez-prohoda-petrohan-e-pochisten-i-opesachen.html", "text": "Пътят през прохода Петрохан е почистен и опесъчен, съобщиха за Радио „Фокус“ – Видин от Областното пътно управление – Монтана. Снеговалежът на прохода e спрял. Температурата на въздуха е минус 5 градуса, има слаб вятър и видимостта е добра. Заради ниската температура има опасност от заледяване на пътни участъци, които се намират на усойни место и за това минава дежурна кола, от която се разхвърля пясък по пътната настилка. \r\nОстава забраната за преминаване през Петрохан на автомобили над 12 тона, като ограничението е до 31 март 2018 г. Обходният маршрут за тези автомобили е през град Своге.\r\nАнна ЛОЗАНОВА", "date": "2017.11.29", "title": "Монтана: Пътят през прохода Петрохан е почистен и опесъчен"}
{"url": "http://www.focus-news.net/news/2017/11/29/2461858/predsedatelyat-na-natsionalnoto-byuro-za-kontrol-na-srs-boyko-rashkov-shte-bade-izslushan-na-zakrito-zasedanie-na-narodnoto-sabranie.html", "text": "Парламентът не включи в дневния си ред искането на  БСП за изслушване на председателя на Националното бюро за контрол на специалните разузнавателни средства Бойко Рашков във връзка с негово медийно изказване за  нерегламентирано подслушване на журналисти, политици и магистрати, предаде репортер на Агенция „Фокус“. Предложението за промяна в дневния ред направи секретарят на ПГ на „БСП за България“ Филип Попов. Той изтъкна аргумента, че става въпрос за стряскащи факти и обстоятелства. „За“ предложението му гласуваха 98 народни представители, „против“ – 78 и „въздържали се“-  23, с което то бе отхвърлено. Председателят на парламента Цвета Караянчева поясни, че изслушването на Рашков ще се състои, когато депутатите разглеждат доклада на Бюрото за контрол на СРС на закрито заседание.  \r\nДеница КИТАНОВА", "date": "2017.11.29", "title": "Председателят на Националното бюро за контрол на СРС Бойко Рашков ще бъде изслушан на закрито заседание на Народното събрание"}
{"url": "http://www.focus-news.net/news/2017/11/29/2461859/umbalsm-n-i-pirogov-60-dushi-sa-pregledani-v-lechebnoto-zavedenie-prez-poslednoto-denonoshtie-okolo-polovinata-ot-tyah-sa-s-travmi-ot-poleditsi-i-zaledyavaniya.html", "text": "60 души са прегледани в лечебното заведение през последното денонощие, около половината от тях са с травми от поледици и заледявания. Това съобщиха от пресцентъра на УМБАЛСМ \"Н. И. Пирогов\". Специалистите съветват хората да бъдат внимателни и да избягват заледени улици.", "date": "2017.11.29", "title": "УМБАЛСМ \"Н. И. Пирогов\": 60 души са прегледани в лечебното заведение през последното денонощие, около половината от тях са с травми от поледици и заледявания"}
{"url": "http://www.focus-news.net/news/2017/11/29/2461860/sliven-ostava-v-sila-sinyata-zona-v-grada-po-reshenie-na-administrativniya-sad.html", "text": "Остава в сила „Синята зона“ в Сливен по решение на Административния съд. С Решение № 200 от 24 ноември тричленен състав на Административен съд – Сливен се произнесе по административно дело № 121 по описа на съда за 2017 г., образувано по протест на Окръжна прокуратура Сливен и жалби на граждани срещу Наредбата за условията и реда за платено и безплатно почасово паркиране на МПС на територията на Община Сливен, съобщиха от пресцентъра на съда.\r\nС решението си съдът отхвърля протеста на Окръжна прокуратура Сливен и жалбите на граждани от град Сливен и град Димитровград срещу Наредбата, приета с решение № 411 на Общински съвет – Сливен по т.10 от Протокол № 13/29.09.2016 г., като неоснователни.\r\nРешението подлежи на касационно обжалване пред Върховен административен съд на Република България в 14-дневен срок от съобщаването му на страните.", "date": "2017.11.29", "title": "Сливен: Остава в сила „Синята зона“ в града по решение на Административния съд"}
{"url": "http://www.focus-news.net/news/2017/11/29/2461861/nimh-nay-golyama-e-snezhnata-pokrivka-na-cherni-vrah-42-sm.html", "text": "Най-голяма към момента е снежната покривка на Черни връх - 42 см. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). На връх Ботев натрупалата снежна покривка е 32 см, в местността Рожен в Родопите – 25 см. В София натрупаният сняг е 20 см. На връх Мургаш снежната покривка достига до 18 см, а в Драгоман - 16 см. 5 см  е падналият сняг в Разград, 1см е в Плевен.", "date": "2017.11.29", "title": "НИМХ: Най-голяма е снежната покривка на Черни връх - 42 см"}
{"url": "http://www.focus-news.net/news/2017/11/29/2461862/the-daily-prague-monitor-chehite-vyarvat-nay-mnogo-na-armiyata-i-politsiyata-pokazva-prouchvane.html", "text": "Гражданите на Чешката република вярват най-много на  армията и полицията сред институциите в страната. Това показва проучване, цитирано от столичния вестник The Daily Prague Monitor. \r\nСъгласно резултатите от анкетата, две трети от чехите се доверяват на военните и на полицията. Банките и съдилищата се ползват със същото доверие (53%), докато Църквата, медиите и неправителствените организации са далеч по-малко надеждни за гражданите на Чешката република. \r\nПроучванията показват, че ниското доверие в църквите през последните няколко години очевидно е свързано с негативната публична позиция по реституционния закон от 2012 г., в по силата на който са върнати имоти на клериците, конфискувани в годините на комунистическия режим. \r\nНедоверието преобладава и по отношение на други институции. Така например доверие в синдикатите имат 38 % от чехите, в телевизиите – 35 %, а на НПО-та – 32 %. Около 30 % от гражданите се доверяват на пресата, докато на Църквата – едва 20 %.Тереза Герова", "date": "2017.11.29", "title": "The Daily Prague Monitor: Чехите вярват най-много на армията и полицията, показва проучване"}
{"url": "http://www.focus-news.net/news/2017/11/29/2461863/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху провелата се в Кюстендил трансгранична кръгла маса на тема „Българо-македонските отношения: приоритети, общи перспективи и предизвикателства“. Основната идея, произлязла от срещата, е да бъде създадена обща асоциация на общините от двете страни на границата между България и Македония, а Кюстендил и Куманово ще бъдат в основата на тази организация. Срещата е организирана по инициатива на евродепутата от ЕНП/ГЕРБ д-р Андрей Ковачев и народния представител от Кюстендилска област Кирил Калфин. На кръглата маса е поставен акцент върху Договора за приятелство, добросъседство и сътрудничество между България и Македония, както и върху изграждането на Коридор номер 8.\r\nНа първата си страница вестникът съобщава, че Общински съвет – Кюстендил ще гласува промяна в Наредбата за администриране на местни такси и цени на услуги на заседанието си на 30 ноември. Предложението е за изменение в таксите за детска градина, за определени категории родители. Ще бъде подложено на гласуване изменение на чл. 38 от наредбата. Таксата за детска градина от 98 лева ще се плаща в размер на 25% за деца, на които поне един от родителите е редовен студент, сирак, или децата са неприпознати от бащата. Намалението е и за деца, чиито родители са с най-малко 70% нетрудоспособност.\r\nВ рубриката „Репортери” вестникът акцентира върху това, че е извършена промяна в състава на Съвета на директорите на МБАЛ „Д-р Никола Василиев”. Тя е направена по време на Общо събрание на акционерите в лечебното заведение. Предложението на основния акционер – държавата, в лицето на Министерство на здравеопазването е било за освобождаване от Съвета на д-р Иван Пипонов и избиране на негово място на д-р Ивелина Маринова, която ще изпълнява длъжността председател на Съвета на директорите. Мястото си в борда са запазили д-р Людмил Стоянов и д-р Александър Величков, който и ръководи лечебното заведение като изпълнителен директор.\r\nВ рубриката „Общество” изданието публикува информация за за пета поредна година ученици от Кюстендил са провели Седмица на здравословния начин на живот. Седмицата е преминала под мотото „Здравей живот”, а основните цели са за по-качествен живот и по –здраво общество в това число социално включване, учене, здраве, добър външен вид и самочувствие. Инициативата за събитието е била на Шесто основно училище „Паисий Хилендарски” и на Регионална здравна инспекция – Кюстендил.\r\nВестникът публикува интервю с преподавателя по предмета „Религия” – Ивелина Николова, дадено пред „Фокус” по повод Деня на християнското семейство.\r\nВ рубриката „Култура и образование” изданието дава информация за провелия се конкурс за българска коледна песен – „Коледна изповед”. Валя Нушева от София е победител от второто издание на детския конкурс за българска коледна песен – „Коледна изповед”. В конкурса са участвали деца от България и Македония.", "date": "2017.11.29", "title": "Преглед на основните теми в кюстендилския печат"}
{"url": "http://www.focus-news.net/news/2017/11/29/2461864/smolyan-obshtinskiyat-savet-v-zlatograd-zasedava-izvanredno-zaradi-zamarsyavaneto-na-rekite.html", "text": "Общинският съвет в Златоград заседава извънредно заради замърсяването на реките. Във вторник РИОСВ – Смолян Басейнова дирекция „Източнобеломорски район” – Пловдив и Регионална лаборатория – Смолян започнаха проверка във връзка с получен сигнал за побеляване на реките Голяма и Върбица в района на Златоград. Ще бъде направен пълен оглед на района с цел установяване на замърсяването и ще бъдат взети водни проби.", "date": "2017.11.29", "title": "Смолян: Общинският съвет в Златоград заседава извънредно заради замърсяването на реките"}
{"url": "http://www.focus-news.net/news/2017/11/29/2461865/ekathimerini-arestat-na-predpolagaemi-chlenove-na-turska-grupirovka-provokira-opaseniya-ot-terorizam-v-gartsiya.html", "text": "Деветимата турски граждани, заподозрени в членство към забранена лява групировка, засилиха опасенията от тероризъм в Гърция, след като силите за сигурност откриха материали за направата на бомба при акцията, проведена на територията на столицата Атина, коментира електронното издание Ekathimerini. \r\nЕдин от заподозрените бе издирван от гръцките власти във връзка с опита на членове на турската терористична група DHKP/C да прехвърлят оръжия и взривни вещества от остров Хиос в Турция през 2013 г.\r\nПравителствени служители заявиха, че проведената полицейска акция не е свързана по никакъв начин с предстоящото официалното посещение на турския президент Реджеп Тайип Ердоган. Въпреки това служители от Министерството на защитата на гражданите и полицейски източници не изключват възможността заподозрените - осем мъже и една жена – да планират атака срещу лидера на Анкара по време на визитата му в Гърция. \r\nПравителствените източници описаха операцията, проведена във вторник, като „голям успех\" за правоприлагащите органи, като добавиха, че Националната разузнавателна служба е изиграла важна роля за положителния й резултат. Агенция „Фокус“ припомня:\r\nВ навечерието на визитата на държавния глава на Турция Реджеп Тайип Ердоган, гръцките сили за сигурност проведоха операция, в рамките на която бяха задържани деветима души за предполагаеми връзки с лява групировка, забранена от властите в Анкара. \r\nСъгласно разпространената информация, гръцката полиция е щурмувала няколко апартамента в Атина, в които са открити материали за направата на бомба. Полицията откри буркани, съдържащи неопределен експлозивен материал, и кабели, които да бъдат използвани за свързване с детонатори и преносими компютри. Полицейски служител потвърди, че властите проверяват връзките на задържаните с DHKP/C, лява групировка, обвинена за серия атаки и самоубийствени атентати, извършени в Турция в периода след 1990 г.Тереза Герова", "date": "2017.11.29", "title": "Ekathimerini: Арестът на предполагаеми членове на турска групировка провокира опасения от тероризъм в Гърция"}
{"url": "http://www.focus-news.net/news/2017/11/29/2461866/mosv-petrich-shte-stroi-instalatsii-za-prerabotka-na-otpadatsi-sas-sredstva-po-opos.html", "text": "Министърът на околната среда и водите Нено Димов и кметът на Петрич Димитър Бръчков ще подпишат договор за проектиране и изграждане на инсталации за преработка на отпадъци, съобщиха от пресцентъра на министерството. Подписването е днес от 14.00 часа в зала „Министър“ в МОСВ на бул. „Кн. Мария Луиза“ № 22.\r\nСъоръженията са за предварително третиране на смесените и компостиране на зелените отпадъци. Финансирането е по Оперативна програма „Околна среда 2014-2020“ (ОПОС). Общият размер на инвестицията е над 10,3 млн. лв., безвъзмездната финансова помощ - 7,1 млн. лв.", "date": "2017.11.29", "title": "МОСВ: Петрич ще строи инсталации за преработка на отпадъци със средства по ОПОС"}
{"url": "http://www.focus-news.net/news/2017/11/29/2461867/pregled-na-osnovnite-temi-v-shumenskiya-pechat.html", "text": "„Шест общини в региона ще получат допълнително над три милиона лева от държавния бюджет“ е водещото заглавие във вестник „Шуменска заря“. С одобрено Постановление на № 260 от 24 ноември 2017 година на Министерски съвет шест общини в Шуменска област ще получат допълнителни средства в размер на над 3 млн.лв., стана ясно вчера. Най-много средства отиват по бюджета на Община Нови пазар - 650 000 лв. „Улици в кв. „Дивдядово“ с положев нов асфалт“ е заглавие от стр.2 в броя. За първи път от много години се прави цялостно асфалтиране на улици в квартала. На четири от тях е положена нова настилка. „Клубове в Професионалната гимназия по икономика ще представят проектни инициативи в навечерието на патронния празник на училището“, информира ежедневникът. В седмицата преди патронния празник на Професионалната гимназия по икономика в Шумен - 6 декември, учениците от клубовете „Пея и танцувам“, „Театрално студио“, „Приложно изкуство“, „Гражданско образование“ и „Млад дебатьор“ ще представят своите най-добри клубни инициативи пред училищната общност, родители и други заинтересовани страни. „Шефът на ВиК- Шумен отговори на въпросите на съветниците“, пише вестникът. По искане на две постоянни комисии към общинския съвет на Шумен на въпроси отговори управителят на ВиК - Шумен. Причина за „голямото интервю“ бе планът за стопанисване, експлоатация и поддръжка на активите. „28 акта съставиха за седмица горските стражари към СИДП“, е акцент от стр. 3. От началото на ноември горските стражари към СИДП са извършили  2 799 проверки, като са съставили общо 84 акта по Закона за горите и два по Закона за лова и опазване на дивеча. „Приходите от нощувки в Шумен се увеличават“, пише всекидневникът. Приходите от нощувки през септември в област Шумен достигат 264.4 хил.лв., които са с 19.6% повече в сравнение със същия месец на 2016 година. „Общинските съветници като съмишленици на ДКТ „В. Друмев“, е заглавие от стр. 5 в броя. Членовете на постоянната комисия „Култура, културно-историческо наследство, туризъм, интеграционна политика и вероизповедания“ към общинския съвет в областния център се срещнаха и разговаряха с директора на Драматично- куклен театър „Васил Друмев“ Димитър Димитров, заместник-директора Диана Христова и режисьора Съби Събев. „Откриха седмицата, посветена на 197-та годишнина от рождението на Сава Доброплодни“, съобщава изданието. „Паметникът на Илчов байир празнува 36 години“ е друго заглавие в броя. Интерактивна пощенска картичка с изображение на паметника „Създатели на българската държава“ ще бъде представена публично по повод 36-ия рожден ден на мемориалния комплекс в Шумен.", "date": "2017.11.29", "title": "Преглед на основните теми в шуменския печат"}
{"url": "http://www.focus-news.net/news/2017/11/29/2461868/nebi-bozov-kmet-na-sarnitsa-pochti-prazen-e-yazovir-dospat-v-nachaloto-na-zimniya-sezon.html", "text": "Почти празен е язовир „Доспат” край Сърница в началото на зимния сезон, съобщи за Радио „Фокус“ – Пазарджик Неби Бозов, кмет на Община Сърница. За последните няколко години язовирът не е замръзвал. „През зимата най-често рибарите ловят риба на дупка в леда, когато водоемът замръзне. Най-често уловът е от пъстърва, костур и уклей“, уточни Бозов. По думите му, язовирът през зимата е много красив, както и пътят от Доспат към Сърница, преминаващ по поречието му.\r\nАлбена ЖИЛЕКОВА", "date": "2017.11.29", "title": "Неби Бозов, кмет на Сърница: Почти празен е язовир „Доспат” в началото на зимния сезон"}
{"url": "http://www.focus-news.net/news/2017/11/29/2461869/faz-zapochva-dvudnevnata-sreshta-na-varha-es-afrika.html", "text": "В сряда, 29 ноември, започва двудневната среща на върха ЕС-Африка, на която редица държавни и правителствени лидери ще се опитат да намерят път за по-добри перспективи за живот на Черния континент, съобщава германският национален ежедневник Die Frankfurter Allgemeine Zeitung.\r\nНа срещата на върха ЕС-Африка в икономическата столица на западноафриканската страна Кот д'Ивоар ще бъде обсъдено засилването на сътрудничество между двата континента. Германия и другите държави от ЕС се надяват да намалят мигрантския поток в Средиземно море, но интересите на двете преговарящи страни изглежда са твърде различни. \r\nЕвропейският съюз иска да популяризират по-добри образователни възможности за младите хора в Африка и да създадат условия за по-лесен младежки обмен. Трябва да е възможно да се подпомогне професионалното обучение и подкрепата за университетите, включително чрез възможности за обучение, а това изисква успех в борбата срещу корупцията и спазването на правата на човека, е позицията на Брюксел. За тази цел ще бъдат увеличени средствата, отпускани на Африка. \r\nПо-добрите условия на живот в страните на произход означават, че натискът от миграцията към Германия и Европа ще намалее. Сътрудничеството с транзитни страни като Либия, където повечето хора започват опасното пътуване през Средиземно море до Европа, също е сред целите на Брюксел. \r\nОчакванията на Африка са толкова различни, колкото са и 55-те страни на континента, които ще вземат участие във форума. По-бедните страни се надяват да получат повече помощ за развитие от европейците - дори и ако срещата не предвижда официални финансови ангажименти. Страните като Уганда и Етиопия, които неотдавна посрещнаха стотици хиляди африкански бежанци, също се надяват на повече пари от европейците. Развитите страни като Кения или ЮАР се надяват на свой ред на повече бизнес предложения. Тереза Герова", "date": "2017.11.29", "title": "FAZ: Започва двудневната среща на върха ЕС-Африка"}
{"url": "http://www.focus-news.net/news/2017/11/29/2461870/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Гражданите на Чешката република вярват най-много на  армията и полицията сред институциите в страната. Това показва проучване, цитирано от столичния вестник The Daily Prague Monitor. \r\nСъгласно резултатите от анкетата, две трети от чехите се доверяват на военните и на полицията. Банките и съдилищата се ползват със същото доверие (53%), докато Църквата, медиите и неправителствените организации са далеч по-малко надеждни за гражданите на Чешката република. \r\nПроучванията показват, че ниското доверие в църквите през последните няколко години очевидно е свързано с негативната публична позиция по реституционния закон от 2012 г., в по силата на който са върнати имоти на клериците, конфискувани в годините на комунистическия режим. \r\nНедоверието преобладава и по отношение на други институции. Така например доверие в синдикатите имат 38 % от чехите, в телевизиите – 35 %, а на НПО-та – 32 %. Около 30 % от гражданите се доверяват на пресата, докато на Църквата – едва 20 %.\r\n*** Преговарящите от Обединеното кралство и Европейския съюз са постигнали споразумение за т.нар. сметка по Брекзит, което създава условия за пробив в преговорите за „развода“ между Брюксел и Лондон на предстоящата през декември среща на върха, съобщава изданието The Telegraph. \r\nИзточник от двете преговарящи страни потвърди, че понастоящем е постигнато принципно споразумение по искането на ЕС за финансово уреждане от 60 млрд. евро преди ключовата среща на британския премиер Тереза Май и председателя на Европейската комисия Жан-Клод Юнкер.\r\nДва източника потвърдиха, че условията са били договорени на среща в Брюксел в края на миналата седмица след интензивни дискусии, водени от Оливър Робинс, главен преговарящ от страна на Великобритания.\r\nПо данни на изданието, които не са потвърдени официално, крайната сума не е фиксирана – тя ще бъде в диапазона между 45 млрд. и 55 млрд. евро.\r\n*** Деветимата турски граждани, заподозрени в членство към забранена лява групировка, засилиха опасенията от тероризъм в Гърция, след като силите за сигурност откриха материали за направата на бомба при акцията, проведена на територията на столицата Атина, коментира електронното издание Ekathimerini. \r\nЕдин от заподозрените бе издирван от гръцките власти във връзка с опита на членове на турската терористична група DHKP/C да прехвърлят оръжия и взривни вещества от остров Хиос в Турция през 2013 г.\r\nПравителствени служители заявиха, че проведената полицейска акция не е свързана по никакъв начин с предстоящото официалното посещение на турския президент Реджеп Тайип Ердоган. Въпреки това служители от Министерството на защитата на гражданите и полицейски източници не изключват възможността заподозрените - осем мъже и една жена – да планират атака срещу лидера на Анкара по време на визитата му в Гърция. \r\nПравителствените източници описаха операцията, проведена във вторник, като „голям успех\" за правоприлагащите органи, като добавиха, че Националната разузнавателна служба е изиграла важна роля за положителния й резултат. \r\nВ навечерието на визитата на държавния глава на Турция Реджеп Тайип Ердоган, гръцките сили за сигурност проведоха операция, в рамките на която бяха задържани деветима души за предполагаеми връзки с лява групировка, забранена от властите в Анкара. \r\nСъгласно разпространената информация, гръцката полиция е щурмувала няколко апартамента в Атина, в които са открити материали за направата на бомба. Полицията откри буркани, съдържащи неопределен експлозивен материал, и кабели, които да бъдат използвани за свързване с детонатори и преносими компютри. Полицейски служител потвърди, че властите проверяват връзките на задържаните с DHKP/C, лява групировка, обвинена за серия атаки и самоубийствени атентати, извършени в Турция в периода след 1990 г.\r\n*** Последният ракетен тест на войнствения режим в Пхенян промени изцяло ситуацията в света. Защото изчисления на траекторията показаха, че в обсега на ракетите тип Hwasong-15 влизат територии в радиус от 13 хил. км. Това означава, че Северна Корея може да порази не само Япония и Гуам, ако насочи оръжието на изток, но и цялата територия на САЩ. Единствено Пуерто Рико ще остане извън обсега на ракетата, отбелязва германският национален ежедневник Die Welt.\r\nНа запад ракетата би задминала границата на Китай и може би Казахстан. Цяла Европа е в мерника – чак до територията на ваканционния испански остров Тенерифе. Обхватът на междуконтиненталните балистични ракети зависи от редица променливи. Но, съгласно думите на американския министър на отбраната Джеймс Матис, те „принципно биха могли да достигнат до всяка точка на земята“. Предвид сериозността на положението, реакцията на държавния глава на САЩ Доналд Тръмп изглежда изненадващо спокойна: „Това е ситуация, с която ще се справим“. \r\nРазбира се, новата ракета се е разпаднала на три парчета точно в Японско море. Вярно е, че авантюристичният Ким Чен-ун е способен да насочи ракета към Европа, но не бива да се забравя, че Китай и Русия представляват донякъде щит – поне засега. Москва и Пекин са единствените, които все още поддържат сравнително добри отношения с Пхенян.\r\n***", "date": "2017.11.29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/29/2461871/nimh-shte-ima-snyag-prez-dekemvri-znachitelno-ponizhenie-na-temperaturite-se-ochakva-v-nachaloto-na-sledvashtata-sedmitsa.html", "text": "Декември ще започне с много динамично време. Под влияние на серия средиземноморски циклон, преминаващи през страната или близко до нея, ще се създават валежни обстановки. Има условия за значителни валежи. Такава е прогнозата за времето през първия зимен месец на Националния институт по метеорология и хидрология (НИМХ) към БАН, съобщи за Агенция „Фокус” синоптикът Красимир Стоев. През първите дни от месеца ще духа умерен, в източните райони и северно от планините и временно силен юг-югозападен вятър и температурите ще бъдат високи. Валежите ще са от дъжд. Към 4 – 5 декември от север-северозапад ще нахлуе студен въздух. Температурите ще се понижат и дъждът ще премине в сняг. През последните дни от десетдневието температурите относително ще се повишат, но ще останат по-ниски от обичайните. Отново ще има валежи, предимно от сняг.\r\n\tДинамично ще се задържи времето през второто десетдневие. През повечето дни температурите ще останат по-ниски от обичайните. Около 12 – 13 декември и в края на десетдневието отново ще има валежи, в по-голямата част от страната, предимно от сняг. \r\n\tВ началото, в средата и в края на третото десетдневие отново има  вероятност за валежи.\r\nМесечната сума на валежите ще бъде над нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м.\r\nТази година през декември се очаква средната месечна температура да бъде около и под нормата, която в Северна България и високите полета е 0-1˚, в Горнотракийската низина – 2-3˚, по Черноморието и в най-южните райони – около 4˚, в планините — от минус 8 до минус 3°. Най-ниските температури през месеца ще бъдат между минус 15° и минус 10°, по Черноморието – около минус 7°, а най-високите – между 10° и 15°, в районите чувствителни на южен вятър до 18°.\r\nВ началото на декември Слънцето в София изгрява в 7 ч. и 37 мин. и залязва в 16 ч. и 54 мин. Продължителността на деня е 9 ч. и 17 мин. В края на месеца Слънцето изгрява в 7 ч. и 57 мин. и залязва в 17 ч. и 3 мин. Продължителността на деня е 9 ч. и 6 мин.\r\nФазите на Луната през месеца са: 3.12 – пълнолуние, 10.12 – последна четвърт, 18.12 – новолуние, 26.12 – първа четвърт.\r\nАстрономическата зима започва на 21 декември в 18 часа и 28 минути. \r\nВ метеорологично отношение декември е първият зимен месец. Преобладава облачното и мъгливо време. Студените нахлувания от север на арктичен въздух зачестяват и вали сняг. Средният брой на дните със снежна покривка в Северна България е 10-15, в Южна – 4-5. При нахлувания на топъл въздух от югозапад температурите се повишават и се наблюдават т. нар. „поврати на топлина”. Валежите в сравнение с другите месеци са сравнително малко, особено в Дунавската равнина. Средният брой на мрачните дни е от 9 до 14, на ясните — от 2 до 4, а на мъгливите в равнинните райони — от 7 до 12.", "date": "2017.11.29", "title": "НИМХ: Ще има сняг през декември, значително понижение на температурите се очаква в началото на следващата седмица"}
{"url": "http://www.focus-news.net/news/2017/11/29/2461872/deputatite-prieha-na-parvo-chetene-promeni-v-zakona-za-podpomagane-na-zemedelskite-proizvoditeli-garantirashti-efektivnoto-upravlenie-na-prsr.html", "text": "Депутатите приеха на първо четене промени в Закона за подпомагане на земеделските производители, гарантиращи ефективното управление на Програмата за развитие на селските райони (ПРСР), предаде репортер на Агенция „Фокус“.   Законопроектът бе внесен от ПГ на ГЕРБ и „за“ него на първо четене гласуваха 97 народни представители, „против“ – 5  и „въздържали се“ - 50, с което той бе приет.  Целта на промените е изпълнение на междинните цели, заложени в програмата, които трябва да бъдат приключени към края на 2018 г. Вносителите посочват, че при непостигане на междинните цели, ще бъдат загубени 6 % от стойността на ПРСР. С промените се въвеждат текстове за работа през Интегрираната система за управление и наблюдение (ИСУН) и през Интегрираната системата за администриране и контрол (ИСАК) по ПРСР. \r\nВ рамките на дебата Светла Бъчварова от ПГ на „БСП за България“ поясни, че една част от предложенията в законопроекта са безспорни. По думите й те са свързани с това, че инвестиционните мерки и проекти по ПРСР трябва да се управляват по системата ИСУН. Според нея друга част от  промените от БСП не могат да приемат. „Става въпрос за предписаната процедура за предварилетелен ранкинг на проектите“, заяви проф. Бъчварова. Депутатът от ПГ на „Обединени патриоти“ Петър Петров заяви, че промените в Закона за подпомагане на земеделските производители са изключително важни за българската икономика. Той подчерта, че невнасянето и негласуването на този закон означава загуба на десетки милиони левове, които са изключително важни за българската икономика и селско стопанство. \r\nДеница КИТАНОВА", "date": "2017.11.29", "title": "Депутатите приеха на първо четене промени в Закона за подпомагане на земеделските производители, гарантиращи ефективното управление на ПРСР"}
{"url": "http://www.focus-news.net/news/2017/11/29/2461873/afp-kitay-predlozhi-sasht-da-se-otkazhat-ot-voennite-manevri-kray-koreyskiya-poluostrov-v-zamyana-na-zamrazyavaneto-na-yadrenite-opiti-na-severna-koreya.html", "text": "В сряда Китай изрази „сериозна загриженост“ по повод последното изпитание на междуконтинентална балистична ракета, извършено от Северна Корея, предава AFP.\r\nГоворителят на Министерството на външните работи в Пекин заяви, че Китай предлага Пхенян да замрази ядрените изпитания в замяна на това САЩ да се откажат от военните учения в района на Корейския полуостров. Това е най-добрият начин за отслабване на напрежението, убедени са в Пекин. \r\nКитай изрази надежди, че всички страни ще работят за „мирно уреждане\" на въпроса, тъй като военната опция няма да доведе до разрешаване на кризата, заяви говорителят в рамките на редовен брифинг.Тереза Герова", "date": "2017.11.29", "title": "AFP: Китай предложи САЩ да се откажат от военните маневри край Корейския полуостров в замяна на замразяването на ядрените опити на Северна Корея"}
{"url": "http://www.focus-news.net/news/2017/11/29/2461874/balgariya-poluchi-pokana-da-kandidatstva-za-domakin-na-forum-gradovete-na-ek-prez-2019-g.html", "text": "България получи покана да кандидатства за домакин на Форума „Градовете“ на Европейската комисия през 2019 г. Страната ни има уникалния шанс да е домакин на събитието на високо равнище, което има за цел да определя част от темите за градския дневен ред на ЕС. Това съобщи заместник-министърът на регионалното развитие и благоустройството Деница Николова, която представи България в тазгодишния форум, който се проведе в Ротердам, Кралство Нидерландия, съобщиха от пресцентъра на министерството.  \r\nЗам.-министър Николова представи важността на модела за балансирано регионално развитие на градовете в ЕС, базирано на интегриран модел на инвестициите в населените места за постигане на по-високо икономическо развитие и растеж.  Според нея бъдещото градското развитие в Европа неминуемо трябва да разглежда и  развитието на териториите като цяло.  „Нашите градове днес са изправени пред редица нови предизвикателства, като някои от тях са в  резултат  на концентрирания модел на управление и инвестиции“, обърна внимание зам.-министър Николова.  Тя отбеляза, че някои от новите предизвикателства  пред големите градове в ЕС като миграцията, икономическото развитие, жилищната осигуреност, необходимостта от нови работни места идват в резултат на трайната тенденция за миграция на населението от малките населени места към големите градове.\r\n„Ние трябва да поставим акцент върху териториалното измерение като цяло,  да се фокусираме върху балансираното развитие на териториите, така че да отговорим и предотвратим бъдещото задълбочаване на различията между регионите“, призова зам.-министър Николова. \r\nТя сподели опита на България в тази връзка и посочи, че 22% от средствата, предоставени от структурните фондове на ЕС, са  съсредоточени в изпълнението на интегрирани планове за градско развитие, които към настоящия момент се реализират в 67 български града.  „Ефектът от кохезионната политика в големите градове  е безспорен и осезаем. Но същевременно не трябва да забравяме малките населени места, тъй като те имат своето функционално значение за развитието на регионите като цяло“, категорична бе зам.-министър Николова. „Необходими са ни адаптирани, гъвкави механизми за финансиране и изпълнение, съобразени със спецификите на регионите при опростени правила“, каза още Николова. \r\nСпоред нея балансираното  териториално развитие трябва да се превърне в обща политика за ЕС,  като същевременно се  използват всички налични инструменти като част от кохезионната  и хоризонтални политики на ниво ЕС. „Към момента ние имаме различни инструменти с различен подход на управление и изпълнение. Това е тема, която следва да бъде поставена в центъра на бъдещата дискусия, ако искаме да постигнем по-добри резултати и по-добри ефекти“, заяви заместник –министър Деница Николова. \r\nФорумът „CITIES 2017”, който се проведе в периода 27-28 ноември в Ротердам бе под мотото \"Заедно работим за по-добри градове\". Сред участниците в него бяха еврокомисарят по регионална политика г-жа Корина Крецу, кметът на Ротердам Ахмед  Абуталеб, Хуан Клос, изпълнителен директор на Хабитат на ООН, г-жа Kajsa Ollongren, вицепремиер и министър на вътрешните работи на Холандия, вицепрезидентът на Европейската инвестиционна банка Вазио Хюдак, президентът на Комитета на регионите Карл Ламберц, кметовете на Виена, Хага, Атина, Стокхолм, членове на Европейския парламент и др. Приветствие към участниците отправи заместник-председателят на Европейската комисия Юрки Катайнен.  \r\nВ рамките на форума бе стартирана нова платформа за инвестиции и финансиране в градовете – URBIS, която е съвместно разработена от ЕК и ЕИБ и е предназначена за целия ЕС.", "date": "2017.11.29", "title": "България получи покана да кандидатства за домакин на Форум „Градовете“ на ЕК през 2019 г."}
{"url": "http://www.focus-news.net/news/2017/11/29/2461875/api-otpadat-ogranicheniyata-za-tovarni-avtomobili-s-remarketa-i-poluremarketa-po-patya-batak-dospat-i-za-tezhkotovarni-mps-po-pat-velingrad-sarnitsa.html", "text": "Отпадат ограниченията за движение на товарни автомобили с ремаркета и полуремаркета по път ІІ-37 Батак – Доспат и за движението на тежкотоварни МПС по път III-843 Велинград – Сърница. Това съобщиха от пресцентъра на Агенция „Пътна инфраструктура”.", "date": "2017.11.29", "title": "АПИ: Отпадат ограниченията за товарни автомобили с ремаркета и полуремаркета по пътя Батак – Доспат и за тежкотоварни МПС по път Велинград – Сърница"}
{"url": "http://www.focus-news.net/news/2017/11/29/2461876/blagoevgrad-voennosluzheshti-ot-suhopatnite-voyski-unishtozhiha-nevzriveni-boepripasi-v-sgradata-na-kmetstvoto-v-selo-ploski.html", "text": "Военнослужещи от Сухопътните войски унищожиха още четири невзривени боеприпаса, открити в сградата на кметството в село Плоски, община Сандански. Това съобщиха от пресцентъра на Министерство на отбраната. Действията в помощ на населението извърши формирование за овладяване и /или преодоляване на последствията от бедствия (ФОППБ) от военно формирование 56 040 от състава на Бригадното командване - Благоевград с ръководител капитан Борислав Войнов. В продължение на 3 часа от 16.00 до 19.00 часа във вторник, 28 ноември, формированието извърши разузнаване, транспортиране и унищожаване на откритите два силно корозирали 76,2-мм артилерийски снаряди и два 122-мм осколочно-фугасни артилерийски снаряди.", "date": "2017.11.29", "title": "Благоевград: Военнослужещи от Сухопътните войски унищожиха невзривени боеприпаси в сградата на кметството в село Плоски"}
{"url": "http://www.focus-news.net/news/2017/11/29/2461877/pregled-na-osnovnite-temi-vav-velikotarnovskiya-pechat.html", "text": "„Скaндaл c мaгиcтpaлaтa Рyce – Вeликo Tъpнoвo. Гopнoopяхoвци: Обpичaтe живoтa нa 100 000 дyши, a миcлитe зa пъcтpoцвeтния гyщep“ е заглавие от областния всекидневник „Янтра Днес”. Скaндaл ce paзвихpи пo вpeмe нa oбщecтвeнoтo oбcъждaнe нa дoклaдa зa ОВОС зa бъдeщaтa мaгиcтpaлa Рyce – Вeликo Tъpнoвo. Сpeщитe c гpaждaнитe ce пpoвeдoхa в Пaвликeни, Гopнa Оpяхoвицa и Вeликo Tъpнoвo. Пoвeчe oт 50 души ce cъбpaхa в зaлaтa нa Общинa Гopнa Оpяхoвицa, зa дa чyят пpeзeнтaциятa нa eкcпepтитe oт Агeнция „Пътнa инфpacтpyктypa“ пo дoклaдa зa въздeйcтвиe въpхy oкoлнaтa cpeдa. Бяхa пpeдcтaвeни кaк тpитe вapиaнтa нa мaгиcтpaлaтa – cин, чepвeн и кoмбиниpaн, щe ce oтpaзят нa зaщитeнитe зoни, зaмъpcявaнeтo нa въздyхa, пpиpoднитe бoгaтcтвa, pacтитeлния и живoтинcкия cвят, шyмa, здpaвeтo нa хopaтa, кyлтypнoтo нacлeдcтвo и т.н.\r\n„Луксозни коли спират на сините зони, без да плащат?“ е друго заглавие от ежедневника. В електронната система на „Паркинги и гаражи“ ООД във Велико Търново са заложени номера на автомобили, които могат да спират на сините зони, без да плащат такси. За това сигнализираха читатели на „Янтра днес“. Според тях привилегированите автомобили са луксозни, но не е ясно на какъв точно принцип е подборът им. Направихме неколкократни опити да потърсим за коментар управителя на общинското дружество инж. Иван Ламбев. Той отказа интервю по телефона, след което престана да вдига GSM-а си.\r\n„Разследваните полицаи не са отстранени, текат дисциплинарни производства“ е заглавие от трета страница на ежедневника. „Коледен базар с 25 къщички отваря врати“ четем на страница четири в изданието. На страница пет е поместен материал със заглавие: „Съдии работят в душегубки – седем човека делят 15 кв. м“. На страниците шест и седем четем материал със заглавие „Алкохолизмът – близо до смъртта. Има изход! Да се бориш със себе си, е най-тежката битка“. На спортната страница на вестник „Янтра Днес“ четем  “Етър“ без четири основни играчи днес срещу „Пирин“.\r\n„Правят картинг писта за развлечения и състезания край Килифарево“ е заглавие от първа страница на другия областен ежедневник „Борба“. Модерна картинг писта, на която ще могат да се организират и състезания, ще прави предприемачът Иво Табаков край комплекса си в близост до Килифарево. Тя ще бъде разположена северно от градчето за шофьори на ЕТ „Румяна Хинкова“. Предприемачът, който наскоро си взе, реставрира и експлоатира автентичен щурмови самолет СУ – 22, държи над 80 дка в района, върху които се простира комплексът Писта за картинг, която да отговаря на нормативите за състезания, в момента няма в Централна Северна България, а най-близката и модерна, каквато ще има край старата столица, е изградена в Хасково.\r\n„Десететажен блок потъва в подземна река, обитателите се спасяват с помпи“ е друга тема от ежедневника. 10-етажем блок в широкия център на Велико Търново потъва във вода и само неспирната работа на помпи в основите му, които самите живущи са поставили, в момента спасява ситуацията. Сградата се намира на ул. „Йоновка“ N11 до градския стадион „Ивайло“. Наш екип установи вчера фрапиращи поражения по сградата. Мазите са необитаеми, а в пиковите моменти, които настъпват при всеки валеж, нивото на водата в тях достига повече от метър. Токовите удари от влагата тук са ежедневие и само късметът засега не е довел до пожар или по-фатални последствия.\r\n“Биовина, скара, еленски бут и коледна поща на празничния базар във велико Търново“, “Запорираха заплатата на самотна майка, без да е ходила в съда“, “Община Свищов получава от държавата бившите казарми“, “Шефът на пожарната в Павликени също заснет да пълни бензин в пластмасови туби“ и  “Проект на търновец за софтуер в помощ на жени с рак на гърдата е финалист в New Europe 100“  са други заглавия от страниците на всекидневника.\r\n“Виолетовите“ гостуват на “Пирин“ без Бадара, Ивайлов и Минев“, силно представяне на “Етър Елит“ на държавното първенство, Симона Стойчева с два медала“ и  “Още два дни приемат номинации за спортист и треньор на годината“ са заглавията от спортната страница на изданието.", "date": "2017.11.29", "title": "Преглед на основните теми във великотърновския печат"}
{"url": "http://www.focus-news.net/news/2017/11/29/2461878/ministar-nikolay-nankov-15-mlrd-lv-e-stoynostta-na-proektite-v-stroitelniya-bransh-ot-nachaloto-na-may-dosega.html", "text": "1,5 млрд. лв. е стойността на проектите в строителния бранш от началото на май досега. Това каза на пресконференция министърът на регионалното развитие и благоустройството Николай Нанков, предаде репортер на Агенция „Фокус“. „Само през тези 7 месеца стартирахме проекти за почти 1,5 млрд. лв., които не просто ще дадат глътка въздух на строителния бранш, но и са с програмата, която сме си поставили“, коментира министърът. „Трябва да започнем с АМ „Хемус“ и „Струма“. Общо сумата за тези, които стартирахме, е 452 млн. лв. Дадохме началото и обявихме тръжни процедури в пътния бранш за почти 900 млн. лв. Зад тези числа стои както общественият интерес, така и човешки съдби. За първото деветмесечие на 2016 г. средно месечно са били заети 175 000 души, а през 2017 – имаме увеличение на 255 000 души“, коментира Нанков. По думите му благодарение на добрия инвестиционен бизнес климат има този ръст на заетите в сектора. \r\n„Имаме и 100 млн. лв. по програма текущ ремонт и поддръжка. Бяха отпуснати целево през септември месец от Министерски съвет. АМ „Струма“ лот 3.1 - изпълняват се строително-монтажните дейности, като стойността им 166,8 млн. лв. Ще облекчим значително трафика между Бургас и Слънчев бряг и Бургас и Варна. 44,8 млн. лв. е общата сума на договора. Рехабилитират се 193 км по ОП „Региони в растеж 2014-2020“, обясни регионалният министър. \r\nЛюба АЛЕКСИЕВА", "date": "2017.11.29", "title": "Министър Николай Нанков: 1,5 млрд. лв. е стойността на проектите в строителния бранш от началото на май досега"}
{"url": "http://www.focus-news.net/news/2017/11/29/2461879/parlamentat-zadalzhi-bankite-da-informirat-bnb-pri-samnenie-za-negativno-vazdeystvie-ot-litsata-pritezhavashti-nad-20-ot-kapitala-im.html", "text": "Народните представители приеха на второ четене промени в Закона за кредитните институции, с които задължиха банките да уведомяват БНБ за обстоятелства, даващи основание за негативно въздействие от лицата, притежаващи пряко или непряко над 20% от акциите в капитала им, предаде репортер на Агенция „Фокус“. Предложението е променено между първо и второ четене на законопроекта. Първоначално депутатите предлагаха промяната в случай, когато лицата притежават 50% от капитала на банките. С промените банките трябва да приложат данните за лицата, които притежават пряко или непряко квалифицирано дялово участие в тях, в заявлението за лиценз за извършване на банкова дейност, издаван от БНБ. \r\nДепутатите решиха банките да могат не само с единодушно решение на колективния орган, но и след предварително одобрение на Надзорния съвет и на членовете на Съвета на директорите, да формират експозиции към администратори на банката и акционери, притежаващи акции, които им осигуряват повече от 10% от общия брой на гласовете в общото събрание на акционерите. \r\nБиляна ИВАНОВА", "date": "2017.11.29", "title": "Парламентът задължи банките да информират БНБ при съмнение за негативно въздействие от лицата, притежаващи над 20% от капитала им"}
{"url": "http://www.focus-news.net/news/2017/11/29/2461880/der-spiegel-deportiraneto-na-siriytsi-v-rodinata-im-e-novoto-boyno-pole-mezhdu-sayuza-hdshss-i-gsdp.html", "text": "В Берлин се очаква нов политически сблъсък – този път причината е разминаването в позициите на Съюза (ХДС/ХСС) и Германската социалдемократическа партия (ГСДП) по въпроса за връщането на сирийците в родината им, отбелязва водещото издание Der Spiegel.\r\nПолитици от Християндемократическия съюз (ХДС) и Християнсоциалния съюз (ХСС) настояват срокът за спирането на депортациите в Сирия да бъде удължен само до лятото на 2018 г. Искането, което бе поставено от вътрешните министри на Саксония и Бавария, трябва да бъде обсъдено в рамките на конференцията на министрите на вътрешните работи, която ще се проведе в Лайпциг.\r\nСтава въпрос за преоценка на ситуацията със сигурността в Сирия. Предварителните доклади показват, че според политици от ХДС и ХСС в близкоизточната република има определени райони, които вече са безопасни за гражданите й. Ето защо след лятото на следващата година би могло да се пристъпи към връщането на сирийците в тези зони. \r\nГСДП обаче едва ли ще приеме подобно предложение. Те настояват забраната за депортации на сирийци да остане в сила до края на 2018 г., след което да бъде направена нова оценка на ситуацията в страната. \r\nГражданската война в Сирия отне живота на около 400 хил. души през последните шест години. Милиони бяха принудени да напуснат пределите на родината си. Въпреки това Международната организация по миграция (МОМ) обяви по-рано това лято, че все повече хора се връщат заради подобрените условия за сигурността. Повечето от тях са вътрешно разселени лица и бежанци, които са били в Турция, Ливан, Йордания и Ирак.\r\nИскането на Съюза (ХДС/ХСС) за сключване на споразумение със Сирия за връщане на бежанци в родината им предизвика оживен дебат в Бундестага миналата седмица. Депутати от други партии предупредиха, че опозиционно настроените лица в Сирия все още са изправени пред „изтезания и убийства\". Също така, изгонването на „Ислямска държава“ от някои части съвсем не означава, че в Сирия има мир, категорични са част от германските политици.Тереза Герова", "date": "2017.11.29", "title": "Der Spiegel: Депортирането на сирийци в родината им е новото „бойно поле“ между Съюза (ХДС/ХСС) и ГСДП"}
{"url": "http://www.focus-news.net/news/2017/11/29/2461881/blagoevgrad-gratski-grazhdanin-e-napadnal-sluzhitelka-v-yugozapadna-bolnitsa-petrich.html", "text": "Гръцки гражданин е нападнал служителка в  Югозападна болница – Петрич. Това съобщиха от Областната дирекция на МВР – Благоевград. Със заповед за задържане до 24 часа, от полицейски служители на Районно управление „Полиция” – Петрич е задържан 55-годишният с инициали Х.Г. от Гърция. Около 14:00 часа вчера в Югозападна болница – Петрич същият е ударил в областта на главата 55-годишна служителка в болницата. За случая е уведомена Районната прокуратура – Петрич. Образувано е досъдебно производство.", "date": "2017.11.29", "title": "Благоевград: Гръцки гражданин е нападнал служителка в  Югозападна болница – Петрич"}
{"url": "http://www.focus-news.net/news/2017/11/29/2461882/montana-43-godishna-zhena-e-udarila-uchitelka-v-ou-v-levski-vav-varshets.html", "text": "43-годишна жена е ударила учителка в ОУ „В. Левски” във Вършец. Това съобщиха от Областната дирекция на МВР – Монтана. Вчера около 11.10 часа в Районно управление „Полиция” – Вършец е получен сигнал, подаден на тел. 112, за извършени непристойни действия, грубо нарушаващи обществения ред. В ОУ „В. Левски” в кв. „Изток” на Вършец 43-годишна с инициали С.Г. от същия град ударила шамар на учителката с инициали С.А. По случая е образувано досъдебно производство по чл. 325 ал. 1 от НК в Районно управление „Полиция” – Вършец.", "date": "2017.11.29", "title": "Монтана: 43-годишна жена е ударила учителка в ОУ „В. Левски” във Вършец"}
{"url": "http://www.focus-news.net/news/2017/11/29/2461883/vitsepremierat-simeonov-shte-obsadi-predlozheniya-na-natsionalnoto-sdruzhenie-balgarska-domashna-rakiya-za-borba-sreshtu-nezakonnite-obekti-za-destilatsiya.html", "text": "Заместник министър-председателят Валери Симеонов ще обсъди с представители на Национално сдружение „Българска домашна ракия“ предложенията им за борба срещу незаконните обекти за дестилация и сивия сектор. Това съобщиха от правителствена информационна служба. Срещата по инициатива на националното сдружение ще се проведе в Министерски съвет.", "date": "2017.11.29", "title": "Вицепремиерът Симеонов ще обсъди предложения на Националното сдружение „Българска домашна ракия“ за борба срещу незаконните обекти за дестилация"}
{"url": "http://www.focus-news.net/news/2017/11/29/2461884/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Последният ракетен тест на войнствения режим в Пхенян промени изцяло ситуацията в света. Защото изчисления на траекторията показаха, че в обсега на ракетите тип Hwasong-15 влизат територии в радиус от 13 хил. км. Това означава, че Северна Корея може да порази не само Япония и Гуам, ако насочи оръжието на изток, но и цялата територия на САЩ. Единствено Пуерто Рико ще остане извън обсега на ракетата, отбелязва германският национален ежедневник Die Welt.\r\nНа запад ракетата би задминала границата на Китай и може би Казахстан. Цяла Европа е в мерника – чак до територията на ваканционния испански остров Тенерифе. Обхватът на междуконтиненталните балистични ракети зависи от редица променливи. Но, съгласно думите на американския министър на отбраната Джеймс Матис, те „принципно биха могли да достигнат до всяка точка на земята“. Предвид сериозността на положението, реакцията на държавния глава на САЩ Доналд Тръмп изглежда изненадващо спокойна: „Това е ситуация, с която ще се справим“. \r\nРазбира се, новата ракета се е разпаднала на три парчета точно в Японско море. Вярно е, че авантюристичният Ким Чен-ун е способен да насочи ракета към Европа, но не бива да се забравя, че Китай и Русия представляват донякъде щит – поне засега. Москва и Пекин са единствените, които все още поддържат сравнително добри отношения с Пхенян.\r\n*** В Берлин се очаква нов политически сблъсък – този път причината е разминаването в позициите на Съюза (ХДС/ХСС) и Германската социалдемократическа партия (ГСДП) по въпроса за връщането на сирийците в родината им, отбелязва водещото издание Der Spiegel.\r\nПолитици от Християндемократическия съюз (ХДС) и Християнсоциалния съюз (ХСС) настояват срокът за спирането на депортациите в Сирия да бъде удължен само до лятото на 2018 г. Искането, което бе поставено от вътрешните министри на Саксония и Бавария, трябва да бъде обсъдено в рамките на конференцията на министрите на вътрешните работи, която ще се проведе в Лайпциг.\r\nСтава въпрос за преоценка на ситуацията със сигурността в Сирия. Предварителните доклади показват, че според политици от ХДС и ХСС в близкоизточната република има определени райони, които вече са безопасни за гражданите й. Ето защо след лятото на следващата година би могло да се пристъпи към връщането на сирийците в тези зони. \r\nГСДП обаче едва ли ще приеме подобно предложение. Те настояват забраната за депортации на сирийци да остане в сила до края на 2018 г., след което да бъде направена нова оценка на ситуацията в страната. \r\nГражданската война в Сирия отне живота на около 400 хил. души през последните шест години. Милиони бяха принудени да напуснат пределите на родината си. Въпреки това Международната организация по миграция (МОМ) обяви по-рано това лято, че все повече хора се връщат заради подобрените условия за сигурността. Повечето от тях са вътрешно разселени лица и бежанци, които са били в Турция, Ливан, Йордания и Ирак.\r\nИскането на Съюза (ХДС/ХСС) за сключване на споразумение със Сирия за връщане на бежанци в родината им предизвика оживен дебат в Бундестага миналата седмица. Депутати от други партии предупредиха, че опозиционно настроените лица в Сирия все още са изправени пред „изтезания и убийства\". Също така, изгонването на „Ислямска държава“ от някои части съвсем не означава, че в Сирия има мир, категорични са част от германските политици.\r\n*** В сряда, 29 ноември, започва двудневната среща на върха ЕС-Африка, на която редица държавни и правителствени лидери ще се опитат да намерят път за по-добри перспективи за живот на Черния континент, съобщава германският национален ежедневник Die Frankfurter Allgemeine Zeitung.\r\nНа срещата на върха ЕС-Африка в икономическата столица на западноафриканската страна Кот д'Ивоар ще бъде обсъдено засилването на сътрудничество между двата континента. Германия и другите държави от ЕС се надяват да намалят мигрантския поток в Средиземно море, но интересите на двете преговарящи страни изглежда са твърде различни. \r\nЕвропейският съюз иска да популяризират по-добри образователни възможности за младите хора в Африка и да създадат условия за по-лесен младежки обмен. Трябва да е възможно да се подпомогне професионалното обучение и подкрепата за университетите, включително чрез възможности за обучение, а това изисква успех в борбата срещу корупцията и спазването на правата на човека, е позицията на Брюксел. За тази цел ще бъдат увеличени средствата, отпускани на Африка. \r\nПо-добрите условия на живот в страните на произход означават, че натискът от миграцията към Германия и Европа ще намалее. Сътрудничеството с транзитни страни като Либия, където повечето хора започват опасното пътуване през Средиземно море до Европа, също е сред целите на Брюксел. \r\nОчакванията на Африка са толкова различни, колкото са и 55-те страни на континента, които ще вземат участие във форума. По-бедните страни се надяват да получат повече помощ за развитие от европейците - дори и ако срещата не предвижда официални финансови ангажименти. Страните като Уганда и Етиопия, които неотдавна посрещнаха стотици хиляди африкански бежанци, също се надяват на повече пари от европейците. Развитите страни като Кения или ЮАР се надяват на свой ред на повече бизнес предложения. \r\n***", "date": "2017.11.29", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/11/29/2461885/plovdiv-kontrolirano-unishtozhavane-na-brakuvani-boepripasi-shte-se-izvarshva-na-poligon-anevo.html", "text": "Контролирано унищожаване на бракувани боеприпаси и други взривни материали ще се извършва на полигон „Анево” на 30 ноември и 1 декември. Това съобщиха за Радио „Фокус” - Пловдив от ръководството на ВМЗ Сопот. Боеприпасите са отпаднали от производствения процес на дружеството.\r\nСъгласно действащото законодателство и нормативните документи, оперативното ръководство на ВМЗ е уведомило предварително съответните институции в населените места в района на полигона. Уверявате се жителите на населените места, че няма причина за безпокойство.", "date": "2017.11.29", "title": "Пловдив: Контролирано унищожаване на бракувани боеприпаси ще се извършва на полигон „Анево”"}
{"url": "http://www.focus-news.net/news/2017/11/29/2461886/ministar-nikolay-nankov-prez-2018-g-se-ochakva-bum-v-saniraneto.html", "text": "През 2018 г. се очаква бум в санирането. Това каза на пресконференция министърът на регионалното развитие и благоустройството Николай Нанков, предаде репортер на Агенция „Фокус“. „Имаме 570 сгради, които в момента се санират. През зимния сезон това няма как да се случи. Те ще бъдат зазимени и през 2018 г. ще бъдат санирани“, уточни Нанков и добави, че са насочили над 44 млн. лв. към спорта в учебните заведения. \r\n„85 млн. лв. са предвидени за 2018 г. по АМ „Хемус“. Предстои проектирането на 50 км до средата на годината от разклона за Тетевен. Не трябва да забравяме темата, свързана с пътната безопасност. Ще отремонтираме тунелните тръби. Говорейки за тунелите „Траянови врата“, по „Хемус“ и по транспортен коридор номер 9. Тази година три от тунелите бяха отремонтирани от „Хемус“. Дясната тръба на „Витиня“ в посока София я открихме предсрочно. АМ „Струма“ до Сандански върви с изключително бързи темпове“, отбеляза регионалният министър и добави, че в края на следващата година може да са готови предсрочно с 5-6 месеца и ноември месец да пуснат нови 25 км от „Струма“. „Създали сме работна група, която ще защити държавния интерес и 2019 г. да приключим цялостно с автомагистралата. 28 участници да подали оферти за тунела „Железница“, допълни Нанков и подчерта, че за ТОЛ системата са на финалната права. „Вече имаме избран участник. Имаме жалби. КЗК се произнесе в наша полза и по двете процедурни жалби. Очакваме жалби и пред ВАС. Още тази година стартираме с изграждането на ТОЛ системата. 7 месеца съм казал срок за оценка и коригиране на дефекти“, каза още Николай Нанков. \r\nЛюба АЛЕКСИЕВА", "date": "2017.11.29", "title": "Министър Николай Нанков: През 2018 г. се очаква бум в санирането"}
{"url": "http://www.focus-news.net/news/2017/11/29/2461887/pazardzhik-kmetat-na-peshtera-nikolay-zaychev-se-sreshtna-s-roditeli-i-detsa-otkazvashti-da-hodyat-na-uchilishte.html", "text": "Кметът на Община Пещера Николай Зайчев се срещна с родители и деца, отказващи да ходят на училище, съобщи за Радио „Фокус“ – Пазарджик Стоян Йовчев от Общината. След направените обходи по Междуинституционалния механизъм за обхват на учениците са регистрирани 19 категорични отказа за връщане в училище на лица, подлежащи на обучение. 7 от тях са момичета, които вече са създали семейство, бременни са или имат деца. Останалите 9 са деца, които прекарват времето си между България и чужбина, учили са няколко класа в българско училище и смятат, че не е нужно да учат повече.  \r\n„На срещата с ромските семейства Николай Зайчев отбеляза, че процесът за връщане в училище е факт. Това е въпрос на държавна и общинска политика с приоритет. Той увери децата колко важно е за тях и тяхното бъдеще да учат, да бъдат образовани, да получат професия и отбеляза, че няма да се толерират случаите на деца, които не ходят на училище или детска градина. Кметът попита присъстващите родители дали те самите са учили, при което отговорът на всички бе, че са неграмотни и никога не са учили и не искат същата съдба за своите деца“, уточни Йовчев. Той допълни, че в разговора участваха заместник-кметът Зехра Алиш и образователният експерт Диана Балканджиева. На по-големите ученици, които са завършили 8-ми клас, но са напуснали училище и вече работят, бе предложен вариант с вечерно обучение в професионална гимназия. Индивидуалните консултации ще продължат, за да може тези 9 деца да получат своя шанс да се образоват и респективно да се реализират на пазара на труда. Община Пещера е сред общините, които бяха отличени в работата си по връщане на децата в училище.\r\nАлбена ЖИЛЕКОВА", "date": "2017.11.29", "title": "Пазарджик: Кметът на Пещера Николай Зайчев се срещна с родители и деца, отказващи да ходят на училище"}
{"url": "http://www.focus-news.net/news/2017/11/29/2461888/daily-sabah-turtsi-sa-spasili-germanski-politik-ot-sigurna-smart.html", "text": "Баща и син от турски произход са спасили от „сигурна смърт“ кмета на малкия германски град Алтена, който бе нападнат с хладно оръжие във вечерните часове на понеделник, 27 ноември, коментира изданието Daily Sabah.\r\nАндреас Холщайн (ХДС) бе атакуван вечерта в магазин за кебап. Местни медии съобщиха, че нападателят – по всяка вероятно германски гражданин, е бил във видимо нетрезво състояние. Разследващите органи достигнаха до заключението, че нападението има ксенофобски мотиви. То е извършено заради специален ангажимент към бежанци, убедени са следователите. \r\nОсвен него, при нападението леко е пострадал още един човек, който се е притекъл на помощ на кмета. По данни на турския вестник това най-вероятно е един от двамата собственици на заведението, които са с турски произход.\r\nВ рамките на пресконференция, Холщайн призна: „Страхувах се за живота си“. Същевременно той подчерта, че престъплението срещу него е извършено в момент на голямо социално напрежение.Тереза Герова", "date": "2017.11.29", "title": "Daily Sabah: Турци са спасили германски политик от „сигурна смърт“"}
{"url": "http://www.focus-news.net/news/2017/11/29/2461889/georgi-gyokov-bsp-upravlyavashtite-podtsenyavat-prihodite-v-byudzheta-na-doo-za-2018-g.html", "text": "Управляващите подценяват приходите в бюджета на Държавното обществено осигуряване (ДОО) за 2018 г., в алтернативния си бюджет предлагаме тяхното завишаване във фонд „Пенсии“ и „Майчинство“. Това каза народният представител от ПГ на „БСП за България“ Георги Гьоков по време на дебатите по второто четене на бюджета на ДОО за 2018 г., предаде репортер на Агенция „Фокус“. Той обърна внимание, че  в политиката на приходите в проекта за бюджет на ДОО за 2018 г. няма сериозни стъпки в посока за увеличаването им. Гьоков обясни, че това е необходимо, за да се гарантира балансът в осигурителните фондове. „Ако въобще има някакви идеи в посока подобрение на положението, то е за сметка на осигурителните права на отделните групи осигурени лица. Най-важните параметри на приходите са замразени и няма и намек за по-значителната им промяна в посока увеличаване. Въпреки че е предвидено увеличаване на приходите с 560 млн. лв., 9,3% спрямо достигнатото при преизпълнение или с над 920 млн.лв. на планираните през 2017 г., твърдя, че приходната част на бюджета на ДОО е подценена“, каза Гьоков. Според него това се е превърнало в практика при изготвянето на бюджета. Той поясни, че именно затова ПГ на „БСП за България“ предлага в своя алтернативен бюджет приходите да се завишат. Георги Гьоков коментира, че от БСП предлагат завишаване на приходите във фонд „Пенсии“ и обясни, че в своя алтернативен бюджет са предвидили увеличение с 264 547 200 лв., с 5,86 % нагоре. „Предвиждаме да бъде реализирано в резултат на вдигането на максималния осигурителен доход от 2600 лв. на 3300 лв.“, коментира Гьоков. „На второ място във Фонд „Пенсии“ за ранното пенсиониране предлага увеличение с 2,8 % или 19 048 000 лв. То също е съвсем реално очакване“, допълни Гьоков. Той поясни, че БСП предлага увеличаване на фондовете „Общо заболяване“, „Майчинство“ и „Безработица“.\r\nДеница КИТАТНОВА", "date": "2017.11.29", "title": "Георги Гьоков, БСП: Управляващите подценяват приходите в бюджета на ДОО за 2018 г."}
{"url": "http://www.focus-news.net/news/2017/11/29/2461890/blagoevgrad-planirano-e-spirane-na-vodopodavaneto-v-nyakoi-rayoni-na-grada.html", "text": "Планирано е спиране на водоподаването в някои райони на Благоевград в периода 29 - 30 ноември. Това съобщи за Радио „Фокус“ - Пирин Зоя Драгова, технически секретар във „Водоснабдяване и канализации“ ЕООД – Благоевград. По думите й във връзка с изпълнение на строително-монтажни работи на обект „Аварийна реконструкция на участък от довеждащ водопровод от ПСПВ Благоевград до НВ V=7000 м3 – изток, Благоевград, в частта от шахта със спирателни кранове до долния край на имот 04279.606.255 (плувен комплекс „Аквапарк”)”, с възложител Община Благоевград, в периода 29 - 30 ноември ще бъде преустановено водоподаването. Районите са бл. 213, бл. 214, бл. 215, бл. 216 и бл. 217, ж. к. „Орлова чука”, гр. Благоевград – от 03.00 часа на 29 ноември до 18.00 часа на 30 ноември; ж.к. „Орлова чука”; ж.к. „Еленово”; ж.к. „Ален мак”; ж.к. „Бялата висота”, гр. Благоевград; кв. „Юг” (зоната, заключена между ул. „Балкан”, „14-ти полк”, „Свобода” и „Делвинска”, гр. Благоевград); района около Делвинско шосе – от 14.00 часа на 29 ноември до 18.00 часа на 30 ноември. \r\nОт „Водоснабдяване и канализация” ЕООД – Благоевград препоръчват на всички потребители в засегнатите райони да се запасят с необходимото им количество вода за питейно-битови нужди.\r\nЛора КАЛЧЕВА", "date": "2017.11.29", "title": "Благоевград: Планирано е спиране на водоподаването в някои райони на града"}
{"url": "http://www.focus-news.net/news/2017/11/29/2461891/burgas-vodolazi-shte-chestvat-nikulden-s-retro-dayving-ot-mosta.html", "text": "Атрактивни демонстрации по ретро дайвинг от Моста ще покажат водолазите на празника на Бургас – Никулден. Подводните приключения ще започнат на 6 декември от 11.30 часа. Това съобщиха от пресцентъра на Община Бургас. Гмуркачите ще покажат пред как се използва тежката подводничарска техника.\r\nЗа целта ще се използва автентичен водолазен костюм от 60-те години. Той се състои от гумиран костюм и твърд месингов шлем с три илюминатора. Костюмът е свързан със сушата с така наречената „пъпна връв“ – шланг, по който до гмуркача постъпва въздух от сушата. Към него е прикрепен и кабел за аудио комуникация.\r\nВодолазният костюм е 90-килограмов. Оловният баласт е 32 кг, костюма е 15 кг, толкова е и всяка от обувките, а шлемът е още 14 кг. Водолазно оборудване от този тип е предназначено за слизане на дълбочина до 80 метра.\r\nТози водолазен костюм вече е излязъл от употреба и не се използва. Неговото предназначение е било при дълбочинни дейности като огледи под вода, строителни работи на дъното на водоеми, изграждане на пристанища и други. Този костюм е масово използван при работа на дъното на Бургаския залив преди години.\r\nОсвен демонстрациите, всеки, който е водолаз и има желание да пробва, ще има възможността да се потопи с автентичния водолазен костюм на четири метра дълбочина и да разгледа отблизо морското дъно под Моста.\r\nСъбитието се организира от Сдружение „Приятели на морето-Бургас“ за четвърта поред година, със съдействието на Община Бургас.", "date": "2017.11.29", "title": "Бургас: Водолази ще честват Никулден с ретро дайвинг от Моста"}
{"url": "http://www.focus-news.net/news/2017/11/29/2461892/stara-zagora-rayonnata-prokuratura-vnese-v-sada-obvinitelen-akt-spryamo-33-godishna-zhena-za-prisvoyavane-na-26-300-leva-ot-finansovo-druzhestvo.html", "text": "Районна прокуратура - Стара Загора внесе в съда обвинителен акт спрямо 33-годишната Петя Л. за извършено продължавано престъпление по чл. 212, ал.1, предложение 2 от Наказателния кодекс. Подсъдимата получила без правно основание чуждо движимо имущество - пари в размер на 26 300 лева, собственост на финансово дружество със седалище в гр. София, чрез използване на неистински частни документи, за периода от 29 ноември 2013 г. до 18 февруари 2014 г. Това съобщиха от пресцентъра на Апелативна прокуратура - Пловдив.\r\nПетя Л. работела като кредитен експерт в офис, в гр. Стара Загора, на финансовото дружество, което се занимавало основно с „отпускане на заеми със средства, които не са набрани чрез публично набиране на влогове или други възстановими средства“. Работата на обвиняемата била да търси и набира клиенти, които имат нужда от пари и да подготвя съответните документи за отпускането на кредити. Документите за всеки кредит се преглеждали от Петя Л., която ги изпращала в централата в гр.София за одобрение. След това сумите били превеждани от кредитната институция по сметка на съответния кредитополучател.\r\nИзползвайки личните данни на шест различни лица, обвиняемата изготвила от тяхно име декларации във връзка с обработка на лични данни и карти на клиента, които подписала, като имитирала подписите им. В картата на клиента обвиняемата посочвала фалшив настоящ адрес и различна месторабота и телефон на свидетелите от действителните. Петя Л. изготвяла Договори за потребителски кредит сключени между финансовото дружество и шестте различни физически лица, които подписала от тяхно име, като имитирала подписите им. Обвиняемата сама изписала ръкописния текст в договорите, като посочила за кредитен експерт колегата си Х.К., а вместо банкова сметка на клиента за изплащане на заема – обвиняемата отразила свои банкови сметки.По този начин от кредитната институция по сметки на обвиняемата Петя Л.я през периода 29.11. 2013 г.  -  18.02.2014 г.,  била преведена общата сума от 26 300 лева.  По делото са били извършени експертизи, разпитани свидетели, приложени веществени доказателства и др. \r\nПетя Л. е била осъждана и преди за извършено престъпление в периода 03.12.2012 г до 16.01.2013 г., за това, че чрез използване на неистински частни документи получила без правно основание чуждо движимо имущество – пари в размер на 15 000 лв, собственост на финансово дружество със седалище в гр.София, с намерение да го присвои. Тя е била призната за виновна в извършване  на престъпление по чл. 212  ал.1, пр.2, вр. с чл.26, ал.1 Наказателния кодекс и на 15.06.2016 г. Районен съд-Стара Загора й е наложил наказание от две години „лишаване от свобода“ условно, с изпитателен срок от пет години.\r\nДелото срещу подсъдимата Петя Л. предстои да бъде насрочено за разглеждане във Районен съд – Стара Загора. Ако съдът я признае за виновна, тя може да получи наказание лишаване от свобода от 2 до 8 години,  конфискация на част или на цялото си имущество, както и лишаване от права по чл.37,ал.1,т.6,т.7 от Наказателния кодекс.", "date": "2017.11.29", "title": "Стара Загора: Районната прокуратура внесе в съда обвинителен акт спрямо 33-годишна жена за присвояване на 26 300 лева от финансово дружество"}
{"url": "http://www.focus-news.net/news/2017/11/29/2461893/veliko-tarnovo-s-11-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 11 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 220 см. \r\nТемпературата на водата e 7.6 градуса.", "date": "2017.11.29", "title": "Велико Търново: С 11 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/11/29/2461894/inzh-doncho-atanasov-api-zimnoto-poddarzhane-na-balgariya-e-na-dobro-nivo-no-nyama-kak-1000-km-magistrali-da-badat-na-asfalt-kogato-zapochne-obilen-snegovalezh.html", "text": "Зимното поддържане на България е на добро ниво и изисква огромни усилия. Това каза на пресконференция председателят на Управителния съвет на Агенция „Пътна инфраструктура“ инж. Дончо Атанасов, предаде репортер на Агенция „Фокус“. „Поддържането на \"Тракия\" е било винаги приоритет. Няма как 1000 км магистрали, когато започне обилен снеговалеж, да бъдат на асфалт. Значително сме подобрили качеството на зимното поддържане. Стараем се с оглед на огромния тежкотоварен трафик да поддържаме максимално на асфалт“, заяви инж. Атанасов. По думите му проблем пред целия бранш е, че има огромен недостиг на кадри. „Все по-драстичен е недостигът от шофьори и всичко, което е свързано с управление на техниката. Не знам какво ще правим. Недостигът на кадри ще става все повече и повече. Рано или късно проблемът ще избие в обществото. Липсата на кадри става драстична за България. Няма млади хора механизатори. При 3200 машини ни трябват около 6000 шофьори“, каза още инж. Дончо Атанасов. \r\nЛюба АЛЕКСИЕВА", "date": "2017.11.29", "title": "Инж. Дончо Атанасов, АПИ: Зимното поддържане на България е на добро ниво, но няма как 1000 км магистрали да бъдат на асфалт, когато започне обилен снеговалеж"}
{"url": "http://www.focus-news.net/news/2017/11/29/2461895/v-narodnoto-sabranie-zapochna-poimenna-proverka-za-nalichie-na-kvorum.html", "text": "В Народното събрание започна поименна проверка за наличие на кворум. Предложението дойде от Станислав Иванов от ПГ на ГЕРБ, предаде репортер на Агенция „Фокус“. Проверката се случи по време на второто четене на бюджета на ДОО за 2018 г. \r\nДеница КИТАНОВА", "date": "2017.11.29", "title": "В Народното събрание започна поименна проверка за наличие на кворум"}
{"url": "http://www.focus-news.net/news/2017/11/29/2461896/lokalno-makedoniya-tribunalat-v-haga-shte-se-proiznese-po-sluchaya-hertseg-bosna-i-prestapleniyata-sreshtu-myusyulmanite.html", "text": "В сряда, 29 ноември, Международният трибунал за бивша Югославия ще произнесе решение по делото „Праляк“, от което зависи дали някогашният държавен елит на Хърватия ще бъде окончателно признат за отговорен за участие в престъпленията срещу мюсюлманите в непризнатата държава Херцег-Босна, съществувала в периода 1991-1994 г., съобщава скопското електронно издание „Локално“.\r\nАко след обжалването Трибуналът потвърди решението на първа инстанция, това би била първата присъда, с която на хърватския политически и военен елит ще бъде приписана отговорността за „съвместно престъпно действие\".\r\nПрез 2013 г. шестима бивши високопоставени политици на Херцег-Босна и Хърватския съвет за отбрана баха осъдени на общо 111 години затвор заради престъпление срещу мюсюлманите в Босна и Херцеговина в рамки на „съвместно престъпно действие\", в което е замесен и част от политическият и военен връх на Хърватия, включително и Франьо Туджман. През март тази година бе поискано преразглеждане на присъдата и увеличаване на срока на наказанието им до общо 220 години затвор.\r\nПроцесът започна на 26 април 2006 г., а обвинението приключи с представянето на доказателствата през 2008 г. Изслушани бяха 249 свидетели. На свой ред защитата представи доказателства в периода от 2008 г. до 2010 г., като бяха изслушани общо 77 свидетели.\r\nПрисъдата, издадена на 29 май през 2013 г., е с обем от над 2 600 страници. Решението на Трибунала по делото ще бъде последното, преди приключване на 24-годишната му работа.Тереза Герова", "date": "2017.11.29", "title": "„Локално“ (Македония): Трибуналът в Хага ще се произнесе по случая „Херцег-Босна“ и престъпленията срещу мюсюлманите"}
{"url": "http://www.focus-news.net/news/2017/11/29/2461897/stolichna-obshtina-shte-sadi-mladezha-koyto-sabori-statuetkata-pred-narodniya-teatar.html", "text": "Столична община ще съди младежа, който събори статуетката пред Народния театър. Това стана ясно от думите на зам.-кметът с ресор култура Тодор Чобанов в предаването „Тази сутрин” по бТВ. \r\nВ края на миналата седмица 18-годишен младеж събори бронзовата статуетка, която от 20 години краси фонтана пред Народния театър. Той беше задържан и освободен, без дори да бъде глобен.\r\n„Ние ще го съдим за щетите върху творбата, ще направим всичко възможно данъкоплатецът де не бъде наказан. Щеше да е по-добре да бъде осъден за хулиганство”, коментира Чобанов.\r\nПадналата скулптура в момента се намира в Софийската градска галерия, където ще бъде реставрирана.  \r\nНадявам се напролет да бъде върната пред Народния театър гимнастичката, популярна и като балерината, каза Чобанов.\r\nНе сме чули досега за осъдени за подобни вандалски прояви, обществото очаква да има строги наказания, коментира още зам.-кметът.", "date": "2017.11.29", "title": "Столична община ще съди младежа, който събори статуетката пред Народния театър"}
{"url": "http://www.focus-news.net/news/2017/11/29/2461898/bsp-stara-zagora-oprovergava-informatsiyata-che-obshtinskiyat-savet-na-partiyata-v-kazanlak-iska-da-bade-smenen-dragomir-stoynev-kato-otgovornik-na-bsp-za-oblastta.html", "text": "На заседанието си вчера Областният съвет на БСП изрази и категорична позиция в подкрепа на Драгомир Стойнев като отговарящ за БСП в областта. Това съобщиха от пресцентъра на БСП – Стара Загора по повод информация, че е поискана такава смяна. „Що се отнася до писмото на Казанлък – това се оказа фалшива новина, няма такова решение на Общински съвет в Казанлък. Очевидно е модерно в политиката напоследък“, каза областния председател на БСП в Стара Загора Румяна Динева. \r\n„Целта на БСП в област Стара Загора е спечелване на местните избори и силно представителство в общинските съвети“, около това се обедини Областният съвет на БСП на заседанието си снощи. Мобилизацията за изборите през 2019 г. минава и през анализ на слаби резултати до момента. Мнението около което се обедини Областният съвет е необходимост от промяна на политиките и на организацията на работа на партията в областта, там където резултатите са последователно слаби, посочват от регионалната структура на партията. \r\n„Вероятно това е притеснително за някои. Промяната, която е видима чрез процентите доверие към БСП на национално ниво, трябва да слезе и на местно. Анализът ми сочи, че през 2014 г. на парламентарните избори запазихме позиции в областта с 2-ма депутати въпреки трудната ситуация за БСП. През 2017 г. промяната в БСП се отрази в изборите, областта има 4-ма депутати. Наравно сме с ГЕРБ. Тази тенденция трябва да бъде пренесена и в местните избори. Ако по места се работи по стария начин обаче това няма как да се случи“, заяви Драгомир Стойнев, член на ИБ на БСП и зам.-председател на парламентарната група на „БСП за България”. \r\nСпоред областния председател на БСП в Стара Загора Румяна Динева темата за борбата срещу корупцията, повдигната от БСП на национално ниво е един от знаците, които хората по места отдавна чакат и подкрепят. Тя коментира и появилите се в публичното пространство твърдения за настроения срещу политиката на ръководството на БСП на областно ниво. „Настроенията на социалистите в цялата област са насочени към по-динамична работа, към следване на националната тенденция в представянето на БСП. Чуват се отделни гласове и реакции срещу промяната, включително и срещу такива знакови решения като това за пряк избор на лидера на БСП. Те обаче не са показателни за мнението на хората ни. Ако проследим тези единични гласове, ще видим, че идват от там, откъдето промяна в работата и резултатите са най-нужни“, каза още Румяна Динева.", "date": "2017.11.29", "title": "БСП – Стара Загора опровергава информацията, че Общинският съвет на партията в Казанлък иска да бъде сменен Драгомир Стойнев като отговорник на БСП за областта"}
{"url": "http://www.focus-news.net/news/2017/11/29/2461899/burgas-kupa-i-4-medala-specheliha-na-mezhdunaroden-turnir-mladezhite-ot-sporten-klub-dzhudo-i-sambo.html", "text": "Купа и 4 медала спечелиха на престижен международен турнир в София, организиран от местния „Локомотив“, младите надежди на бургаския спортен клуб „Джудо и самбо“. Това съобщиха от пресцентъра на Община Бургас. За отличията спориха 792 състезатели от 55 клуба от 8 държави от деца до мъже и жени. Бургаският клуб с треньори Ирина Пауникова и Бисер Горанов имаше 11 представители.\r\nСъс златните медали триумфираха Стилян Плачков в категория над 34 килограма, за родени през 2010 година и по-малки, и Петър Желязков до 34 килограма във възрастовата група родени между 2005 и 2007 година. Божилин Кизин е сребърен медалист в категория до 23 килограма при най-малките. Бронзово отличие заслужи Данаил Карадимов при 38-килограмовите, за родени през 2008 и 2009 година.\r\nСъстезателите на бургаския клуб „Джудо и самбо“ грабнаха и купата за трето място в отборното класиране за родените през 2010 година и по-малки. Добрите резултати, постигнати при изключителна конкуренция, са отличен атестат за работата на треньорския тандем Бисер Горанов и Ирина Пауникова, която е и президент на клуба.", "date": "2017.11.29", "title": "Бургас: Купа и 4 медала спечелиха на международен турнир младежите от спортен клуб „Джудо и самбо“"}
{"url": "http://www.focus-news.net/news/2017/11/29/2461900/pazardzhik-7-mashini-shte-osashtestvyavat-zimnata-poddrazhka-na-patishtata-v-obshtina-belovo.html", "text": "Община Белово има готовност за посрещане на зимния сезон, каза за Радио „Фокус“ – Пазарджик Костадин Варев, кмет на Община Белово. По думите му още в началото на зимата са подсигурени 20 тона сол и над 100 куб. м пясък за поддръжката на пътищата. 7 специализирани машини (снегопочистващи и опесъчаващи) ще са на разположение при обилни валежи от сняг. \r\n„Въпреки че първият сняг падна в Пазарджишко, не се наложи използването на снегопочистващите машини, тъй като снежната покривка беше нетрайна“, уточни Варев. Община Белово включва общинския център и селата Аканджиево, Габровица и Голямо Белово.\r\nАлбена ЖИЛЕКОВА", "date": "2017.11.29", "title": "Пазарджик: 7 машини ще осъществяват зимната поддръжка на пътищата в община Белово"}
{"url": "http://www.focus-news.net/news/2017/11/29/2461901/ban-spuska-cherni-znamena-zaradi-likvidatsionnata-si-subsidiya-za-2018-g.html", "text": "С черни знамена на всичките си сгради БАН започва протести срещу размера на бюджета си за следващата година. Това става ясно от становище на Общото събрание на БАН. Агенция \"Фокус\" публикува обръщението без редакторска намеса:", "date": "2017.11.29", "title": "БАН спуска черни знамена заради \"ликвидационната\" си субсидия за 2018 г."}
{"url": "http://www.focus-news.net/news/2017/11/29/2461902/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "*** В сряда, 29 ноември, Международният трибунал за бивша Югославия ще произнесе решение по делото „Пърлич“, от което зависи дали някогашният държавен елит на Хърватия ще бъде окончателно признат за отговорен за участие в престъпленията срещу мюсюлманите в непризнатата държава Херцег-Босна, съществувала в периода 1991-1994 г., съобщава скопското електронно издание „Локално“.\r\nАко след обжалването Трибуналът потвърди решението на първа инстанция, това би била първата присъда, с която на хърватския политически и военен елит ще бъде приписана отговорността за „съвместно престъпно действие\".\r\nПрез 2013 г. шестима бивши високопоставени политици на Херцег-Босна и Хърватския съвет за отбрана баха осъдени на общо 111 години затвор заради престъпление срещу мюсюлманите в Босна и Херцеговина в рамки на „съвместно престъпно действие\", в което е замесен и част от политическият и военен връх на Хърватия, включително и Франьо Туджман. През март тази година бе поискано преразглеждане на присъдата и увеличаване на срока на наказанието им до общо 220 години затвор.\r\nПроцесът започна на 26 април 2006 г., а обвинението приключи с представянето на доказателствата през 2008 г. Изслушани бяха 249 свидетели. На свой ред защитата представи доказателства в периода от 2008 г. до 2010 г., като бяха изслушани общо 77 свидетели.\r\nПрисъдата, издадена на 29 май през 2013 г., е с обем от над 2 600 страници. Решението на Трибунала по делото ще бъде последното, преди приключване на 24-годишната му работа.\r\n*** Баща и син от турски произход са спасили от „сигурна смърт“ кмета на малкия германски град Алтена, който бе нападнат с хладно оръжие във вечерните часове на понеделник, 27 ноември, коментира изданието Daily Sabah.\r\nАндреас Холщайн (ХДС) бе атакуван вечерта в магазин за кебап. Местни медии съобщиха, че нападателят – по всяка вероятно германски гражданин, е бил във видимо нетрезво състояние. Разследващите органи достигнаха до заключението, че нападението има ксенофобски мотиви. То е извършено заради специален ангажимент към бежанци, убедени са следователите. \r\nОсвен него, при нападението леко е пострадал още един човек, който се е притекъл на помощ на кмета. По данни на турския вестник това най-вероятно е един от двамата собственици на заведението, които са с турски произход.\r\nВ рамките на пресконференция, Холщайн призна: „Страхувах се за живота си“. Същевременно той подчерта, че престъплението срещу него е извършено в момент на голямо социално напрежение.\r\n*** Деветимата турски граждани, заподозрени в членство към забранена лява групировка, засилиха опасенията от тероризъм в Гърция, след като силите за сигурност откриха материали за направата на бомба при акцията, проведена на територията на столицата Атина, коментира електронното издание Ekathimerini. \r\nЕдин от заподозрените бе издирван от гръцките власти във връзка с опита на членове на турската терористична група DHKP/C да прехвърлят оръжия и взривни вещества от остров Хиос в Турция през 2013 г.\r\nПравителствени служители заявиха, че проведената полицейска акция не е свързана по никакъв начин с предстоящото официалното посещение на турския президент Реджеп Тайип Ердоган. Въпреки това служители от Министерството на защитата на гражданите и полицейски източници не изключват възможността заподозрените - осем мъже и една жена – да планират атака срещу лидера на Анкара по време на визитата му в Гърция. \r\nПравителствените източници описаха операцията, проведена във вторник, като „голям успех\" за правоприлагащите органи, като добавиха, че Националната разузнавателна служба е изиграла важна роля за положителния й резултат. \r\nВ навечерието на визитата на държавния глава на Турция Реджеп Тайип Ердоган, гръцките сили за сигурност проведоха операция, в рамките на която бяха задържани деветима души за предполагаеми връзки с лява групировка, забранена от властите в Анкара. \r\nСъгласно разпространената информация, гръцката полиция е щурмувала няколко апартамента в Атина, в които са открити материали за направата на бомба. Полицията откри буркани, съдържащи неопределен експлозивен материал, и кабели, които да бъдат използвани за свързване с детонатори и преносими компютри. Полицейски служител потвърди, че властите проверяват връзките на задържаните с DHKP/C, лява групировка, обвинена за серия атаки и самоубийствени атентати, извършени в Турция в периода след 1990 г.\r\n***", "date": "2017.11.29", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/11/29/2461903/andriyan-petrov-zam-oblasten-upravitel-na-smolyan-v-obshtinite-devin-i-banite-ima-problemi-s-osiguryavaneto-na-firmi-za-snegopochistvane-na-patishtata.html", "text": "В общините Девин и Баните има проблеми с осигуряването на фирми за снегопочистване на пътищата. Това каза за Радио „Фокус“ – Смолян заместник областният управител Андриян Петров. При разговори с кметовете на общини в област Смолян става ясно, че в Девин има няколко участъка от общинската пътна мрежа, за които няма кандидати. По думите на Петров тече процедура в момента и местните власти се надяват да се явят фирми, които да се заемат със зимното почистване. Ако не се намерят такива обаче общината има готовност да наеме техника и да се справи с проблема, както е било и при снеговалежите в понеделник, посочи Петров. Той уточни, че подобна е ситуацията и в община Баните, тъй като за района на село Давидково все още няма кандидат за зимно поддържане. \r\nЗаместник областният управител поясни, че кметовете в Смолянска област имат опит в такива ситуации и знаят как да се справят, за да не се стигне до затварянето на общински пътища. „Има и фирми, които имат опит в почистването и независимо дали са кандидатствали, или не за определени позиции могат да се справят в такива ситуации при нужда“, подчерта Петров. Той допълни, че всички общини в областта са докладвали, че имат инертни материали и няма да допуснат затварянето на общински пътища. Петров изрази надежда през тази зима да няма природни изненади като през 2015 г., когато за два дни е натрупал над 2 метра сняг на места в областта. „Ако валежите са в рамките на нормалното и са през определени интервали, ще се справим нормално със снегопочистването“, каза още Андриян Петров.\r\nНели ГЕРГЬОВСКА", "date": "2017.11.29", "title": "Андриян Петров, зам. областен управител на Смолян: В общините Девин и Баните има проблеми с осигуряването на фирми за снегопочистване на пътищата"}
{"url": "http://www.focus-news.net/news/2017/11/29/2461904/plovdiv-dobrovoltsi-shte-razdavat-obrazovatelni-materiali-i-cherveni-lentichki-po-povod-1-dekemvri-svetoven-den-za-borba-sreshtu-spin.html", "text": "Доброволците на Младежкия информационно консултантски център в Пловдив ще отбележат 1 декември – Световен ден за борба срещу СПИН, раздавайки на минувачите традиционните червени лентички, с които изразяват съпричастност към проблема. Това съобщиха за Радио „Фокус“ – Пловдив организаторите на инициативата. Денят за борба с болестта ще бъде отбелязан за 14-та поредна година от 14.30 часа на Главната улица в Пловдив. Заедно с червените лентички ще бъдат предоставяни също безплатни презервативи и здравнообразователни материали, свързани със СПИН, чрез които младежите ще обърнат внимание на факта, че около 90% от инфекцията с вируса се осъществява по сексуален път и заразяването би могло да бъде избегнато.\r\nМладежкия информационно консултантски център в Пловдив предоставя безплатни информационни, консултантски и обучителни услуги за млади хора на възраст 15-29 години на територията на град Пловдив и областта, с цел повишаване на мотивацията им за успешно професионално и социално включване в обществения живот, в съответствие с техните заявени проблеми и нужди.\r\nТони МИХАЙЛОВ", "date": "2017.11.29", "title": "Пловдив: Доброволци ще раздават образователни материали и червени лентички по повод 1 декември – Световен ден за борба срещу СПИН"}
{"url": "http://www.focus-news.net/news/2017/11/29/2461905/ministar-nikolay-nankov-stenata-na-yaz-beli-iskar-shte-bade-otremontirana-no-tova-ne-e-nay-speshniyat-remont-v-stranata-koyto-tryabva-da-se-izvarshi.html", "text": "Стената на яз. „Бели Искър“ ще бъде отремонтирана, но това не е най-спешният ремонт в страната, който трябва да се извърши. Това каза на пресконференция министърът на регионалното развитие и благоустройството Николай Нанков, предаде репортер на Агенция „Фокус“. „Актът за собственост не дава права. Актът е незаконосъобразен. Към момента имаме ясна визия. Задавам си отново въпроса относно цялостната истерия. Стената се експлоатира абсолютно оптимално. Експлоатира се от „Софийска вода“. Ремонтите дейности са извършвани от „Софийска вода“. След 2009 г. се дават правомощия на държавата. Стената ще бъде отремонтирана, но не е най-спешният ремонт в страната, който трябва да бъде извършен“, коментира Нанков и подчерта, че институциите работят. \r\nВъв връзка с лошо състояние на участък от автомагистрала „Тракия“ между Пловдив и Стара Загора той посочи, че наистина в активната лента има проблем. „Решихме този ремонт да стартира през пролетта на 2018 г. Ако можем да направим нещо в началото на декември, имаме и финансовият ресурс, но зависи от метеорологичните условия. Това е един от нашите приоритети. „Тракия“ има проблем и в Пазарджишко. От 16.30 часа до полунощ, когато намаля трафика и когато успяхме да извадим и обърналия се тежкотоварен автомобил, стартирахме с 24 снегопочиствщаи машини. Факт е, че в първоначалните минути на снега имаше около 2 см задържане на покривка. За съжаление, грешки на водачи създават кризисна ситуация за всички участници в движението“, обясни още Николай Нанков. \r\nЛюба АЛЕКСИЕВА", "date": "2017.11.29", "title": "Министър Николай Нанков: Стената на яз. „Бели Искър“ ще бъде отремонтирана, но това не е най-спешният ремонт в страната, който трябва да се извърши"}
{"url": "http://www.focus-news.net/news/2017/11/29/2461906/poimennata-proverka-ustanovi-kvorum-v-parlamenta-deputatite-prodalzhiha-rabota-po-byudzheta-na-doo-za-2018-g.html", "text": "Поименната проверка установи кворум в парламента, депутатите продължиха работа по бюджета на ДОО за 2018 г.,  предаде репортер на Агенция „Фокус“. В зала бе установено присъствието на 151 депутати, при необходими за кворума 121. Поименната проверка бе извършена по искане на Станислав Иванов от ПГ на ГЕРБ. \r\nДеница КИТАНОВА", "date": "2017.11.29", "title": "Поименната проверка установи кворум в парламента, депутатите продължиха работа по бюджета на ДОО за 2018 г."}
{"url": "http://www.focus-news.net/news/2017/11/29/2461907/evrodeputatat-momchil-nekov-zashtitava-interesa-na-balgarskite-zemedeltsi-v-bryuksel.html", "text": "Предложенията изразени и одобрени от 32 български браншови организации защити евродепутатът Момчил Неков в ключов документ на Комисията по земеделие и развитие на селските райони към Европейския парламент. Това съобщиха от пресофиса на евродепутата. Изравняване на субсидиите за фермерите между старите държави членки и тези присъединили се след 2004 г.; отклоняване от историческите критерии за разпределение на средствата за директни плащания; продължаване на СЕПП плащанията в държавите членки, присъединени към ЕС след 2004 г. и преки субсидии за пчеларството от 2020 г. нататък са част от текстовете, които Момчил Неков предложи като изменения към документа на земеделската комисия.\r\n„Българските земеделци постигнаха много като успяха да се обединят около обща визия за земеделието след 2020 г. Предложенията им са силни и смятам за национално отговорно да ги поставя на дневен ред в Брюксел. Освен това, намирам за недопустимо, при единен европейски пазар да съществуват чувствително различни размери на подпомагане за едни и същи култури. Това поставя едни производители в по-неизгодна позиция на най-големия единен пазар в света, а оттам има риск за поминъка и сектора в България като цяло“ коментира българският евродепутат.\r\nДокументът, върху който работи ресорната земеделска комисия на ЕП, е част от пакета от доклади и становища относно бъдещето на Многогодишната финансова рамка на Европейския Съюз. Общата селскостопанска политика е едно от най-големите пера от бюджета на ЕС, съставляваща около 38% от него. Предизвикателства като Брекзит, миграцията както и политически проекти като Европейски отбранителен съюз, който се очаква да бъде напълно функциониращ до няколко години, изискват да се търсят допълнителни финанси. Същевременно, земеделието и хранително-вкусовата промишленост генерират 6% от БВП на ЕС, ангажират 15 милиона предприятия и създават 46 милиона работни места, а 77% от територията на Съюза попада в т.нар. селски райони. Голяма част от държавите членки гледат на намаляването на помощите за селското стопанство като най-лесен инструмент за набавяне на финансовите средства за други политики в сферата на отбраната и миграцията.", "date": "2017.11.29", "title": "Евродепутатът Момчил Неков защитава интереса на българските земеделци в Брюксел"}
{"url": "http://www.focus-news.net/news/2017/11/29/2461908/kyustendil-obshtinata-shte-otdeli-sredstva-za-remont-na-asansyora-v-doma-za-hora-s-fizicheski-uvrezhdaniya.html", "text": "Община Кюстендил ще отдели средства за ремонт на асансьора в Дома за хора с физически увреждания. Това съобщи за Радио „Фокус” – Кюстендил Михаела Крумова, председател на Общински съвет – Кюстендил. По думите й осигуряването на средствата ще стане посредством предстоящото приемане на окончателния годишен план на Община Кюстендил за 2017 година. От страна на директора на социалния дом е изпратена докладна записка, в която е посочено, че е необходим текущ ремонт на инвертор и контактор на асансьор на стойност 1 876 лв. Тези средства са заложени в частта дофинансиране по бюджета на Дома за възрастни хора с физически увреждания „Ильо Войвода“. През тази година Община Кюстендил е закупила за дома и циркулационна помпа на стойност 2 795 лева.\r\nВенцеслав ИЛЧЕВ", "date": "2017.11.29", "title": "Кюстендил: Общината ще отдели средства за ремонт на асансьора в Дома за хора с физически увреждания"}
{"url": "http://www.focus-news.net/news/2017/11/29/2461909/ministar-nikolay-nankov-ot-50-do-150-lv-e-globata-za-neizpravni-gumi-s-grayfer-pod-4-mm-niskite-sanktsii-predpolagat-vodachite-da-ne-podmenyat-gumite-si.html", "text": "От 50 до 150 лв. е глобата за неизправни гуми с грайфер под 4 мм. Това каза на пресконференция министърът на регионалното развитие и благоустройството Николай Нанков, предаде репортер на Агенция „Фокус“. „Имахме проблеми по автомагистралите „Хемус“ и „Тракия“. Тежкотоварен автомобил затвори движението по „Хемус“ без дори да имаме сняг“, коментира Нанков. По думите му в случая става въпрос за заспиване на шофьора. „В участъка на „Тракия“, в който имаше километрично задръстване, бяха блокирани и снегопочистващи машини. Нямахме нито бедстващи хора, нито кризисни ситуации в старопланинските проходи. Мнението ми е, че работата е добра. Винаги може и повече. Ще наложим и санкции, ако има пропуски от поддържащите фирми. Имам известни бележки за някои от участъците на републиканската пътна мрежа. В петък ще стане ясно и къде ще наложим санкции“, коментира Нанков и подчерта, че задължително трябва да бъдат увеличени санкциите. \r\n„Между 50 и 150 лв. е санкцията за неизправни гуми, ако са с грайфер под 4 мм. Тези ниски санкции предполагат водачите да не подменят гумите си. Виждаме в какви ситуации изпада обществото. Два тежкотоварни автомобила са в състояние да запушат половин България. Сигнализираха ни за крави на „Хемус“. Веднага затворихме пътищата. През „Фейсбук“ биваме уведомявани за такива случаи. Мечки на „Тракия“ имаше преди месец и половина“, добави регионалният министър. \r\nЛюба АЛЕКСИЕВА", "date": "2017.11.29", "title": "Министър Николай Нанков: От 50 до 150 лв. е глобата за неизправни гуми с грайфер под 4 мм, ниските санкции предполагат водачите да не подменят гумите си"}
{"url": "http://www.focus-news.net/news/2017/11/29/2461910/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-noemvri.html", "text": "„Софийска вода” временно ще прекъсне водоснабдяването в някои части на столицата на 30 ноември, съобщиха от пресцентъра на дружеството. В четвъртък във връзка с реконструкция на уличен водопровод на ул. „Сърбин“ в кв. „Сеславци“ се налага спиране на водоподаването от 10:00 до 18:00 часа на клиентите на „Софийска вода”, живеещи в с. Сеславци. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВ четвъртък във връзка с изграждане на сградно водопроводно отклонение на ул. „Св. Св. Кирил и Методий“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Св. Св. Кирил и Методий“ от бул. „Христо Ботев“ до ул. „Цар Самуил“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ ъгъла с ул. „Св. Св. Кирил и Методий“.\r\nВ четвъртък във връзка с подмяна на сградно водопроводно отклонение на ул. „Ивайло“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи по ул. „Уилям Гладстон“,ул. „Цар Самуил“, ул. „Солунска“, бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Самуил“ ъгъла с ул. „Ивайло“.\r\nОт 23:00 часа на 30 ноември до 06:00 часа на 1 декември във връзка с подмяна на спирателен кран на ул. „Оборище\" в кв. „Подуяне“ се налага спиране на водоподаването на клиентите на „Софийска вода”, живеещи по ул. „Оборище“ от бул. „Евлоги и Христо Георгиеви“ до ул. „Васил Друмев“ и района между ул. „Оборище“, ул. „Мърфи“, ул. „Русалка“ и ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ ъгъла с ул. „Алеко Константинов“.\r\nВ четвъртък във връзка с изграждане на уличен водопровод на ул. „Радост“ в местност „Бели брег“ на гр. „Банкя се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Слънчев бряг“, ул. „Радост“, ул. „Мир“, ул. „Рудозем“, ул. „Бели брег“, ул. „Баба Тонка“, ул. „Никола Обретенов“, ул. „Летоструй“, ул. „Елин Пелин“, ул. „Сердика“, ул. „Янтра“, ул. „Боримечката“, ул. „Кипарис“, ул. „Иванянско шосе“ - от ул. „София“ до ул. „Стефан Стамболов“, ул. „Стефан Стамболов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рудозем“  ъгъла с ул. „Бели брег“.\r\nВ четвъртък във връзка с изпълнение на инвестиционен проект за реконструкция на уличен водопровод на ул. 253 в кв. „Орландовци“ се налага спиране на водоподаването от 9:00 до 21:00 часа на клиентите на „Софийска вода”, живеещи по ул.„ Димитър Гущанов“, ул. „Железопътна“, ул. 252, ул. 228. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. „Железопътна “. След възстановяване на водоснабдяването е възможно временно повишаване  мътността на водата.\r\nВ четвъртък във връзка с подмяна на спирателни крановe на ул. „Суходолска“ в кв. „Факултета“ се налага спиране на водоподаването от 10:00 до 22:00 часа на клиентите на „Софийска вода”, живеещи по ул. „Суходолска“, ул. „Полска калина“, ж.п линията, ул. 761. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „764“ ъгъла с ул. „320“.\r\nВ четвъртък във връзка с реконструкция на уличен водопровод на махала“ Чаршийска“ в с. Плана се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nМестност „Старокина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: махала „Чаршийска“ да черквата.", "date": "2017.11.29", "title": "„Софийска вода” временно ще прекъсне водоснабдяването в някои части на столицата на 30 ноември"}
{"url": "http://www.focus-news.net/news/2017/11/29/2461911/damtn-provede-izvanredna-kampaniya-predi-praznitsite-v-malkite-naseleni-mesta.html", "text": "Преди старта на Коледните и новогодишни празници Държавната агенция за метрологичен и технически надзор (ДАМТН) проведе извънредната кампания „Равнопоставеност на потребителите“. Целта на проверките е превенция и установяване спазването на изискванията за безопасност на категории продукти, попадащи в обхвата на директивите от Нов подход за страните членки на Европейския съюз. Това съобщихаот пресцентъра на ДАМТН.\r\nПродуктовите категории, които са класифицирани в нормативните уредби и които бяха във фокуса на кампанията са играчки, електрически съоръжения, машини, лични предпазни средства, радиосъоръжения и др. Инспекциите бяха съсредоточени в малките населени места, където обикновено се регистрират по-голям брой нарушения.\r\nСлужителите на агенцията инспектираха общо 649 продукта, като при 368 от тях бяха открити несъответствия. Сред най-честите нарушения, които са установени са липса на СЕ маркировка, която показва, че продуктът е произведен съгласно утвърдените европейски стандарти; липса на инструкции на български език; липса на информация за икономическия оператор пуснал стоката на пазара, за да се проследи неговия произход и др. \r\nСъставени са 131 акта за установяване на административни нарушения, както и 80 броя констативни протоколи на несъответстващите продукти и на лицата, които ги предоставят на пазара. Предстои издаване на заповеди за спиране разпространението или използването на несъответстващия артикул, изземване, както и унищожаване в съответствие с предвидените в закона разпоредби.", "date": "2017.11.29", "title": "ДАМТН проведе извънредна кампания преди празниците в малките населени места"}
{"url": "http://www.focus-news.net/news/2017/11/29/2461912/parlamentat-prie-ramkata-na-byudzheta-na-doo-za-2018-godina-v-razmer-na-11-067-mlrd-leva.html", "text": "Парламентът прие рамката на бюджета на Държавното обществено осигуряване (ДОО) за 2018 година в размер на 11, 067 млрд. лева, предаде репортер на Агенция „Фокус“. Рамката бе приета със 109 гласа „за“, 70 „против“ и 3 „въздържал се“. Бюджетът за следващата година се основава на 3-годишната бюджетна прогноза на правителството за периода 2018-2020 година.\r\nПриходите на бюджета се формират от осигурителни вноски, приходи и доходи от собственост, глоби, санкции и наказателни лихви, ДДС и други данъци върху продажбите. Включени са и трансфери от централния бюджет, както и допълнителни трансфери от държавния бюджет за покриване на недостига от средства. \r\nВ разходите са предвидени средства за пенсии, социални помощи и обезщетения, програми, дейности и служби по социалното осигуряване, подпомагане и заетостта, както и за отбрана и сигурност. Предоставят се средства на социалното министерство за Агенцията за социално подпомагане и за фонд „Условия на труд“. \r\nПриетият бюджет на ДОО е с нулев дефицит. \r\nПо време на дебатите по бюджета за ДОО за 2018 година депутатът от ДПС и председател на социалната комисия Хасан Адемов заяви, че има огромно разминаване в допусканията на вносителите по отношение на планирането на приходите. „Предлагаме увеличаване на приходите от осигурителни вноски с 140 млн. лева, не могат да бъдат в тежест на бюджета“, обясни той. „Това е бюджет с дискусии за политики. Отнесете се сериозно към предложенията на опозицията“, допълни депутатът от ДПС. \r\nДепутатът от ГЕРБ Ирена Димова заяви, че няма основание за увеличение на приходите от осигурителни вноски. „В бюджета няма популизми. Знаем, че социалната политика е поле за популизъм, но нека да останем в полето на експертизата“, посочи тя. „Нито БСП, нито ДПС, които предлагат увеличение на бюджета на ДОО, не казват откъде ще дойде това увеличение - от осигурителни вноски, от други вноски или от държавния бюджет“, коментира Ирена Димова. \r\nОт БСП изтъкнаха, че управляващите подценяват приходите в бюджета на ДОО. Те предложиха завишение във фонд „Пенсии“, „Майчинство“ и „Безработица“. Според депутата Георги Гьоков няма сериозни стъпки за увеличаването на приходите, което е необходимо за гарантиране на баланс в осигурителните фондове. \r\nПредложението на ДПС за увеличение на бюджета на ДОО за приходи и разходи, и осигурителни вноски с общо 140 млн. лева беше отхвърлено. Депутатите отхвърлиха и предлаганото от БСП увеличение на бюджета на ДОО с 894  млн. лева. Парламентът продължава с дебати и гласуване на бюджета на фонд \"Пенсии\".  \r\nБиляна ИВАНОВА", "date": "2017.11.29", "title": "Парламентът прие рамката на бюджета на ДОО за 2018 година в размер на 11, 067 млрд. лева"}
{"url": "http://www.focus-news.net/news/2017/11/29/2461913/afp-kitay-izrazi-silno-nedovolstvo-ot-amerikanskite-proverki-na-targovskite-praktiki.html", "text": "Пекин изрази „силно недоволство\" в сряда по повод последната проверка на американското правителство на търговските практики, след като Вашингтон предприе разследване на вноса на алуминий от Китай, предава AFP. \r\n„Тази практика от страна на САЩ е много рядка в историята на международната търговия. Китай изразява силно недоволство от тенденцията на търговския протекционизъм, демонстриран от САЩ\", се казва в изявление на Министерството на търговията.Тереза Герова", "date": "2017.11.29", "title": "AFP: Китай изрази „силно недоволство\" от американските проверки на търговските практики"}
{"url": "http://www.focus-news.net/news/2017/11/29/2461914/mustafa-karadaya-dps-nastoyavame-prezidentat-parlamentat-i-pravitelstvoto-da-se-razgranichat-ot-antidarzhavnite-proyavi-na-natsionalistite-i-opitite-im-za-prekroyavane-na-granitsite.html", "text": "Настояваме президентът, парламентът и правителството да се разграничат от антидържавните прояви на националистите и опитите им за прекрояване на границите. Това каза председателят на ПГ на ДПС Мустафа Карадайъ в декларация от името на група, предаде репортер на Агенция „Фокус“. „На 26 ноември 2017 г. с поредица от факелни шествия, организирани от ВМРО и други националистически организации, се афишира напиращият реваншизъм този път в рамките на исторически реминисценции, опити на използване на исторически факти като договори, чието действие е отдавна суспендирано от последващи договори“, каза Карадайъ. По думите му това представлява опасен опит за прекрояване на национални граници. Според него това е недопустимо, защото отрича основни принципи на нашия общ европейски дом. „ДПС остро осъжда този акт и тези действия и категорично настоява Народното събрание и правителството да се разграничат от антидържавните прояви на националистите и да потвърдят категоричната позиция на държавата ни, за която основен приоритет е установяването на траен мир в региона и в Европа. Мирът и стабилността са в основата на всеки успех на държавата за просперитет и гарантирано бъдеще\", заяви Карадайъ. По думите му те не се даденост и за тях трябва да се полагат усилия. Председателят на  подчерта, че днешните ни държавни граници са определени от Парижкия мирен договор след Втората световна война. Карадайъ обвини ПГ на ГЕРБ, че адвокатстват на своите коалиционни партньори. \"Патриотизмът трябва да е вътре у всеки един от нас и няма нужда от афиширане. Патриотизмът обединява и сближава, а национализмът разединява и руши\", коментира Карадайъ.  \r\nДеница КИТАНОВА", "date": "2017.11.29", "title": "Мустафа Карадайъ, ДПС: Настояваме президентът, парламентът и правителството да се разграничат от антидържавните прояви на националистите и опитите им за прекрояване на границите"}
{"url": "http://www.focus-news.net/news/2017/11/29/2461915/targovishte-29-godishen-mazh-ostava-v-aresta-za-iznasilvane-i-bludstvo.html", "text": "Уважено е било искането на Районната прокуратура в Омуртаг да бъде взета най-тежката мярка за процесуална принуда „Задържане под стража“ на Енвер Х. Това съобщиха от пресцентъра на Апелативна прокуратура – Варна. 29-годишният мъж бил привлечен като обвиняем за изнасилване и блудство с жена и задържан за срок до 72 часа от прокуратурата до произнасянето на съда по отношение мярката му за неотклонение.\r\nНа 24 ноември 2017 г. Енвер, който помагал в стопанството семейство от Омуртаг и живеел в дома им, изнасилил жената в отсъствието на съпруга й чрез употреба на сила и заплашване. След това извършил и блудствени действия с нея.\r\nЖената приспивала 3-годишния си внук в съседна стая. Енвер влязъл, заплашил нея и спящото дете със сгъваем нож и извършил двете престъпления. Насилената жена изпратила съобщение до дъщеря си, която живеела в Германия, и съобщила, че е заплашена с нож от Енвер. Дъщеря й веднага се обадила на баба си, която живеела в къща в същия двор. Роднините на жертвата пристигнали и през прозореца заплашената и насилена жена предала внука си от страх да не бъде наранен. \r\nНасилникът избягал, но на сутринта бил открит в конюшня наблизо от близките на жената, които му нанесли побой. Намесата на полицията предотвратила саморазправата с него. \r\nОбвиняемият е осъждан.  \r\nОпределението на Районния съд в Омуртаг, с което е била взета мярка за неотклонение „Задържане под стража“ спрямо насилника, подлежи на обжалване пред Търговищкия окръжен съд.", "date": "2017.11.29", "title": "Търговище: 29-годишен мъж остава в ареста за изнасилване и блудство"}
{"url": "http://www.focus-news.net/news/2017/11/29/2461916/sofiya-vremenno-se-ogranichava-dvizhenieto-po-pat-iii-822-samokov-ihtiman-poradi-patnotransportno-proizshestvie.html", "text": "Временно се ограничава движението по път III-822 Самоков - Ихтиман поради пътнотранспортно произшествие. Това съобщиха от пресцентъра на Агенция „Пътна инфраструктура”. Движението на леките автомобили се пренасочва по обходен маршрут: път II-82 Костенец-Самоков. Тежките МПС изчакват на място.", "date": "2017.11.29", "title": "София: Временно се ограничава движението по път III-822 Самоков - Ихтиман поради пътнотранспортно произшествие"}
{"url": "http://www.focus-news.net/news/2017/11/29/2461917/ministar-nikolay-nankov-shte-se-lishim-ot-uslugite-na-nachalnika-na-dnsk-sofiya-grad-zaradi-intsidenta-s-neobezopasen-stroitelen-obekt-na-bul-tsarigradsko-shose.html", "text": "Ще се лишим от услугите на началника на ДНСК-София град заради инцидента с необезопасен строителен обект на бул. „Цариградско шосе“. Това каза на пресконференция министърът на регионалното развитие и благоустройството Николай Нанков, предаде репортер на Агенция „Фокус“. „На бул. „Цариградско шосе“ имаше необезопасен строителен обект. Извършихме му проверка, за която длъжностните лица от Агенцията, а именно началникът на софийската служба ще понесе отговорност. Тоест ще се лишим от услугите на началника на ДНСК-София град, поради пропуснати срокове за предприемане на административни действия“, коментира Нанков и уточни, че до края на седмицата настоящият началник ще е в болничен и до края на седмицата ще каже кой ще е новият шеф. По думите му в момента тече проверка на строителя и на строителния надзор. „Ще бъдат наложени санкции и на тях като участници. В тази връзка ДНСК стартира масови проверки за зазимяването на строителните обекти. Факт е и първият отнет лиценз на надзорна фирма за последните 2 години и половина – надзорната фирма, която осъществяваше надзора на хотели във Варненско, Слънчев ден“, допълни още Николай Нанков. Агенция „Фокус“ припомня: На 17 ноември 31-годишна жена пострада на спирка на бул. „Цариградско шосе” заради паднал предмет от близкия строеж. От удара жената е получила рана на главата. \r\nЛюба АЛЕКСИЕВА", "date": "2017.11.29", "title": "Министър Николай Нанков: Ще се лишим от услугите на началника на ДНСК-София град заради инцидента с необезопасен строителен обект на бул. „Цариградско шосе“"}
{"url": "http://www.focus-news.net/news/2017/11/29/2461918/anadolu-agency-lovat-na-gyulenisti-v-turtsiya-izdadeni-sa-zapovedi-za-arest-na-oshte-360-dushi-povecheto-ot-koito-voenni.html", "text": "В сряда Прокуратурата на Истанбул издаде заповеди за арест на 360 лица, заподозрени за членство в мрежата на Фетхуллах Гюлен (ФЕТО), предава Anadolu Agency.\r\nГоворейки при условието на анонимност, източник от съдебните кръгове поясни, че заповедите са насочени към военен персонал от 49 провинции на страната. Пояснява се, че 27 от 333 заподозрени военни са „имами“, т.е. високопоставени фигури във ФЕТО, отговаряли за координацията с въоръжените сили. От тях 216 са на активна служба. .Тереза Герова", "date": "2017.11.29", "title": "Anadolu Agency: Ловът на гюленисти в Турция – издадени са заповеди за арест на още 360 души, повечето от които - военни"}
{"url": "http://www.focus-news.net/news/2017/11/29/2461919/ombudsmanat-maya-manolova-shte-sezira-ks-za-moratoriuma-varhu-lekarstvata.html", "text": "Омбудсманът Мая Манолова ще сезира Конституционния съд, ако текстовете в проектозакона за бюджета на Националната здравноосигурителна каса за 2018 г., с които се въвежда мораториум върху сключването на договори от болниците по нови клинични пътеки, както и върху заплащането от НЗОК на нови лекарствени продукти, с ново международно, непатентно наименование, без да е предвидена възможност за изключения, не отпаднат. Това обяви самата тя в предаването „Денят започва“ по БНТ, съобщиха от пресофиса на омбудсмана. Манолова бе категорична, че забраните ограничават конституционното право на българските граждани на достъпна медицинска помощ и качествено здравеопазване. \r\n\tВ петък, 24 ноември, омбудсманът изпрати трета поредна препоръка до председателя на Народното събрание Цвета Караянчева и депутатите срещу мораториума. Препоръката .\r\n „Мораториумът узаконява статуквото, на практика блокира промяната и се предполага, че тези, които го налагат харесват ситуацията и по отношение на лекарствата, и по отношение на състоянието на болничната помощ“, каза Мая Манолова пред БНТ. И допълни, че е абсолютно необяснимо „как с едно зачеркване, с една запетая, направена с химикалка, могат да бъдат лишени от надежда за живот десетки хиляди български граждани“. \r\n„Защо това се случва с мораториума с новите лекарства, особено в случаите, в които те са единственото лекарство, как отписваш надеждата за живот даже само на един човек“, попита Мая Манолова.\r\nТя бе категорична, че става въпрос за 25 млн. лв., които ще бъдат спестени на фона на 1 млрд. лв., които плаща Здравната каса за лекарства. \r\n „За мен като омбудсман, като човек, като гражданин, човешкият живот няма цена. Как решаваш с тези 2% да лишиш хора от надеждата да бъдат излекувани? Аз не разбирам как може да се пристъпи към подобна мярка“, допълни общественият защитник.\r\nОмбудсманът подчерта, че фармацевтичният бизнес е много „сладък“ и реализира огромни печалби, но злоупотребата със средства може да бъде решена по друг цивилизован и демократичен начин.\r\n„Припомням, че само преди 2 г. беше създадена специализирана администрация, която да преценява съотношението „цена-полза“ от новите лекарствени продукти, която да оценява новите технологии“, посочи Манолова и попита каква дейност ще извършва този държавен орган, след като остава без функции, тъй като няма нови лекарства.\r\n„Още по-драматично стои въпросът с лишаването на болниците от нови дейности. Това е жесток удар срещу общинските болници. В момента и част от тях наистина са на ръба. Дълговете на 38 болници са в размер на 29 млн. лв.  Надлимитните дейности на всички болници са около 50 млн. лв. в края на годината“, подчерта омбудсманът.\r\nТя беше категорична, че ако не се помогне на общинските болници с 29 млн. лв. те ще фалират, като тези във Враца и Ловеч. Отнема им се шанса да се преструктурират и да развиват нови дейности, които да ги направят по-печеливши през следващата година.", "date": "2017.11.29", "title": "Омбудсманът Мая Манолова ще сезира КС за мораториума върху лекарствата"}
{"url": "http://www.focus-news.net/news/2017/11/29/2461920/burgas-izvarshen-e-analiz-na-zhivotinskite-kosti-ot-razkopkite-na-krepostta-rusokastro.html", "text": "При разкопките на средновековния град Русокастро през 2017 г. са открити и 662 броя животински кости, които са изследвани от археозоолога д-р Георги Рибаров. Това съобщиха от Регионалния исторически музей - Бургас. Стана ясно, че жителите на града през 13-14 в. са консумирали месо от различни животински видове. Прави впечатление, че цели 25% от общия брой кости е на диви животни: дива свиня, благороден елен, сърна, див заек, фазан, лебед. Това показва, че за средновековните хора ловът е бил един сериозен поминък. От особена важност е и откриването на кости от диво говедо – тур, който достига на тегло до 1100 кг и ловът му е бил много опасен.\r\nДомашните животни са представени с кости от свиня, коза, овца, говедо и бивол, като най-много са тези от домашна свиня. Прави впечатление, че консумираните прасета са предимно 6-8 месечни. От дребните преживни за храна са употребявани  повече овце, отколкото кози. От домашните птици са открити кости на гъска.\r\nМного важна информация е добита от изследването на конските кости. Стана ясно, че те са от селектирани породи, ползвани за езда, а не за теглителна сила. По своите показатели те се доближават до костите от коне, открити в крепостта Царевец – това са животни, отглеждани за войскови нужди, и които в никакъв случай не са ползвани в домашните стопанства.\r\nРазкопките на крепостта Русокастро се проведоха през периода юни-октомври 2017 г. от Регионален исторически музей Бургас. Те са финансирани от Община Камено, Министерството на културата на Република България и Национален исторически музей – София.", "date": "2017.11.29", "title": "Бургас: Извършен е анализ на животинските кости от разкопките на крепостта Русокастро"}
{"url": "http://www.focus-news.net/news/2017/11/29/2461921/bchk-zapochva-blagotvoritelna-koledna-kampaniya-za-osiguryavane-na-bezplaten-obyad-v-uchilishte-za-uyazvimi-balgarski-detsa-ot-sotsialno-slabi-semeystva.html", "text": "Традиционната съвместна благотворителна Коледна кампания на „Кауфланд България” и БЧК за осигуряване на безплатен обяд в училище за уязвими български деца от социално слаби семейства започва утре, 30 ноември, съобщиха от пресцентъра на БЧК. В периода 30 ноември 2017 г. - 8 януари 2018 г. клиентите на компанията ще имат възможност да направят своето дарение в благотворителните кутии на БЧК, разположени във всички магазини от веригата на територията на цялата страна. „Кауфланд България” ще подкрепи програма „Топъл обяд” на Партньорска мрежа за благотворителност на Българския Червен кръст за осма поредна година.", "date": "2017.11.29", "title": "БЧК: Започва благотворителна Коледна кампания за осигуряване на безплатен обяд в училище за уязвими български деца от социално слаби семейства"}
{"url": "http://www.focus-news.net/news/2017/11/29/2461922/samoletat-na-premiera-boyko-borisov-ne-e-bil-dopusnat-da-leti-nad-iran-na-pat-za-sauditska-arabiya.html", "text": "Самолетът \"Еърбъс\" на авиоотряд 28, с който премиерът Бойко Борисов и водената от него делегация пристигнаха на официална визита в Саудитска Арабия, не е бил допуснат да прелети над територията на Иран снощи. Затова се наложило да премине над територията на Ирак. Това съобщи пред българските медии в Рияд вицепремиерът и външен министър Екатерина Захариева, предаде БНТ.", "date": "2017.11.29", "title": "Самолетът на премиера Бойко Борисов не е бил допуснат да лети над Иран на път за Саудитска Арабия"}
{"url": "http://www.focus-news.net/news/2017/11/29/2461923/blagoevgrad-kmetat-na-bansko-georgi-ikonomov-shte-iznese-prezentatsiya-po-povod-initsiativata-sofiya-evropeyska-stolitsa-na-sporta-2018.html", "text": "Една година, след като Банско бе обявен за Европейски град на спорта за 2017 г., кметът на Банско Георги Икономов ще участва в тържественото обявяване на старта на инициативата „София – Европейска столица на спорта 2018”. Това съобщиха от пресцентъра на Община Банско. Това ще се случи в град София на 2 декември, събота в салона на УАСГ. Той ще изнесе презентация за кампанията, свързана с обявяването на планинския град за спортен град от Асоциацията на европейските столици и градове на спорта(ACES Europe) и ще разкаже за общинската политика за популяризиране на масовия спорт на територията на общината като начин на живот.", "date": "2017.11.29", "title": "Благоевград: Кметът на Банско Георги Икономов ще изнесе презентация по повод инициативата „София – Европейска столица на спорта 2018”"}
{"url": "http://www.focus-news.net/news/2017/11/29/2461924/pravitelstveniyat-samolet-e-pritezhaval-neobhodimite-diplomaticheski-razresheniya-za-polet-nad-iranskoto-vazdushno-prostranstvo.html", "text": "Правителственият самолет е притежавал необходимите дипломатически разрешения за полет над иранското въздушно пространство, съобщи в Рияд вицепремиерът и министър на външните работи Екатерина Захариева. Полученият в последният момент отказ за прелитане е необясним и поради тази причина днес в МВнР в София е извикан временно управляващият иранското посолство у нас. Това съобщиха от правителствената информационна служба. След като екипажът е получил искането за излизане от иранското въздушно пространство, той се е върнал към Турция и със съдействието на турските власти е получено разрешение за осъществяване на полета над иракска територия, обясни вицепремиерът. Тя изрично подчерта, че българската страна е имала официално издадено разрешение за преминаване през територията на Иран и за отиване, и за връщане, още преди осъществяването на полета и всякакви твърдения за липса на разрешение и неспазване на процедурите, са неверни и спекулативни.", "date": "2017.11.29", "title": "Правителственият самолет е притежавал необходимите дипломатически разрешения за полет над иранското въздушно пространство"}
{"url": "http://www.focus-news.net/news/2017/11/29/2461925/yulian-angelov-obedineni-patrioti-nablizhava-koleda-a-togava-v-dps-se-sluchvat-chudesa-dokato-ahmed-dogan-se-gordee-da-e-natsionalist-vie-otrichate-che-nyoyskiyat-dogovor-e-nespravedliv.html", "text": "Наближава Коледа, а тогава в ДПС се случват чудеса – докато Ахмед Доган се гордее да е националист, вие отричате, че Ньойският договор е несправедлив за българската държава. Това каза народният представител от ПГ на „Обединени патриоти“ Юлиан Ангелов в декларация от името на група в отговор на декларацията на ДПС, предаде репортер на Агенция „Фокус“.  „Днес станахме свидетели как една партия се държи антибългарски, как една партия обслужва интересите на чужда държава, как една партия отрича, че Ньойският договор е несправедлив за българската държава. За пореден път доказахте, че сте антибългарска партия вие от ДПС“, поясни Ангелов. Той подчерта, че Ньойският мирен договор оставя стотици хиляди бълагари извън пределите на България. „Не трябва една държава да бъде наказвана и да бъдат отрязани от нея територии, населени с етнически българи.“, каза той и подчерта, че това не трябва да се повтаря. \r\nАнгелов поясни, че с шествията си, които от ДПС разкритикуваха, патриотите почитат и паметта на загиналите във войните. „ВМРО участва най-активно в спасяването на българските евреи. Къде беше тогава Главното мюфтийство? Когато приказвате неистини, вземете прочетете малко повече. Когато говорите от тази трибуна, ние не само ще викаме от зала, но ще направим така, че да покажем на всички, че вие отново и отново лъжете и манипулирате с единствената цел да се домогвате до властта. Повече няма да влизате в българската власт. Нямате място там. Вие сте вредни за българската държава“, заяви Ангелов. Според него се забелязва стопляне на отношенията между ДПС и турски политици. По думите му явно от това започват критиките към националистите. „Наближава Коледа. По Коледа в ДПС се случват чудеса, надявам се да сте го разбрали. Докато вашият почетен председател се гордее да е български националист, вие днес отричате“, каза Ангелов. \r\nДеница КИТАНОВА", "date": "2017.11.29", "title": "Юлиан Ангелов, „Обединени патриоти“: Наближава Коледа, а тогава в ДПС се случват чудеса – докато Ахмед Доган се гордее да е националист, вие отричате, че Ньойският договор е несправедлив"}
{"url": "http://www.focus-news.net/news/2017/11/29/2461926/plovdiv-selata-mrachenik-i-trud-sa-bez-voda-zaradi-avarii-po-vodoprenosnata-mrezha.html", "text": "Жителите на селата Мраченик и Труд в Пловдивска област са без вода заради аварии по водопреносната мрежа. Това съобщиха за Радио „Фокус“ – Пловдив от водоснабдителното дружество. Частично нарушено е водоподаването на територията на градовете Куклен и Калофер. Екипите на водоснабдителното дружество работят по отстраняването на проблеми също в градовете Асеновград и Пловдив. Без вода за неопределен период от време са живущите в района на улиците „Бузлуджа“ и „Поп Ангел Чолаков“ в Асеновград, както и в района на ул. „Младост“ и блок №315 в квартал „Тракия“ в Пловдив. Не е посочен краен срок за отстраняване на авариите, посочи дежурният.\r\nТони МИХАЙЛОВ", "date": "2017.11.29", "title": "Пловдив: Селата Мраченик и Труд са без вода заради аварии по водопреносната мрежа"}
{"url": "http://www.focus-news.net/news/2017/11/29/2461927/zdf-antoniu-guterish-prizova-severna-koreya-da-se-vazdarzha-ot-destabilizirashti-stapki.html", "text": "Генералният секретар на ООН Антониу Гутериш осъди остро последния ракетен тест, извършен от Северна Корея, като същевременно призова Пхенян да се въздържа от допълнителни „дестабилизиращи стъпки“, предава германският телевизионен канал ZDF. \r\n„Това е едно категорично нарушение на резолюциите на Съвета за сигурност“, заяви португалецът след като стана ясно, че севернокорейците са провели изпитание на междуконтитентална балистична ракета – може би най-мощната, създавана до този момент от тях. \r\nВ тази връзка по-късно в сряда Съветът за сигурност ще се събере на извънредно заседание по искане на Япония, САЩ и Южна Корея.Тереза Герова", "date": "2017.11.29", "title": "ZDF: Антониу Гутериш призова Северна Корея да се въздържа от „дестабилизиращи стъпки“"}
{"url": "http://www.focus-news.net/news/2017/11/29/2461928/parlamentat-izleze-v-30-minutna-pochivka-za-da-se-uspokoyat-strastite-mezhdu-obedineni-patrioti-i-dps.html", "text": "Парламентът излезе в 30-минутна почивка, за да се успокоят страстите между „Обединени патриоти“ и ДПС, предаде репортер на Агенция „Фокус“. Това се наложи, тъй като в процедура по начина на водене депутатът от ДПС Йордан Цонев поиска от председателя на Народното събрание да отстрани Юлиан Ангелов от зала заради употребяване на думата „еничари“ по време на четене на декларация от името на група. Цонев обвини Цвета Караянчева, че допуска групата на „Обединени патриоти“ да се провиква с тази дума. От своя страна проф. Станислав Станилов от „Обединени патриоти“ поясни от трибуната, че думата „еничар“ означава елитен войник в Османската армия и попита ДПС какво му е обидното. Председателят на Народното събрание Цвета Караянчева заяви, че когато е чула този израз, е направила забележка. „Когато г-н Ангелов каза думата „еничари“ от парламентарната трибуна, направих забележка по чл. 156 и вече го наказах“, поясни Караянчева и обяви 30-минутна почивка за успокояване на страстите. \r\nДеница КИТАНОВА", "date": "2017.11.29", "title": "Парламентът излезе в 30-минутна почивка, за да се успокоят страстите между „Обединени патриоти“ и ДПС"}
{"url": "http://www.focus-news.net/news/2017/11/29/2461929/ministar-valentin-radev-i-glavniyat-sekretar-na-mvr-gl-komisar-mladen-marinov-shte-dadat-redoven-mesechen-brifing-na-30-noemvri.html", "text": "Министърът на вътрешните работи Валентин Радев и главният секретар на МВР главен комисар Младен Маринов ще дадат редовен месечен брифинг на 30 ноември. Това съобщиха от пресцентъра на министерството.", "date": "2017.11.29", "title": "Министър Валентин Радев и главният секретар на МВР гл. комисар Младен Маринов ще дадат редовен месечен брифинг на 30 ноември"}
{"url": "http://www.focus-news.net/news/2017/11/29/2461930/miroslav-yanchev-kmet-na-zlatograd-nyama-zamarsyavane-na-vodata-v-sistemata-na-vik-sled-pobelyavaneto-na-reka-varbitsa.html", "text": "Няма място за паника, няма замърсяване на водата в системата на ВиК след побеляването на река Върбица и хората, живеещи в Златоград, могат да бъдат спокойни. Това каза за Радио „Фокус“ – Смолян кметът на Златоград Мирослав Янчев след проведената тази сутрин извънредна сесия на Общинския съвет за разрешаване на проблема. Той припомни, че за трети пореден път в рамките на една година се случва водата в реката силно да се оцвети от хвостохранилището на Обогатителната фабрика в Ерма река. Янчев увери всички граждани на Златоград, че от момента, в който цветът на реката се е променил, е преустановено водоподаването от кладенците, които са в нея и е започнало водоподаване само и единствено от река Неделинска, която няма нищо общо с евентуалния причинител на замърсяването. Сега се очакват резултатите от изследвания и взетите проби на водата в реката и ако има налични замърсители, тогава вече ще се свиква Кризисният щаб за бързо решение на проблема, ако не, ще се възстанови водоподаването от кладенците. \r\nМирослав Янчев допълни, че Общинският съвет се е обединил около идеята за започване на прединвестиционно проучване за алтернативно водоснабдяване и пречистване на водите, които се подават към ВиК мрежата в Златоград. Това решение ще бъде гласувано официално на редовното заседание на Общински съвет – Златоград, което ще се проведе от 14.00 часа днес, уточни кметът. Янчев, припомни, че в началото на годината е извършено надграждане на стената на хвостохранилището, с цел сигурността и здравето на хората, но явно проблемът е в това, че така се е вдигнало и нивото на преливниците.\r\nНели ГЕРГЬОВСКА", "date": "2017.11.29", "title": "Мирослав Янчев, кмет на Златоград: Няма замърсяване на водата в системата на ВиК след побеляването на река Върбица"}
{"url": "http://www.focus-news.net/news/2017/11/29/2461931/ria-novosti-kremal-opredeli-kato-provokatsiya-porednoto-raketno-izpitanie-na-severna-koreya.html", "text": "Кремъл определя последния ракетен тест, извършен от Северна Корея, като „провокация“. Това заяви пред журналисти Дмитрий Песков, говорител на руския държавен глава, предава РИА Новости.\r\n„Безусловно, поредното изстрелване на ракета е провокационно действие, което предизвиква по-нататъшен ръст на напрежението. И който ни поставя в момент, в който да започнем разрешаването на кризисната ситуация. Осъждаме този тест и се надяваме, че всички страни ще успеят да запазят спокойствие, необходимо за това ситуацията на Корейския полуостров да не се развие по по-лош сценарий“, коментира Песков. \r\nПоследният ракетен тест на войнствения режим в Пхенян промени изцяло ситуацията в света. Съгласно разпространената информация, ракетата е прелетяла 950 км и е достигнала максимална височина от 4,475 км. Изчисленията на траекторията показаха, че в обсега на ракетите тип Hwasong-15 влизат територии в радиус от 13 хил. км., което означава, че Северна Корея може да порази не само Япония и Гуам, ако насочи оръжието на изток, но и цялата територия на САЩ, дори Европа. Тереза Герова", "date": "2017.11.29", "title": "РИА Новости: Кремъл определи като „провокация“ поредното ракетно изпитание на Северна Корея"}
{"url": "http://www.focus-news.net/news/2017/11/29/2461932/prezidentat-rumen-radev-shte-uchastva-v-tarzhestveno-sabranie-po-sluchay-75-ta-godishnina-ot-osnovavaneto-na-nsa-vasil-levski.html", "text": "Държавният глава Румен Радев ще бъде гост на тържественото събрание, с което Национална спортна академия „Васил Левски“ ще отбележи 75-та си годишнина. Това съобщиха от прессекретариата на държавния глава. Събитието ще се състои утре, 30 ноември, в ректората на НСА „Васил Левски“.", "date": "2017.11.29", "title": "Президентът Румен Радев ще участва в тържествено събрание по случай 75-та годишнина от основаването на НСА „Васил Левски“"}
{"url": "http://www.focus-news.net/news/2017/11/29/2461933/rumen-ilkov-kmet-na-selo-eliseyna-nad-200-dushi-se-sabrahme-v-selo-zverino-za-da-protestirame-sreshtu-povishavane-tsenata-na-vodata.html", "text": "Над 200 души се събрахме в село Зверино за да протестираме срещу повишаване цената на водата, каза за Радио „Фокус” Румен Илков, кмет на село Елисейна. Той посочи, че на протестния митинг са дошли хора от селата Зверино, Игнатица, Елисейна, Очиндол и Злидол. „Само в Елисейна сме събрали над 80 подписа срещу това драстично повишение. Нямат основание от ВиК - Враца да искат такава цена на водата – от 1,30 лв. за куб.м. да стане на 2,73 лв.“, каза Румен Илчев. \r\nТой посочи, че протестният митинг се е състоял в центъра на селото и е била затворена централната улица в Зверино. В подписка, подкрепена масово от хората в селата в Искърското дефиле, е посочено, че водоснабдяването в тези населени места е по гравитачен път, като разходите са минимални, а водопроводната мрежа е изградена преди повече от 50 години с доброволен труд на местните жители. Комисията по енергийно и водно регулиране ще вземе решение за цената на водата на 30 декември.\r\nАнна ЛОЗАНОВА", "date": "2017.11.29", "title": "Румен Илков, кмет на село Елисейна: Над 200 души се събрахме в село Зверино, за да протестираме срещу повишаване цената на водата"}
{"url": "http://www.focus-news.net/news/2017/11/29/2461934/veliko-tarnovo-politsiyata-razsledva-krazhba-na-nad-7-000-leva-i-10-kg-sudzhuk-ot-zhilishte-v-lyaskovets.html", "text": "Взломна кражба на 6 850 лв., 400 евро и 10 кг суджук от жилище в Лясковец разследват служители на полицейското управление в Горна Оряховица. Това съобщиха от Областната дирекция на МВР – Велико Търново. Престъплението е извършено вчера след взломяване на секретен патрон на входна врата. На местопроизшествието е извършен оглед. По случая е започнато досъдебно производство.", "date": "2017.11.29", "title": "Велико Търново: Полицията разследва кражба на над 7 000 лева и 10 кг суджук от жилище в Лясковец"}
{"url": "http://www.focus-news.net/news/2017/11/29/2461935/dobrich-zapochva-natsionalna-kampaniya-kardiologichna-grizha-za-dalag-i-palnotsenen-zhivot.html", "text": "По инициатива на Българският Кардиологичен Институт,  Българската Национална телевизия и Националното сдружение на общините в Република България, с активното съдействие на Община град Добрич стартира Национална кампания „Кардиологична грижа за дълъг и пълноценен живот”. Това съобщиха от пресцентъра на Община Добрич. Същността на кампанията е да бъдат осигурени безплатни консултации и прегледи на страдащи от сърдечно-съдови заболявания от специалисти –кардиолози от Български кардиологичен институт.\r\nЦелта на кампанията е превенция на сърдечно-съдови заболявания, удължаване на живота на пациентите със сърдечно-съдови заболявания в страната ни, подобряване на качеството на живот и достъпа до високоспециализирана лекарска грижа.\r\nЛицата, желаещи да се прегледат безплатно, трябва да се запишат предварително на 4 – 5 декември на телефоните на функция „Здравеопазване” Дирекция „Хуманитарни дейности” Община град Добрич: 058/603-157, 089 999 18 65.", "date": "2017.11.29", "title": "Добрич: Започва Национална кампания „Кардиологична грижа за дълъг и пълноценен живот”"}
{"url": "http://www.focus-news.net/news/2017/11/29/2461936/sofiya-izteglyane-na-katastrofiral-kamion-e-prichina-za-ogranichenoto-dvizhenie-po-patya-samokov-ihtiman.html", "text": "Изтегляне на катастрофирал камион е причина за ограниченото движение по пътя Самоков – Ихтиман . Това съобщиха за Агенция „Фокус“ от пресцентъра на МВР. От там информират, че тежкотоварният автомобил е катастрофирал преди няколко дни, но изтеглянето му със специализирана техника е наложило днешното ограничение в движението. \r\nДвижението на леките автомобили се пренасочва по обходен маршрут: път II-82 Костенец-Самоков. Тежките МПС изчакват на място.", "date": "2017.11.29", "title": "София: Изтегляне на катастрофирал камион е причина за ограниченото движение по пътя Самоков – Ихтиман"}
{"url": "http://www.focus-news.net/news/2017/11/29/2461937/razhodite-za-pensii-prez-2018-g-vazlizat-na-8351-mlrd-lv.html", "text": "Парламентът прие бюджета на Фонд „Пенсии“ в размер на 4, 430 млрд. лв. за приходи и 8,351 млрд. лв. за разходи, предаде репортер на Агенция „Фокус“. Рамката бе приета с 101 гласа „за“, 47 „против“ и 4 „въздържал се“. Приходите в бюджета на фонда се формират от осигурителни вноски, други приходи и трансфери от централния бюджет на ДОО. В частта разходи парламентът одобри 8, 351 млрд. лв. за пенсии. \r\nВ бюджета се увеличава размерът на осигурителната вноска за Фонд „Пенсии” с един процентен пункт – 19,8 на сто за родените преди 1 януари 1960 г., при съотношение – 11,02 за сметка на работодателя и 8,78 за сметка на работника, и 14,8 на сто за лицата, родени след 31 декември 1959 г., съответно при съотношение 8,22/6,58. Бюджетът предвижда от 1 януари 2018 година процентът за всяка година осигурителен стаж в пенсионната формула да се увеличи от 1.126 на 1.169, в резултат на което всички пенсии ще бъдат увеличени с 3.8 на сто от 1 юли. Пенсиите за трудова дейност, отпуснати до 31 декември на предходната година, не се осъвременяват, а се преизчисляват с новия процент за всяка година осигурителен стаж – 1,169. \r\nПриетият бюджет на Фонд „Пенсии“ е с излишък от 3,921 млрд. лв. Парламентът отхвърли предложенията на ДПС и БСП за увеличение на бюджета на фонда. \r\nБиляна ИВАНОВА", "date": "2017.11.29", "title": "Разходите за пенсии през 2018 г. възлизат на 8,351 млрд. лв."}
{"url": "http://www.focus-news.net/news/2017/11/29/2461938/tass-v-ruskiya-parlament-vnesoha-predlozhenie-za-vavezhdaneto-na-globi-za-narushitelite-na-zakona-za-mediite-opredeleni-kato-chuzhdestranni-agenti.html", "text": "В Държавната дума на Руската федерация бе внесен законопроект, който предвижда наказания в размер до пет милиона рубли (над 1,7 млн. лева) за нарушителите на закона за медиите, признати за чуждестранни агенти, предава TACC.\r\nМаксималната глоба, предвидена за нарушителите, е както следва: за граждани – 100 хил. рубли или задържане за срок до 15 денонощия, за длъжностни лица – 200 хил. рубли, за юридически лица – пет милиона рубли. \r\nНовият руски закон взима на прицел международните медии. Онези от тях, които частично или изцяло се финансират от чужбина, може да попаднат в списъка на „чуждестранните агенти“, а сайтовете им да бъдат блокирани.Тереза Герова", "date": "2017.11.29", "title": "ТАСС: В руския парламент внесоха предложение за въвеждането на глоби за нарушителите на закона за медиите, определени като „чуждестранни агенти“"}
{"url": "http://www.focus-news.net/news/2017/11/29/2461939/letishteto-v-bali-e-otnovo-otvoreno.html", "text": "Международното летище на индонезийския остров Бали, което беше затворено заради повишената активност на вулкана Агунг, работи отново, съобщи посолството на Република България в Джакарта. Властите го отвориха в 14:28 местно време (8:28 българско време). Кризисният щаб към посолството оказва необходимото съдействие на българските граждани, чиито полети са отменени и които желаят да напуснат острова, за да бъдат сънародниците ни пренасочени по алтернативни маршрути на движение. \r\nПосолството припомня на онези наши сънародници на остров Бали, чиято виза за престой е изтекла или изтича, да се обърнат незабавно към индонезийските имиграционни служби. Техният офис се намира на трето ниво на летището в Бали. На същото ниво от днес се местят и бюрата на авиокомпаниите, които изпълняват полети от и до Бали. \r\nМинистерството на външните работи и посолството ни в Джакарта настоятелно призовават всички български граждани, които към момента се намират на о. Бали, да се регистрират на сайта на министерството в рубриката „Пътувам за“, като предоставят мобилен телефон, имейл и точен адрес на местопребиваване на остров Бали, което ще улесни оказването на своевременна консулска защита. Желаещите могат да се свържат с Кризисния щаб в Джакарта на телефон: + 62 21 390 4048 или на денонощния дежурен телефон: +62 811 932200.", "date": "2017.11.29", "title": "Летището в Бали е отново отворено"}
{"url": "http://www.focus-news.net/news/2017/11/29/2461940/kmetat-na-sofiya-yordanka-fandakova-okolo-1-mln-leva-e-stoynostta-na-proekta-za-energiyna-efektivnost-na-sofiyskata-matematicheska-gimnaziya.html", "text": "Около 1 млн. лева е стойността на проекта за енергийна ефективност на Софийската математическа гимназия. Това каза кметът на София Йорданка Фандъкова след проверка на изпълнението на мерките за енергийна ефективност в СМГ „Паисий Хилендарски“, предаде репортер на Агенция „Фокус“. Фандъкова уточни, че през последните години общината и държавата са направили доста инвестиции в сградата на СМГ. „Направихме ремонт на класните стаи, а тази година получихме още около 1 млн. лева за мерките за енергийна ефективност на училището. Проектът е на финала и до средата на декември всичко трябва да приключи, като очакваме тези мерки да доведат до над 40% спестяване на разходите за осветление. Това са пари на училището и вместо да отидат за разходи за ток и парно, ще останат при децата и учителите“, каза още Фандъкова и уточни, че това е много важен ефект за системата за образованието. \r\n„Столична община през годините инвестира по различни проекти в училището, така че да изпълняваме различни задачи, но тази голяма инвестиция е от страна на правителството, заради което много се радваме. Мерките за енергийна ефективност са важен проект за нас – и като мерки за екология, и като мерки за спестяване на средства за училищата и детските градини. Следващата година в проекта за бюджет, който предстои да представим, залагаме проектите, финансирани от Националния доверителен еко фонд по енергийна ефективност на пет училища. Надяваме се да започнем и проектите по Оперативна програма „Региони в растеж“, които са за енергийна ефективност и цялостно обновяване на 26 училища и детски градини. Процедурите в момента текат, надявам се районните кметове  да се справят и до пролетта да имаме избрани изпълнители. Така че това ще бъде основна насока освен строителството на детски градини и разширението на училища, което вече започнахме“, изтъкна кметът на София и обясни, че по този начин ще се увеличи с 50% капацитета на училищата.\r\nФандъкова поздрави учениците от гимназията, които преди няколко дни са се върнали от международна олимпиада в Москва с няколко медала. „Всъщност точно това са хората, заради които правим всичко това“, каза тя.\r\nЦветилена СИМЕОНОВА", "date": "2017.11.29", "title": "Кметът на София Йорданка Фандъкова: Около 1 млн. лева е стойността на проекта за енергийна ефективност на Софийската математическа гимназия"}
{"url": "http://www.focus-news.net/news/2017/11/29/2461941/dobrich-priklyuchi-konkursat-za-izrabotvane-na-koledna-kartichka-razgledani-sa-313-varianta-ot-11-uchilishta.html", "text": "Приключи конкурсът за изработване на коледна картичка – разгледани са 313 варианта от 11 училища, съобщиха от пресцентъра на Община Добрич. Вчера жури от служители на Община град Добрич избра победителите. В конкурса участваха ученици от първи до четвърти клас от 11 училища с общо 313 картички. \r\nПърва и втора награда са присъдени съответно на младите творци Валери Дойчев от ОУ „Христо Ботев“ и Йордан Василев от СУ „П. Р. Славейков“. Третото място зае Невена Тухчиева от СУ „П. Р. Славейков. „Специалната награда за креативност“ отива при Желязко Христов от СУ „П. Р. Славейков“. \r\nПоощрителни награди ще получат още 21 ученика от различни училища, с пълния списък на които можете да се запознаете в сайта на Община град Добрич. \r\nЦеремонията на награждаването ще се състои на 4 декември от 11.00 часа в малката зала на Община град Добрич.", "date": "2017.11.29", "title": "Добрич: Приключи конкурсът за изработване на коледна картичка – разгледани са 313 варианта от 11 училища"}
{"url": "http://www.focus-news.net/news/2017/11/29/2461942/kyustendil-ot-200-do-2-000-leva-e-sanktsiyata-za-skladirane-na-gorimi-materiali-v-stalbishtnite-kletki-na-sgradite.html", "text": "От 200 до 2 000 лева е санкцията за складиране на горими материали в стълбищните клетки на сградите. Това каза пред Радио „Фокус” – Кюстендил Пламен Янев, началник на сектор „Превантивна и контролна дейност” към Регионална дирекция „Пожарна безопасност и защита на населението” – Кюстендил. По думите му съгласно противопожарните правила и норми е абсолютно недопустимо складирането и съхраняването на горими материали и предмети в евакуационните стълбища. В случай, че се констатират такива нарушения, се предприемат административно-наказателни мерки. „Целта е тези стълбища да бъдат чисти, ако се наложи евакуация тя да не бъде затруднена и да премине нормално”, каза Пламен Янев. Санкциите се налагат съгласно Закона за МВР.\r\nВенцеслав ИЛЧЕВ", "date": "2017.11.29", "title": "Кюстендил: От 200 до 2 000 лева е санкцията за складиране на горими материали в стълбищните клетки на сградите"}
{"url": "http://www.focus-news.net/news/2017/11/29/2461943/fokus-makedoniya-hoyt-brayan-yi-shte-bade-naznachen-za-poslanik-na-sasht-v-makedoniya.html", "text": "Заместник-помощник държавният секретар на САЩ за Централна и Източна Европа Хойт Брайън Йи ще бъде назначен за посланик в Македония. Това предаде Al Jazeera Balkans, като се позовава на потвърждение от представител на Държавния департамент на САЩ, съобщава македонското електронно издание „Фокус“.\r\nХойт Брайън Йи ще замени на поста Джес Бейли, който бе избран през декември 2014 г. Понастоящем той е дипломат в администрацията във Вашингтон, отговарящ за отношенията на САЩ със страните от Централна и Югоизточна Европа.\r\nХойт Брайън Йи е бивш заместник-ръководител на мисията на Посолството на САЩ в Загреб, Хърватия, в периода от 2010 до 2013 г. По време на мандата му в бившия хърватски премиер Иво Санадер бе осъден на четири и половина години затвор за вземане на подкупи, припомня медията.Тереза Герова", "date": "2017.11.29", "title": "„Фокус“ (Македония): Хойт Брайън Йи ще бъде назначен за посланик на САЩ в Македония"}
{"url": "http://www.focus-news.net/news/2017/11/29/2461944/plovdiv-na-7-dekemvri-shte-badat-zapaleni-svetlinite-na-kolednata-elha-v-tsentara-na-asenovgrad.html", "text": "На 7 декември ще бъдат запалени светлините на коледната елха в центъра на Асеновград. Това съобщиха за Радио „Фокус“ – Пловдив от пресцентъра на Общината. Коледните светлини ще бъдат запалени в 17.30 часа на пл. „Акад. Николай Хайтов“ с участието на Денс формация „Косара”, Центъра за подкрепа и личностно развитие „Васил Левски”, Клуб по спортни танци „Асеновец”, Балетна формация „Терпсихора” и други.\r\nКоледната програма на Община Асеновград тази година е изпълнена с концерти, изложби, ученически изпълнения и благотворителни инициативи. Ще бъдат връчени и традиционните награди за благотворителност и спортист на годината. Поп звездата Михаела Маринова ще бъде специален гост в Асеновград за празниците, а новата година ще бъде посрещната с оркестър „Калофер“\r\nТони МИХАЙЛОВ", "date": "2017.11.29", "title": "Пловдив: На 7 декември ще бъдат запалени светлините на коледната елха в центъра на Асеновград"}
{"url": "http://www.focus-news.net/news/2017/11/29/2461945/zamestnik-ministrite-krasimir-tsipov-i-milko-berner-predstaviha-prioritetite-na-balgarskoto-evropredsedatelstvo-pred-ofitserite-za-vrazka-na-stranite-ot-sayuza.html", "text": "За България поемането за първи път на Председателството на Съвета на Европейския съюз от 1 януари 2018 г. е едновременно голяма чест и огромна отговорност, както и възможност да демонстрираме какво можем. Готвим се активно за това предизвикателство вече повече от година. Изградили сме екипи и имаме готовност да надградим резултатите, постигнати от настоящото Естонско председателство, като запазим техния прагматичен подход. Това заяви при откриването на срещата заместник-министър на вътрешните работи Красимир Ципов, съобщиха от пресцентъра на МВР. \r\nДевизът на Българското председателство – „Съединението прави силата“ , символен за българската история и за съвременна България, е знаков и за Председателството на Съвета на ЕС в момент, в който Европа повече от всякога трябва да е единна, за да бъде силна и стабилна, обърна се към присъстващите заместник-министър Милко Бернер, който отново изведе  основните принципи, от които ще се ръководи България в рамките на Председателството - консенсус, конкурентоспособност и кохезия. \r\nСериозни предизвикателства пред Европейския съюз в сферата на сигурността през последните години налагат необходимостта не само съвместните усилия на държавите членки, а и подобрено сътрудничество с ключови партньори извън ЕС, посочи Бернер. В областта на вътрешните работи приоритетите на Българското председателство са насочени към  повишаване сигурността на гражданите на ЕС, по-ефективно управление на миграционните процеси и свързаната с тях граничната сигурност, която за България, като външна граница на Европейския съюз, винаги е била във фокуса на внимание и на национално ниво. Към тези основни направления заместник-министър Бернер включи и  бъдещето на Западните Балкани в Европейския съюз не само в областта на вътрешните работи. Пред аташетата по вътрешни работи и офицерите за връзка на държавите членки на ЕС бяха представени и конкретни теми на предстоящите разговори и работата по предложения, свързани с различни аспекти от  областта на вътрешните работи по време на Председателството.", "date": "2017.11.29", "title": "Заместник-министрите Красимир Ципов и Милко Бернер представиха приоритетите на българското европредседателство пред офицерите за връзка на страните от Съюза"}
{"url": "http://www.focus-news.net/news/2017/11/29/2461946/korneliya-ninova-bsp-chovekat-koyto-zaplashvashe-men-i-prezidenta-radev-s-sms-i-opita-da-vleze-v-tsentralata-na-partiyata-no-otkazvam-ohrana-ot-nso.html", "text": "Човекът, който заплашваше мен и президента Радев с sms-и опита да влезе в централата на партията, но отказвам охрана от НСО. Това каза лидерът на БСП Корнелия Нинова пред журналисти във връзка с инцидент в Централата на БСП на „Позитано“ № 20, в резултат на което Кемил Рамадан е викан на разпит в ДАНС, предаде репортер на Агенция „Фокус“. Тя поясни, че на 27 ноември този човек се е опитал да влезе в централата на партията. „Охраната го е отстранила. Подадохме сигнал в МВР, тъй като и преди той беше отправял заплахи към президента Радев и към мен. Оттам нататък МВР пое случая“, заяви Нинова. Тя поясни, че човекът е имал разправия с охраната на „Позитано“, но не е успял да влезе при нея. Нинова обясни, че служители от отдел „Убийства“ са ходили на „Позитано“ и са разпитвали охраната, секретарката, на която се е обадил по телефона и административния директор, който е слязъл долу. „Не съм имала контакти с него, бях си в кабинета и работех. Не съм разпитвана“, заяви лидерът на БСП. На въпрос как си обяснява тези заплахи, Корнелия Нинова отговори, че е разбрала за пръв път кой е този човек, когато е отправил заплахите с sms-ите. Нинова подчерта, че няма да поиска охрана от НСО, защото парите на хората не трябва да отиват за охрана на политиците. По думите ѝ това е принципен въпрос. Според Корнелия Нинова този случай няма връзка с пътните инциденти, които претърпя наскоро. „Фокус“ припомня: На 2 юни 2017 г. служители на ДАНС задържаха лице от Пазарджишко за отправени заплахи срещу президента Румен Радев и лидера на БСП Корнелия Нинова. По-късно стана ясно, че мъжът е подписал предупредителен протокол и е бил освободен. Тогава лидерът на БСП Корнелия Нинова отказа коментар и не поиска охрана от НСО.  \r\nДеница КИТАНОВА", "date": "2017.11.29", "title": "Корнелия Нинова, БСП: Човекът, който заплашваше мен и президента Радев с sms-и опита  да влезе в централата на партията, но отказвам охрана от НСО"}
{"url": "http://www.focus-news.net/news/2017/11/29/2461947/magistralata-ot-ruse-shte-preminava-na-5-kilometra-ot-veliko-tarnovo.html", "text": "Бъдещата магистрала Русе – Велико Търново ще преминава в непосредствена близост до Велико Търново. Това стана ясно след обществено обсъждане в град, инициирано от Агенция „Пътна инфраструктура“, съобщиха от пресцентъра на Община Велико Търново. Тема на публичната среща бе докладът за оценката за въздействие върху околната среда на инвестиционното намерение, предвиждащо строителство на стратегическия инфраструктурен обект.\r\nТри варианта бяха представени по време на обсъждането. Според тях трасето ще преминава западно от Велико Търново, на разстояние между 5 и 7 километра. По този начин магистралата ще бъде в непосредствена близост до града, но транзитният и най-вече тежкотоварният трафик ще бъде изведен в периферията.\r\nВ обществения дебат участваха заместник-кметът проф. Георги Камарашев, експерти от общинската администрация, кметове и жители от населени места в цялата община, представители на различни организации. Експертите от пътната агенция представиха пред тях набелязаните близо 80 мерки за ограничаване на въздействието върху околната среда при строителството на трасето. При изграждането няма да има рискове и трайни последици за околната среда, защитените територии и зони, почвата, животните, водите, археологията и пр., категорични бяха от АПИ. \r\nПредвидени са съоръжения за шумоизолация, както и за преминаване на животни, отговориха експертите на въпроси, които кметове на населени места поставиха.\r\nСпоред представителите на пътната агенция най-удачен за реализация е т.нар. „комбиниран вариант“ на трасето, предвиждащ дължината на магистралата от Русе до Велико Търново и изхода й от рамките на общината край Дебелец да е 133 километра. Според тях строителството на аутобана е задължително.", "date": "2017.11.29", "title": "Магистралата от Русе ще преминава на 5 километра от Велико Търново"}
{"url": "http://www.focus-news.net/news/2017/11/29/2461948/kmetat-na-sofiya-yordanka-fandakova-18-snegopoistvashti-mashini-rabotiha-prez-noshtta-sas-zadachata-da-obrabotyat-ulitsite-sreshtu-zaledyavane-i-nyama-propuski-v-rabotata-im.html", "text": "18 снегопоистващи машини работиха през нощта със задачата да обработят улиците срещу заледяване и няма пропуски в работата им. Това каза кметът на София Йорданка Фандъкова във връзка със снегопочистването на улиците в столицата, предаде репортер на Агенция „Фокус“. „Работят се приоритетно улиците и булевардите, по които се движи градският транспорт. Нямам информация от Центъра за градска мобилност за пропуски по тези трасета. Възможно е, разбира се, по малки улички да има някакви проблем, но колегите ще реагират при сигнал и ще почистят”, обясни тя.\r\nФандъкова коментира и темата за изважданите павета от ремонтирания бул. „Княз Александър Дондуков“. „Не повярвах, честно казано, когато ме информираха и чак когато видях записите, разбрах какво се случва. Трябва да кажа, че няколко са случаите, когато съм получавала информация от страна на изпълнители и надзор, че има такива посегателства, но не исках да повярвам, че това се случва. То е опасно, защото се вижда, че загражденията са били преместени, човекът си е свършил свободно работа и после ги е върнал. И можеше всеки шофьор или пешеходец да не види тази образувала се дупка и да падне в нея. За мен това е недопустимо. Само два дни преди това получих сигнал, че в същия този обект са вадени павета. Но не повярвах, че това наистина е така, просто помислих, че са само оправдания, защото някой не си е свършил работа от страна на строителя“, обясни тя.\r\nЦветилена СИМЕОНОВА", "date": "2017.11.29", "title": "Кметът на София Йорданка Фандъкова: 18 снегопоистващи машини работиха през нощта със задачата да обработят улиците срещу заледяване и няма пропуски в работата им"}
{"url": "http://www.focus-news.net/news/2017/11/29/2461949/sofiya-konferentsiya-za-aktualnite-predizvikatelstva-pred-prevodachite-v-es-shte-se-provede-na-30-noemvri.html", "text": "Конференция на тема „10 години в ЕС: Актуални тенденции в терминологията, административния и медийния български език“ ще се проведе по инициатива на българския езиков департамент на Генерална дирекция „Писмени преводи“ (ГДПП) на Европейската комисия и местната й служба в София. Това съобщиха от пресцентъра на Представителство на ЕК в България. Събитието ще бъде открито от ръководителя на представителството на ЕК в България Огнян Златев. \r\nПреводачи и експерти ще обсъждат теми като специфичната терминология при превода на документите на ЕС, политически стилове на говорене в медиите, новите технологии в сектора и др. Конференцията започва от 09.30 часа на 30 ноември, четвъртък, в зала „Средец“ на София хотел Балкан.", "date": "2017.11.29", "title": "София: Конференция за актуалните предизвикателства пред преводачите в ЕС ще се проведе на 30 ноември"}
{"url": "http://www.focus-news.net/news/2017/11/29/2461950/korneliya-ninova-bsp-otpravihme-pokanite-za-liderskata-sreshta-predi-nyakolko-chasa-oshte-nyamame-otgovor-ot-parlamentarnite-grupi.html", "text": "Отправихме поканите за лидерската среща преди няколко часа, още нямаме отговор от парламентарните групи. Това каза лидерът на БСП Корнелия Нинова пред журналисти във връзка с лидерската среща за конституционните промени, предложени от ГЕРБ, предаде репортер на  Агенция „Фокус“. „За конституционните промени, свързани с прехода, поканих председателите на другите парламентарни партии с желание да намерим общо политическо решение да направим ревизия на прехода, но с предложение от наша страна тази ревизия да не обхваща само приватизацията, а да обхваща процеси, обществени поръчки и масовата приватизация с бонови книжки и т.н., т.е. да разширим обхвата“, заяви Нинова. Според нея не трябва всяка група да си прави предложения и подписки. \"Желанието ми е да го направим сериозно и държавническо, а не да се използва за пиар и някаква пушилка\", допълни Нинова \r\nДеница КИТАНОВА", "date": "2017.11.29", "title": "Корнелия Нинова, БСП: Отправихме поканите за лидерската среща преди няколко часа, още нямаме отговор от парламентарните групи"}
{"url": "http://www.focus-news.net/news/2017/11/29/2461951/blagoevgrad-dvama-mazhe-sa-zadarzhani-pri-spetsaktsiya-sreshtu-onlayn-seksualnata-eksploatatsiya-na-detsa.html", "text": "Двама мъже от Гоце Делчев са задържани при спецакция срещу онлайн сексуалната експлоатация на деца. Това съобщиха от пресцентъра на МВР. Акцията е реализирана под наблюдението на Районната прокуратура. \r\nСлед проведено разследване, служители на специализирания сектор за борба с киберпрестъпността на ГДБОП и колегите им от регионалното звено в Благоевград пристъпили към задържането на двама мъже от Гоце Делчев – З.М. /31г./ и К.Т. /47г./. При извършените процесуално-следствени действия на адрес, ползван от З.М., служителите открили 2000 видеофайла и снимков материал, съдържащи изключително брутални сцени на сексуално насилие на деца на възраст до 12 години. По първоначални данни З.М. е обменял „колекцията“ си с интернет потребители от цял свят, споделящи неговите интереси. Освен това, под фалшиви самоличности, мъжът целенасочено е използвал възможностите на социалната мрежа „Фейсбук“ за осъществяване на контакти с малолетни и непълнолетни момчета, които склонявал да участват в порнографски представления, както и да обменят материали с подобно съдържание. В хода на операцията е установено, че неговият „колега“ – К.Т., използвайки анонимността на интернет сайта www.omegle.com  е осъществявал целенасочени контакти с момичета, като се представял за техен връстник. След време, възползвайки се от детската наивност и доверчивост, той успявал да продължи комуникацията чрез приложението „Вайбър“ и да ги склонява в реално време да го наблюдават пред камера докато осъществява извратените си желания. \r\nПроведената операция е част от приоритетите на сектор „Киберпрестъпност“ в отговор на изключително опасните криминални посегателства на деца.", "date": "2017.11.29", "title": "Благоевград: Двама мъже са задържани при спецакция срещу онлайн сексуалната експлоатация на деца"}
{"url": "http://www.focus-news.net/news/2017/11/29/2461953/kyustendil-svetlinite-na-kolednata-elha-v-grada-shte-badat-tarzhestveno-zapaleni-na-7-dekemvri.html", "text": "Светлините на Коледната елха в Кюстендил ще бъдат тържествено запалени на 7 декември. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й тържеството ще започне от 17.30 часа на площад „Велбъжд”. „Предвидили сме коледно светлинно шоу, концерт и детска дискотека с аниматори. Приканвам всички жители и гости на Кюстендил да дойдат на площада и заедно да се насладим на това шоу, да отворим сърцата си за коледния дух”, каза Дима Укалска.\r\nВенцеслав ИЛЧЕВ", "date": "2017.11.29", "title": "Кюстендил: Светлините на Коледната елха в града ще бъдат тържествено запалени на 7 декември"}
{"url": "http://www.focus-news.net/news/2017/11/29/2461954/blagoevgrad-proektat-za-energiyna-efektivnost-i-obnovyavane-na-sgradite-na-oblastnata-direktsiya-na-mvr-i-parvoto-ru-politsiya-e-na-stoynost-1-645-987-leva.html", "text": "Представиха проекта за енергийна ефективност и обновяване на сградите на Областната дирекция на МВР – Благоевград и Първо Районно управление „Полиция” в града, предаде репортер на Радио „Фокус“ - Пирин. На встъпителната пресконференцията присъства Зорница Кралева, зам.-кметът по европейските проекти и програми на Община Благоевград, Емилия Тунева, зам.-кмет по строителството и сигурността, инж. Ангел Даилов, ръководител на проекта, Валери Георгиев, представител на Областната дирекция на МВР – Благоевград и Силвия Колева, юрист по проекта. \r\nПо време на срещата бяха представени дейностите, целите, очакваните резултати от проекта, финансиращата програма и екипът на управление. Проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ - Благоевград“ е за срок от 12 месеца, а бюджетът е в размер на 1 645 987 лева.\r\nЛора КАЛЧЕВА", "date": "2017.11.29", "title": "Благоевград: Проектът за енергийна ефективност и обновяване на сградите на Областната дирекция на МВР и Първото РУ „Полиция” е на стойност 1 645 987 лева"}
{"url": "http://www.focus-news.net/news/2017/11/29/2461955/1-082-mlrd-leva-sa-razhodite-za-sotsialni-pomoshti-i-obezshteteniya-v-byudzheta-za-2018-g.html", "text": "Парламентът прие бюджета на Фонд „Общо заболяване и майчинство“ с приходи от почти 980 млн. лева и разходи от 1,1 млн. лева, предаде репортер на Агенция „Фокус“. Бюджетът бе приет с 101 гласа „за“, 44 „против“ и 6 „въздържал се“. Приходите в бюджета на фонда са от осигурителни вноски. Разходите за социални помощи и обезщетения са в размер на около 1,082 млрд. лева. Малко над 105 млн. лева е излишъкът в бюджета. \r\nБиляна ИВАНОВА", "date": "2017.11.29", "title": "1, 082 млрд. лева са разходите за социални помощи и обезщетения в бюджета за 2018 г."}
{"url": "http://www.focus-news.net/news/2017/11/29/2461956/nikolina-uzunova-i-tazi-godina-balgariya-si-zapazva-myastoto-na-svetoven-lider-v-proizvodstvoto-i-iznosa-na-lavandulovo-maslo.html", "text": "И тази година България си запазва мястото на световен лидер в производството и износа на лавандулово масло. Това каза Николина Узунова – изпълнителен директор на Българската национална асоциация „Етерични масла, парфюмерия и козметика“, в интервю за Агенция „Фокус“ във връзка с производството на лавандула и лавандулово масло през 2017 г. „И през тази година продължи тенденцията към увеличаване на площите с отглеждане на лавандула, като интересът към тази култура е категоричен дори и в Северна България, която доскоро не беше територия, характерна с този поминък. До преди няколко години този район не се е свързвал с етерично-маслените култури като цяло и в частност с лавандулата. Повишените размери на площите на лавандула, разбира се, се отразиха върху количеството на лавандуловото масло, което беше произведено тази година. Увеличен е и броят на дестилериите, в които се преработва маслото, като не са малко и тези в Северна България. Така че в този ред на мисли 2017-а е добра година за лавандулопроизводството“, разказа Узунова. По думите й през изминалите години интересът към лавандуловото масло в световен мащаб се е повишил, което е довело и до това повече български земеделски производители да се насочат към тази суровина. „За последните години ние сме водещ производител като количество произведено лавандулово масло, а основен конкурент по качество ни е Франция. Но така или иначе повечето етерични масла към този момент се влагат в козметичната индустрия и в ароматерапията. И в този ред на мисли Европа ни е основен клиент. Сред европейските държави, където се реализират най-високи количества етерични масла, са Германия, Франция и Англия. И това не е случайно, тъй като това са държавите с най-развита козметична индустрия и там са ситуирани най-големите търговци на световно ниво на етерични масла. Северна Америка също е дестинация, в която ароматерапията процъфтява и все повече етерични масла се изнасят за там“, обясни тя и уточни, че традиционен пазар за България са и Япония и Китай, където всяка година се увеличават количествата на изнасяните етерични масла.\r\nЦветилена СИМЕОНОВА", "date": "2017.11.29", "title": "Николина Узунова: И тази година България си запазва мястото на световен лидер в производството и износа на лавандулово масло"}
{"url": "http://www.focus-news.net/news/2017/11/29/2461957/smolyan-napraveni-inspektsii-na-vsichki-saorazheniya-na-elektroprenosna-mrezha-osigureni-sa-neobhodimite-proseki-za-dostap-i-barzo-reagirane-pri-avarii.html", "text": "Областният управител Недялко Славов и ресорният заместник-областен управител Андриян Петров проведоха работна среща с представители на електроразпределителното дружество, на която бе декларирана готовността за предстоящия зимен сезон. Това съобщиха от пресцентъра на Областна администрация – Смолян. От дружеството уверяват, че са направени инспекции на всички съоръжения, осигурени са необходимите просеки за достъп и бързо реагиране при възникване на аварии. Специалното оборудване и автомобилният парк за нуждите на дружеството са подготвени за зимни условия, осигурени са и дизелови генератори.  На вниманието на областния управител беше представена Концепцията на дружеството за кабелиране на въздушни електропроводи на територията на област Смолян, като мярка за намаляване на аварийността.\r\nНа срещата бяха коментирани теми, свързани с дейността на дружеството в региона. Представителите на енергодружеството информираха областния управител за реализираните инвестиции в качество, иновации и услуги от дружеството и конкретните положителни резултати. Инвестиционната и ремонтна програма за 2017 година в област Смолян е на стойност от 5.2 млн. лв., което възлиза приблизително на 100% изпълнение на планираните инвестиции. В следствие на обновената електропреносна мрежа и монтирането на електромери с дистанционно отчитане, технологичните разходи през 2017 година са намалели до 8,2%.", "date": "2017.11.29", "title": "Смолян: Направени инспекции на всички съоръжения на електропреносна мрежа – осигурени са необходимите просеки за достъп и бързо реагиране при аварии"}
{"url": "http://www.focus-news.net/news/2017/11/29/2461958/396-4-mln-lv-sa-razhodite-za-sotsialni-pomoshti-i-obezshteteniya-za-bezrabotitsa-v-byudzheta-na-doo-za-sledvashtata-godina.html", "text": "Парламентът прие бюджета за Фонд „Безработица“ с 271, 5 млн. лв. приходи и 396, 4 млн. лв. разходи, предаде репортер на Агенция „Фокус“. Приходите в бюджета на фонда се формират от осигурителни вноски. 396, 4 млн. лв. са разходите, предвидени за социални помощи и обезщетения. 124,9 млн. лв. е дефицитът в бюджета. Народните представители отхвърлиха предложенията на ДПС и БСП за увеличение на бюджета на фонда. \r\nБиляна ИВАНОВА", "date": "2017.11.29", "title": "396, 4 млн. лв. са разходите за социални помощи и обезщетения за безработица в бюджета на ДОО за следващата година"}
{"url": "http://www.focus-news.net/news/2017/11/29/2461959/sofiya-do-1600-chasa-dvizhenieto-v-posoka-burgas-pri-km-13-na-magistrala-trakiya-se-osashtestvyava-samo-v-izprevarvashtata-lenta-poradi-remontni-deynosti.html", "text": "До 16.00 часа днес движението при км 13 в посока Бургас на автомагистрала „Тракия“ се осъществява само в изпреварващата лента поради ремонтни дейности. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки пътната сигнализация.", "date": "2017.11.29", "title": "София: До 16.00 часа движението в посока Бургас при км 13 на магистрала „Тракия“ се осъществява само в изпреварващата лента поради ремонтни дейности"}
{"url": "http://www.focus-news.net/news/2017/11/29/2461960/prof-d-r-veselka-duleva-mz-30-ot-detsata-v-balgariya-sa-s-nadnormeno-teglo-a-mezhdu-12-i-15-ot-tyah-sa-sas-zatlastyavane.html", "text": "30% от децата в България са с наднормено тегло, а между 12 и 15% от тях са със затлъстяване. Това каза на кръгла маса на тема „Здравословно хранене“ проф. д-р Веселка Дулева, дм, – национален консултант на Министерството на здравеопазването по „Хранене и диететика“, началник на отдел „Храни и хранене“ при Дирекция „Обществено здраве и здравен риск“ към Националния център по обществено здраве и анализи и международно сертифициран експерт по „Международно законодателство за храни“, предаде репортер на Радио „Фокус“ – Велико Търново. Проф. д-р Дулева посочи, че от 1997 година до сега са проведени общо 13 национални представителни проучвания със съдействието на Регионалните здравни инспекции в страната. По време на тези проучвания е събирана информация относно хранителния прием, честота на хранителен прием по групи храни и хранителен статус на база измерване на ръст, тегло, обиколка на талия и ханш. Измерва се и се оценява антропометричния статус, т.е. дали децата са с нормално за възрастта си телесно състояние или са с наднормено тегло или затлъстяване. Във всяко проучваме са изследвани над 3500 лица. \r\n„Ако сравним данните от 1998 до 2008 година, а в този период имахме едно двойно увеличение на затлъстяването сред деца – от около 5-6  във възрастовите групи от 5 до 7-годишните и от 13 до 15-годишните, то беше станало към 10-12%. След 2008, 2013, 2016 година при различните възрастови групи имаме задържане нивото на затлъстяване, а в някой възрастови групи наблюдаваме обратна тенденция“, посочи проф. д-р Веселка Дулева. Тя отбеляза, че по данни на Световната здравна организация едно от три деца страдат от свръхтегло или затлъстяване в европейския регион на организацията, който включва 53 страни. Подобна е ситуацията и в България.\r\nНадежда КРЪСТЕВА", "date": "2017.11.29", "title": "Проф. д-р Веселка Дулева, МЗ: 30% от децата в България са с наднормено тегло, а между 12 и 15% от тях са със затлъстяване"}
{"url": "http://www.focus-news.net/news/2017/11/29/2461961/ombudsmanat-maya-manolova-sotsialniyat-ministar-i-deputatite-popariha-nadezhdite-na-horata-s-neizplateni-zaplati-da-si-poluchat-zarabotenoto.html", "text": "На заседание на социалната комисия в парламента депутатите от комисията и социалния министър „попариха надеждите“ на хората с неплатени заплати при фалит на предприятия да си получат заработеното. Това каза на брифинг в Народното събрание омбудсманът на Р България Мая Манолова, предаде репортер на Агенция „Фокус“. „Става дума за няколко хиляди души и дължими заплати в размер на до 30 млн. лева“, посочи тя. „Лошата новина е, че тези работници няма да могат да си получат заработеното от Фонда за гарантиране на вземанията при фалит на предприятия заради комфорта на чиновниците от Главна инспекция по труда“, обясни Мая Манолова. „Действието на закона беше отложено за 1 юли следващата година, а до тогава 12-месечния срок, в който работниците могат да си поискат заработените и неплатени суми ще бъде изтекъл“, уточни омбудсманът. „В навечерието на предстоящите Коледни празници, когато всички български семейства искат да празнуват, новината, която социалната комисия на парламента и социалният министър предават на българските граждани с неплатени заплати е, че те никога няма да ги получат заради бездушие. Заради нежелание да бъдат подкрепени тези, които най-голяма нужда от подкрепа“, каза още Мая Манолова. \r\nБиляна ИВАНОВА", "date": "2017.11.29", "title": "Омбудсманът Мая Манолова: Социалният министър и депутатите „попариха надеждите“ на хората с неизплатени заплати да си получат заработеното"}
{"url": "http://www.focus-news.net/news/2017/11/29/2461962/sofiya-vazstanoveno-e-dvizhenieto-po-pat-iii-822-samokov-ihtiman.html", "text": "Възстановено е движението по път III-822 Самоков - Ихтиман. Това съобщиха от пресцентъра на Агенция „Пътна инфраструктура”. Временната организация на движението бе наложена поради отстраняване на катастрофирал камион.", "date": "2017.11.29", "title": "София: Възстановено е движението по път III-822 Самоков - Ихтиман"}
{"url": "http://www.focus-news.net/news/2017/11/29/2461963/kyustendil-za-poredna-godina-v-dupnitsa-shte-se-provede-tseremoniya-za-sportist-na-godinata.html", "text": "За поредна година в Дупница ще се проведе церемония за спортист на годината. Това каза пред Радио „Фокус” – Кюстендил Христо Апостолов, експерт към Община Дупница. По думите му до 30 ноември всеки един клуб трябва да предостави своите номинирани спортисти в отделните категории като приложи и успехите им, постигнати през годината. „Следващата седмица ще бъде организирана среща с всички клубове, журналисти и председателя на спортната комисия, на която всеки да попълни анкетна карта и на база получените резултати ще бъдат определени победителите”, каза Христо Апостолов. Резултатите ще бъдат обявени на специална церемонтия. Тя ще се проведе на 18 декември в спортната зала. Традиционните категории за годишните награди са за мъже и жени, юноши и девойки, треньор, отбор, млади таланти, както и специални награди.\r\nВенцеслав ИЛЧЕВ", "date": "2017.11.29", "title": "Кюстендил: За поредна година в Дупница ще се проведе церемония за спортист на годината"}
{"url": "http://www.focus-news.net/news/2017/11/29/2461964/prezidentat-rumen-radev-shte-razgovarya-s-chlenovete-na-natsionalniya-savet-za-integratsiya-na-horata-s-uvrezhdaniya.html", "text": "Президентът Румен Радев ще проведе среща с членовете на Националния съвет за интеграция на хората с увреждания. Това съобщиха от прессекретариата на държавния глава. Срещата ще се проведе на 30 ноември от 13.30 часа на „Дондуков“ 2.", "date": "2017.11.29", "title": "Президентът Румен Радев ще разговаря с членовете на Националния съвет за интеграция на хората с увреждания"}
{"url": "http://www.focus-news.net/news/2017/11/29/2461965/parlamentat-prie-byudzheta-na-noi-za-2018-g.html", "text": "Парламентът прие бюджета на Националния осигурителен институт (НОИ) за 2018 г., предаде репортер на Агенция \"Фокус\". Това се случи след като депутатите приеха текстове на второ четене от бюджета на ДОО за 2018 г.  Съгласно приетия бюджет приходите на НОИ са в размер на близо 4,215 млрд. лв. Приходите и трансферите включват неданъчни приходи в размер на 29,7 млн. лв., внесени ДДС и други данъци върху продажбите и получени допълнителни трансфери от централния бюджет за покриване на недостига на средства в размер на 4,2 млрд. лв.  \r\nРазходите на НОИ за 2018 г. са в размер на 114,3 млн. лв. Те включват пера за програми, дейности в размер на 113,9 млн. лв. и по охрана и сигурност, които са в размер на 134,1 хил. лв. Разходите включват още предоставени трансфери на Министерство на транспорта, информационните технологии и съобщенията, които възлизат на 250 хил. лв.  Дефицитът на НОИ за 2018 г. е  в  размер на  - 4,1 млрд. лв. Предложенията на БСП от алтернативния им бюджет бяха отхвърлени. От ПГ на „БСП за България“ предлагаха приходите на НОИ да бъдат с около 257,1 млн. лева повече. \r\nДеница КИТАНОВА", "date": "2017.11.29", "title": "Парламентът прие бюджета на НОИ за 2018 г."}
{"url": "http://www.focus-news.net/news/2017/11/29/2461966/parlamentat-udalzhi-rabotnoto-si-vreme-do-1800-chasa.html", "text": "Парламентът удължи работното си време до 18.00 часа, предаде репортер на Агенция „Фокус“.  Това стана по предложение на председателя на Бюджетна комисия Менда Стоянова. „За“ предложението й гласуваха 108 народни представители, „против“ – 55 и „въздържали се“ – 20, с което то бе прието. \r\nДеница КИТАНОВА", "date": "2017.11.29", "title": "Парламентът удължи работното си време до 18.00 часа"}
{"url": "http://www.focus-news.net/news/2017/11/29/2461967/ombudsmanat-maya-manolova-shte-poiskam-sreshta-s-liderite-na-parlamentarnite-grupi-za-promenite-v-kodeksa-na-truda-za-neizplatenite-zaplati-othvarleni-ot-sotsialnata-komisiya.html", "text": "Ще поискам среща с лидерите на ПГ и с парламентарните ръководства. До този момент всичките ни разговори не дадоха резултат. Това каза на брифинг в Народното събрание омбудсманът на Р България Мая Манолова във връзка с предложенията й за законови промени в Кодекса на труда във връзка с неизплатени заплати на работници от дружества във фалит, предаде репортер на Агенция „Фокус“. „Работя по законопроекта за неизплатените заплати от началото на годината. Внесен е от април в парламента. Трябваха 11 месеца на депутатите, за да отрежат накрая надеждите на хората да си получат справедливо и с честен труд заработените пари“, коментира тя. „Това са хиляди човешки съдби, които заради комфорта на чиновниците няма да си получат заработените заплати“, заяви Мая Манолова. „Не просто съм гневна, отчаяна съм, защото поех пред тези хора ангажимент, че ще получат заработеното. Вече не знам какво още мога да направя пред бездушието на най-социалните от народните представители“, посочи тя. „Никой не пожела да вникне, че става дума за хора, които трябва да си получат заработеното. Парите са налични, 250 млн. лева, във Фонда за гарантиране на вземанията, но просто хората нямат достъп до тях. Държавата ще си ги пази, които не са публични пари, събрани са от работодателите в солидарен фонд“, обясни омбудсманът. „Поех ангажимент пред тези хора. Не знам как депутатите ще ги погледнат в очите, как спокойно ще посрещнат празниците при положение, че не проявиха съчувствие и отговорност към тези, които имат най-голяма нужда“, каза още Мая Манолова. \r\nБиляна ИВАНОВА", "date": "2017.11.29", "title": "Омбудсманът Мая Манолова: Ще поискам среща с лидерите на парламентарните групи за промените в Кодекса на труда за неизплатените заплати, отхвърлени от социалната комисия"}
{"url": "http://www.focus-news.net/news/2017/11/29/2461968/stara-zagora-kmetat-zhivko-todorov-podkrepya-mladata-poetesa-elenora-zhelyazkova-spechelila-konkurs-na-imeto-na-pencho-slaveykov.html", "text": "Днес кметът на Стара Загора Живко Тодоров се срещна с 19-годишната студентка Елеонора Желязкова, която миналата година спечели първа награда от международния конкурс \"Алда Мерини\" в Брунате, Италия, съобщиха от пресцентъра на Общината. В специално учреден раздел „150 години Пенчо Славейков“, категория до 18 години, абитуриентката тогава от Търговска гимназия „Княз Симеон Търновски“ в Стара Загора печели за първи път, учредената по инициатива на Генералното консулство на Република България в Милано награда, в петото издание на конкурса на името на известната италианска поетеса. \r\nОт името на генералния консул на България в Милано Росен Руфев и кметството на гр. Брунате, Елеонора благодари на Живко Тодоров, за съдействието да пътува до Италия, за да получи наградата си. По думите ѝ, докато в България няма поетични конкурси на името на Пенчо Славейков, в Италия хората се отнасят с огромна почит към него. „Разказахме на всички, че той е син на Петко Славейков, първият кмет на Стара Загора след Освобождението. Горда съм, че Елеонора представи България на такъв престижен форум“, добавя майка ѝ Искра Георгиева.\r\nЕлеонора Желязкова е мерила сили в поетичното слово с над 80 български поети от България и Италия. Професионално жури от литератори, поети и журналисти от Комо и регион Ломбардия, с председател Пиетро Бера е оценяло участниците тогава. Церемонията е проведена в библиотеката в Брунате, в непосредствена близост до издигнатия през 2007 г. паметник на П. Славейков, до хотел „Бела Виста“, където поетът умира на 10 юни 1912 г.\r\nНа днешната среща с талантливото момиче кметът на Стара Загора Живко Тодоров заяви, че ще продължи да подкрепя изявите ѝ и за в бъдеще. Той връчи грамота и знака на Община Стара Загора, за да я поздрави за постижението и да я поощри да продължава да твори.\r\nТова е четвъртият конкурс, в който Елеонора участва, четири са и получените награди. През 2011 г. за стихотворението „Надежда за доброта“ е отличена с втора награда в Националния литературен конкурс „Моята приказка за доброто“ в Сливен. Следват две първи награди – през 2014 г. във „Вярвай в любовта“ в Раднево, където тя живее със семейството си, а през 2015 г. – в Националния конкурс за детска и юношеска поезия „Христо Кацаров“ в Стара Загора.", "date": "2017.11.29", "title": "Стара Загора: Кметът Живко Тодоров подкрепя младата поетеса Еленора Желязкова, спечелила конкурс на името на Пенчо Славейков"}
{"url": "http://www.focus-news.net/news/2017/11/29/2461969/veliko-tarnovo-avtomagistrala-ruse-veliko-tarnovo-da-minava-nay-blizo-do-segashniya-glaven-pat-poiskaha-zhitelite-na-gorna-oryahovitsa.html", "text": "Автомагистрала „Русе – Велико Търново“ да минава най-близо до сегашния главен път Русе – Велико Търново. Това пожелаха жителите на община Горна Оряховица по време на проведеното обществено обсъждане по повод предстоящото изграждане на високоскоростния път, съобщиха от пресцентъра на Общината. Срещата в Горна Оряховица се превърна в доста активна дискусия между горнооряховчани и представителите на АПИ и проектантите. Зам.-кмета Николай Георгиев подчерта, че Общината ще настоява да бъде изградено синьото трасе на автомагистрала „Русе – Велико Търново“. По думите му е неприемливо магистралата да минава толкова далече от Летището и ЖП гарата и от селищата в Горнооряховска община.\r\nПроф. Георги Георгиев от Поликраище внесе няколко страници с писмени въпроси към Агенция „Пътна инфраструктура”, а становището му бе подкрепено от всички, взели думата след него.\r\nСрещата бе организирана от Агенция „Пътна инфраструктура“. Пред гражданите и заинтересованите представители на фирми бе представен доклад за оценка на въздействието върху околната среда и доклад за оценка на степента на въздействие за обект.\r\nНа общественото обсъждане в Зала 1 на Общината присъстваха заместник-кметовете на Общината Николай Георгиев, Йорданка Кушева и Деница Коева, както и Областният управител проф. Любомира Попова. От страна на Агенцията на обсъждането присъства Виктор Лебанов. Двата доклада бяха представени от инж. Георги Петков и от Красимир Дончев, експерт по биоразнообразие. На срещата присъства и проектантът Кольо Червенков.\r\nИдейният проект за магистралата е разработен в три варианта (три трасета) – син, червен и комбиниран. Според синия вариант, трасето на магистралата ще преминава западно от с. Крушето, ще продължава право на юг, където ще пресича р. Росица и ще заобикаля от запад с. Янтра, като продължава между селата Поликраище и Първомайци. Предвидени са също два пътни възела тип „детелина“ – до Първомайци и до Крушето. Докладите за екологичното въздействие обаче препоръчват комбинираното трасе. Според експертите по биоразнообразието синьото трасе дори е неприложимо, заради силното въздействие върху две защитени зони.", "date": "2017.11.29", "title": "Велико Търново: Автомагистрала „Русе – Велико Търново“ да минава най-близо до сегашния главен път поискаха жителите на Горна Оряховица"}
{"url": "http://www.focus-news.net/news/2017/11/29/2461970/nsi-prez-noemvri-2017-g-e-registrirano-podobrenie-na-stopanskata-konyunktura-v-promishlenostta-i-targoviyata-na-drebno.html", "text": "През ноември 2017 г. общият показател на бизнес климата остава приблизително на нивото си от предходния месец. Това сочи статистика на Националния статистически институт (НСИ). Подобрение на стопанската конюнктура е регистрирано в промишлеността и търговията на дребно, докато в сектора на услугите запазва равнището си от октомври. Единствено в строителството показателят се понижава.\r\nСъставният показател „бизнес климат в промишлеността“ се повишава с 1.2 пункта в резултат на оптимистичните очаквания на промишлените предприемачи за бизнес състоянието на предприятията през следващите шест месеца. Същевременно настоящата производствена активност се оценява като леко намалена, докато прогнозите за дейността през следващите три месеца са по-благоприятни. Факторът, затрудняващ в най-голяма степен предприятията, продължава да бъде несигурната икономическа среда, следван от недостига на работна сила. Относно продажните цени в промишлеността мениджърите прогнозират запазване на тяхното равнище през следващите три месеца.\r\nПрез ноември съставният показател „бизнес климат в строителството“ се понижава с 2.7 пункта, което се дължи на по-резервираните оценки и очаквания на строителните предприемачи за бизнес състоянието на предприятията. По тяхно мнение се наблюдава известно подобрение на настоящата строителна активност, но прогнозите им за следващите три месеца са по-неблагоприятни. Несигурната икономическа среда, конкуренцията в бранша и недостигът на работна сила остават основните пречки за развитието на бизнеса.\r\nПо отношение на продажните цени в строителството очакванията на мениджърите са те да останат без промяна през следващите три месеца.\r\nСъставният показател „бизнес климат в търговията на дребно“ се увеличава с 1.0 пункт в сравнение с октомври в резултат на подобрените очаквания на търговците на дребно за бизнес състоянието на предприятията през следващите шест месеца. Същевременно и прогнозите им за обема на продажбите през следващите три месеца остават благоприятни, макар и по-резервирани спрямо предходния месец. Факторите „конкуренция в бранша“, „недостатъчно търсене“ и „несигурна икономическа среда“ продължават да затрудняват в най-голяма степен дейността на предприятията. Търговците очакват продажните цени да останат без промяна през следващите три месеца.\r\nПрез ноември съставният показател „бизнес климат в сектора на услугите“ запазва нивото си от октомври. Балансовият показател за настоящото бизнес състояние на предприятията намалява с 1.6 пункта поради изместване на оценките на мениджърите към по-умерените мнения. В прогнозите си за развитието на бизнеса през следващите шест месеца обаче те са оптимисти, като и очакванията им за търсенето на услуги през следващите три месеца са благоприятни. Най-сериозните проблеми за дейността остават свързани с конкуренцията в бранша и несигурната икономическа среда. По-голяма част от мениджърите очакват продажните цени в сектора да запазят своето равнище през следващите три месеца.", "date": "2017.11.29", "title": "НСИ: През ноември 2017 г. е регистрирано подобрение на стопанската конюнктура в промишлеността и търговията на дребно"}
{"url": "http://www.focus-news.net/news/2017/11/29/2461971/parlamentat-reshi-minimalniyat-osiguritelen-dohod-da-bade-510-lv-i-prie-predlozhenieto-na-bsp-za-zemedelskite-proizvoditeli-toy-da-bade-350-lv.html", "text": "Парламентът реши минималният осигурителен доход да бъде 510 лв. и прие предложението на БСП за земеделските производители той да бъде 350 лв., предаде репортер на Агенция „Фокус“.  Съгласно приетия на второ четене текст от бюджета на ДОО за 2018 г. минималният месечен размер на осигурителния доход за самоосигуряващите се лица ще бъде 510 лв. Депутатите решиха  максималният месечен размер на осигурителния доход да бъде в размер на 2600 лв. Управляващите бяха предложили минималният осигурителен доход на земеделските производители и тютюнопроизводители да бъде в размер на 480 лв., но депутатите приеха предложението на БСП  той да възлиза на 350 лв.  От БСП предложиха още максималният осигурителен доход да бъде в размер на 3300 лв., но предложението им беше отхвърлено.  Депутатът Георги Гьоков от БСП изтъкна, че отново са облагодетелствани по-богатите. „Това е грешна политика, защото се замразяват приходите в ДОО“, заяви Гьоков.  От ДПС пък предложиха минималният месечен размер на осигурителния доход за регистрираните земеделски производители и тютюнопроизводители да е в размер на 330 лв. Според Хасан Адемов  от ДПС тютюнопроизводителите и земеделските производители не трябва да бъдат включени в една група. \r\nДеница КИТАНОВА", "date": "2017.11.29", "title": "Парламентът реши минималният осигурителен доход да бъде 510 лв. и прие предложението на БСП за земеделските производители той да бъде 350 лв."}
{"url": "http://www.focus-news.net/news/2017/11/29/2461972/dobrich-zhrebiy-shte-opredeli-koi-zanayatchii-i-zemedelski-proizvoditeli-shte-vzemat-uchastie-v-koleden-bazar-2017-g.html", "text": "Жребий ще определи кои занаятчии и земеделски производители ще вземат участие в „Коледен базар 2017 г.” в Добрич, съобщиха от пресцентъра на Общината. Комисия назначена със заповед № 1388/ 27.11.2017 г., разгледа постъпилите заявления в деловодната система на Община град Добрич на желаещите за участие занаятчии; производители, които реализират собствената си продукция и земеделски производители в „Коледен базар 2017 г.”. Това съобщиха от пресцентъра на Община Добрич. Допуснатите и недопуснатите за участие в жребия, който ще се проведе от 10.30 часа на 30 ноември в голямата заседателна зала на Общината, могат да се запознаят с протокола от заседанието на комисията в съответната новина в сайта на общината.", "date": "2017.11.29", "title": "Добрич: Жребий ще определи кои занаятчии и земеделски производители ще вземат участие в „Коледен базар 2017 г.”"}
{"url": "http://www.focus-news.net/news/2017/11/29/2461973/nsi-proizvodstvoto-na-tvardi-goriva-prez-mesets-septemvri-2017-g-e-se-uvelichilo-s-121-spryamo-avgust.html", "text": "Производството на твърди горива през месец септември 2017 г. е се увеличило с 12.1% спрямо август 2017 г. Това сочи статистика на Националния статистически институт (НСИ). При производството на енергийни продукти през септември 2017 г. спрямо август 2017 г. се забелязва увеличение при: \r\n- твърди горива - с 12.1% до 3 013 хил. т;\r\n- безоловен бензин - с 4.4% до 167 хил. т. \r\nНамалява производството на:\r\n- пропан-бутанови смеси - с 9.1% до 10 хил. т;\r\n- дизелово гориво - с 6.9% до 258 хил. т;\r\n- природен газ - с 20.0% до 4 млн. м3; \r\n- електроенергия - с 10.2% до 3 408 ГВтч.\r\nПрез септември 2017 г. спрямо същия месец на предходната година нараства производството на:\r\n- твърди горива - със 17.5%; \r\n- пропан-бутанови смеси - с 25.0%;\r\n- безоловен бензин - с 3.1%;\r\n- дизелово гориво - с 5.3%. \r\nНамалява производството на:\r\n- природен газ - с 50.0%;\r\n- електроенергия - с 3.6%.\r\nДоставки на енергийни продукти\r\nПрез септември 2017 г. спрямо август 2017 г. нарастват доставките на:\r\n- твърди горива - с 12.1% до 3 093 хил. т;\r\n- безоловен бензин - с 3.9% до 53 хил. т;\r\n- природен газ - с 11.4% до 186 млн. м3. \r\nНамаляват доставките на:\r\n- пропан-бутанови смеси - с 13.7% до 44 хил. т;\r\n- дизелово гориво - с 5.6% до 204 хил. т;  \r\n- електроенергия - с 5.8% до 2 515 ГВтч. \r\nПрез септември 2017 г. спрямо същия месец на предходната година нарастват доставките на:\r\n- твърди горива - със 17.4%;\r\n- безоловен бензин - с 6.0%; \r\n- дизелово гориво - с 33.3%; \r\n- електроенергия - с 3.9%.\r\nНамаляват доставките на:\r\n- природен газ - с 6.1%. \r\nДоставките на пропан-бутанови смеси остават без изменение.", "date": "2017.11.29", "title": "НСИ: Производството на твърди горива през месец септември 2017 г. е се увеличило с 12.1% спрямо август"}
{"url": "http://www.focus-news.net/news/2017/11/29/2461974/tenis-grigor-dimitrov-izravni-10-godishno-postizhenie-na-dzhokovich.html", "text": "Григор Димитров стана първият тенисист след 10 години пауза, който посреща Нова година под № 3 в световната ранглиста, като това в същото време ще бъде и първото му зимуване в „Топ 10“ изобщо. Димитров ще започне защита на титлата си в Бризбейн на 1 януари, като третия най-добър тенисист на планетата, непосредствено след Рафаел Надал и Роджър Федерер. За последно това е направил Новак Джокович. Сърбинът за първи път завърши сезон в „Топ 10“ през 2007-а. Тогава той се нареди на трето място в ранглистата на ATP, а Надал и Федерер отново бяха пред него, но с разменени позиции.\r\nДруга интересна статистическа справка показва, че Матадора е най-възрастният тенисист в историята на Откритата ера, който приключва годината под №1. Носителят на 16 титли от Големия шлем изпреварва в тази класация Андре Агаси. Рафа ще завърши 2017-а като лидер на 31 години и 6 месеца. За него това е четвърти сезон, в който ще посрещне Нова година като най-добрия на планетата, изоставайки само с една година от рекорда на Роджър Федерер. Агаси държеше върховото постижение, бидейки най-възрастен. Той завърши 1999-а под №1 на 29 години и 8 месеца. Анди Мъри бе втори в тази класация, след като през 2016-а бе на 29 години и 7 месеца.\r\nОсвен това Надал е първият от 2003-а насам, който стига до номер 1 в световната ранглиста, без предният сезон да е бил в Топ 5. Както е известно, Матадора имаше изпълнена с контузии кампания през 2016-а и в крайна сметка я завърши девети в света. Последният преди него с такова изкачване е Анди Родик, който преди 14 години стигна върха, а бе на десета позиция в края на 2002-а.", "date": "2017.11.29", "title": "Тенис: Григор Димитров изравни 10-годишно постижение на Джокович"}
{"url": "http://www.focus-news.net/news/2017/11/29/2461975/ot-1-yanuari-2018-g-minimalnite-pensii-stavat-200-lv-razmerat-im-ot-1-yuli-shte-bade-207-60-lv.html", "text": "От 1 януари 2018 г. минималните пенсии стават 200 лв., размерът им от 1 юли ще бъде 207, 60 лв., предаде репортер на Агенция „Фокус“. Това приеха народните представители по време на второто четене на бюджета на Държавното обществено осигуряване (ДОО) за 2018 г.  \"За\" текста гласуваха  92 народни представители, \"против\" -  48 и \"въздържали се\" - 14, с което той бе приет.  Парламентът прие пенсиите да се преизчисляват с 1, 169 % за всяка година осигурителен стаж. От ДПС предложиха стойността на процента за преизчисляване на пенсиите да бъде увеличен от  1, 169 на  1, 185 %, като по-късно от БСП се присъединиха към тяхното предложение. В крайна сметка то бе отхвърлено от мнозинството. В рамките на дебата депутатът от ГЕРБ Ралица Добрева заяви, че ако се подкрепи това предложение на пенсиите от 1, 185 %  ще са необходими 67, 5 млн. лв. спрямо предвидените за 2018, което според нея е финансово необосновано.  Според депутата от БСП Георги Гьоков с този текст се изразява отношението на управляващата коалиция към пенсионерите в България. Николай Александров от „Обединени патриоти“ коментира, че ако минималната пенсия се направи на 500 лв. също най-вероятно няма да се подобри живота на пенсионерите. \r\nДеница КИТАНОВА", "date": "2017.11.29", "title": "От 1 януари 2018 г. минималните пенсии стават 200 лв., размерът им от 1 юли ще бъде 207, 60 лв."}
{"url": "http://www.focus-news.net/news/2017/11/29/2461976/sotsialnata-mrezha-na-canon-za-semeyni-snimki-lifecake-se-razrastva-v-balgariya-vse-oshte-e-malko-poznata.html", "text": "Социалната мрежа Lifecake, разработената от Canon социална мрежа специално за семейни снимки, наскоро достигна 2 милиона потребители и 120 милиона качвания, съобщиха от Lifecake. Ключово предимство на тази мрежа остава поверителността – тя дава възможност снимките да бъдат гледани само от точно определени хора. Заедно с този значителен брой снимки и видеа, преглежданията в рамките на защитената платформа вече са над милиард.\r\nВ страната ни Lifecake, социалната мрежа на Canon, има още потенциал за развитие. Към момента потребителите от България в нея са под 1000.\r\nРезултатите в света са обещаващи и са резултат от все по-силните притеснения родители да качват семейни снимки и снимки на децата си в социалните мрежи. Затова в Lifecake споделят основно потребители, които не искат да дават голяма публичност на миговете, прекарани с децата си. По мнение на представители на Canon, те го правят в знак на подкрепа към по-контролирана и безопасна семейна среда. Това е в унисон с една нова тенденция, в която майките и татковците стават все по внимателни и предпазливи в социалните мрежи, когато споделят лична информация или семейни снимки, основно от съображения за сигурност. Данни от проучване на Pranet Zone показват, че средният родител е публикувал над 1500 снимки на своето дете в социалните мрежи, още преди то да е навършило 5 години.\r\nLifecake е с интуитивен дизайн и дава възможности да се проследи живота на детето от самото раждане на снимки и слайдшоу, като хронологията може да бъде организирана по различни начини. Така родителите и близките могат да следят развитието на детето си – в най-добрите му снимки. Изображенията могат да бъдат изтегляни от Dropbox, Facebook, Picasa и Instagram, а социалната мрежа е безплатна и достъпна за iOS и Android.\r\nСъздадена през 2012 година с цел да помага на млади родители и техните семейства, Lifecake е платформа и социална мрежа, в която разказваме детството на любимите ни деца в снимки и видеа. Canon придоби платформата през 2015 г. и в нея вече оперира и online магазин за копирни услуги, където потребителите могат да поръчат снимките си на магнитчета, в специално създаден фотоалбум или да ги съхранят по друг начин. \r\nОткрийте Lifacake .", "date": "2017.11.29", "title": "Социалната мрежа на Canon за семейни снимки Lifecake се разраства – в България все още е малко позната"}
{"url": "http://www.focus-news.net/news/2017/11/29/2461977/sky-news-tribunalat-v-haga-prekasna-zasedanieto-po-deloto-sreshtu-bivsh-harvatski-komandir-zaradi-samneniya-che-e-pogalnal-otrova.html", "text": "Международният трибунал за бивша Югославия прекъсна изслушванията в съдебната зала, след като подсъдимият „взе отрова“ при потвърждаването на присъдата му за 20 г. лишаване от свобода, предава британският телевизионен канал Sky News.\r\nМинути след отхвърлянето на обжалването му, бившият хърватски военен командир Слободан Праляк погълна течност от малка бутилка, след което извика: „Не съм военнопрестъпник, противопоставям се на тази присъда“. Адвокатът на Праляк заяви, че 72-годишният „е взел отрова“. Това принуди председателят на съда Кармел Агиус да извика лекар и да спре хода на делото в Хага.\r\nНа място бе изпратена линейка, а парамедици бяха забелязани да влязат в съдебната зала.\r\nПраляк е един от шестимата бивши политически и военни лидери, които обжалват присъдите на Международния наказателен трибунал за бивша Югославия, който миналата седмица осъди за геноцид бившия командир на босненските сърби Ратко Младич.Тереза Герова", "date": "2017.11.29", "title": "Sky News: Трибуналът в Хага прекъсна заседанието по делото срещу бивш хърватски командир заради съмнения, че е погълнал отрова"}
{"url": "http://www.focus-news.net/news/2017/11/29/2461978/15-godini-1-mesets-i-14-dni-e-prodalzhilo-delo-za-grabezh-na-zlaten-sindzhir-ustanoviha-ot-inspektorata-kam-vss.html", "text": "Две наказателни производства, прекратени поради изтекла давност, установи Инспекторатът към ВСС при извършени в периода 1 юли – 30 септември 2017 г.  проверки на 111 заявления от граждани за нарушаване на правото им на разглеждане и решаване на делата в разумен срок. Двете производства са сред основателните 40 заявления по наказателни дела, съобщават от пресцентъра на Инспектората към ВСС. 15 години, 1 месец и 14 дни е продължило производство за грабеж на златен синджир с 3 елемента – престъпление по чл. 198, ал. 1 вр. чл. 20, ал. 2 от Наказателния кодекс (НК). Този период обхваща досъдебно производство и движение на делото на една съдебна инстанция.\r\nДосъдебното производство, започнало през октомври 2001 г., е било спряно от февруари 2003 г. до октомври 2007 г. на основание чл. 22, т. 2 вр. с чл. 268, ал. 3, т. 1 от Наказателно-процесуалния кодекс (отменен) поради това, че двамата обвиняеми не са намерени на посочените от тях адреси. През този период компетентните органи не са проявили нужното усърдие за издирването им с цел възобновяване и по-бързо приключване на производството. Това е довело до забавяне от 4 години.\r\nПо образуваното през 2008 г. в Софийски районен съд съдебно производство, продължило 8 години и 26 дни, също са допуснати забавяния. Насрочени са 30 съдебни заседания, като голяма част от тях са отложени поради действията на съда.\r\nВ периода юни 2009 – февруари 2010 г. четири заседания са отложени поради непредставяне по делото на справки за адреса на един от подсъдимите, производството срещу когото е водено задочно. В периода април 2011 - април 2016 г. съдът е отложил всички насрочени съдебни заседания по различни причини – неявяване на свидетели, вещи лица, защитници на подсъдимите, отсъствие на съдията-докладчик поради служебен ангажимент или на съдебен заседател и други.\r\nВ резултат на всички тези забавяния производството по делото е прекратено с определение от ноември 2016 г. поради изтичане на абсолютния давностен срок по чл. 81, ал. 3 от НК за наказателно преследване.\r\nДругото прекратено поради изтекла давност производство е за имотна измама, причинената вреда от която е в големи размери – престъпление по чл. 210, ал. 1, т. 5 вр. чл. 209, ал. 1, пр. 1 и пр. 2 от НК. То е продължило 9 години, 1 месец и 16 дни.\r\nВъв фазата на досъдебното производство (продължило 2 години, 2 месеца и 20 дни) по отношение на заявителя делото веднъж е върнато от Софийска районна прокуратура на разследващите органи за извършване на допълнителни процесуално-следствени действия, което е забавило приключването му с близо 10 месеца.\r\nВ съдебната фаза също е налице забавяне в приключването на делото. След разглеждането му от две съдебни инстанции, влязлото в сила решение на Софийски градски съд, с което е потвърдена постановената от Софийски районен съд присъда, е отменено от Върховния касационен съд по реда на възобновяването. Делото е върнато за ново разглеждане от друг състав на СРС от етапа на съдебното следствие. Причината за това е допуснато съществено нарушение на процесуалните правила, довело до ограничаване на правото на защита на осъдения в хода на първоинстанционното производство. Това е причинило забавяне от 2 години и 1 месеца.\r\nОсвен това при второто разглеждане на делото в Софийски районен съд, продължило 4 години и 19 дни, мотивите на постановената присъда са изготвени 2 години и 5 месеца след установения в чл. 308, ал. 1 от НПК 15-дневен срок.\r\nОтчетът на Инспектората към ВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 юли – 30 септември 2017 г. може да се прочете на интернет страницата на ИВСС -  http://www.inspectoratvss.bg/bg/page/16.", "date": "2017.11.29", "title": "15 години, 1 месец и 14 дни е продължило дело за грабеж на златен синджир, установиха от Инспектората към ВСС"}
{"url": "http://www.focus-news.net/news/2017/11/29/2461979/mladezhi-ot-oblast-kyustendil-posetiha-bryuksel-po-pokana-na-evrodeputata-d-r-andrey-kovachev.html", "text": "Млади хора от област Кюстендил бяха на двудневно посещение в столицата на Белгия и сърцето на Европейския съюз – Брюксел. Това съобщиха от пресцентъра на ПП ГЕРБ. Посещението се реализира по покана на евродепутата от ГЕРБ/ЕНП д-р Андрей Ковачев. Освен младежи от областта, институциите на Европейския съюз разгледаха и младежи от цялата страна, след като участваха с креативни свои проекти в организиран от евродепутата конкурс. Представителите на Кюстендилска област бяха четирима - от общините Кюстендил, Дупница и Бобов дол. \r\nПо време на посещението си в европейската столица, младежите имаха възможност да поставят своите въпроси и вълнуващи ги теми лично пред евродепутатите от ЕНП/ГЕРБ д-р Андрей Ковачев, Владимир Уручев и Асим Адемов. Младите хора присъстваха и на лекция, на която се запознаха с работата и ролята на Европейския парламент в процеса на вземане на решения в ЕС. \r\nПосетителската програма завърши с разглеждане на емблематични забележителности в Брюксел. В края на визитата си, младежите се обърнаха с благодарност към д-р Андрей Ковачев за предоставената им възможност да видят отблизо Европейския парламент.", "date": "2017.11.29", "title": "Младежи от област Кюстендил посетиха Брюксел по покана на евродепутата д-р Андрей Ковачев"}
{"url": "http://www.focus-news.net/news/2017/11/29/2461980/veliko-tarnovo-regionalen-forum-za-digitalnata-targoviya-i-inovatsiite-shte-se-sastoi-v-grada.html", "text": "Бизнес форум за онлайн търговията и възможностите пред малките и средните предприятия за увеличаване на продажбите ще се състои във Велико Търново. Това съобщиха от пресцентъра на Община Велико Търново. Семинарът ще се проведе на 1 декември в голямата зала на Общината, а началото му е в 10,00 часа. Основният фокус ще бъде поставен върху силата на електронната търговия както на вътрешния, така и на външния пазар. \r\nОрганизатори на събитието е Изпълнителната агенция за насърчаване на малките и средните предприятия (ИАНМСП), съвместно с „АПИС Европа“ АД, „Ди Ейч Ел Експрес България“ ЕООД и Българска агенция за експортно застраховане (БАЕЗ).\r\nУчастниците в срещата ще могат да зададат своите въпроси както по отношение на продажбите през интернет и етапите от износа на стоки, така и за нормативните изисквания. Сред гостуващите лектори са Моника Митева от „Ди Ейч Ел Експрес България“ ЕООД, Пепа Марникас - консултант на „АПИС Европа“ АД, Кирил Петрунов и Павел Бороджийски от Българската агенция за експортно застраховане. \r\nДруги от темите са свързани със застраховането на плащания при износ и при сделки на територията на Република България, с възможностите за финансиране на бизнес и др.", "date": "2017.11.29", "title": "Велико Търново: Регионален форум за дигиталната търговия и иновациите ще се състои в града"}
{"url": "http://www.focus-news.net/news/2017/11/29/2461981/plovdiv-rayonniyat-sad-v-asenovgrad-ostavi-v-aresta-chetirima-ot-tsiganite-obvineni-za-napadenie-nad-sportisti-na-yazovir-40-te-izvora.html", "text": "Районният съд в Асеновград остави в ареста четирима от циганите, обвинени за нападение над спортисти на язовир „40-те извора“, предаде репортер на Радио „Фокус” - Пловдив. Освен за хулиганство двама от тях са обвинени за закана за убийство, а другите двама - за нанасяне на средна телесна повреда. Съдът пусна трима от обвинените цигани под парична гаранция от по 3 000 лева. Единият от пострадалите бе конституиран като граждански ищец и предяви иск за 40 000 лева към един от обвиняемите. Още трима от пострадалите поискаха гражданско обезщетение, но съдът отхвърли това. Заседанието днес бе разпоредително преди повторния старт на делото. Още в началото съдебният състав отхвърли искането на защитата да бъде върнато делото на прокуратурата заради процесуални грешки.\r\nНа заседанието на съда днес присъстваха 4-ма от битите младежи от клуба по гребане в Асеновград и обвинените цигани. В залата не бяха допуснати близки на обвинените под предлог, че е тясно. Те изчакваха навън, срещу сградата на съда, който бе под охрана.\r\nСледващото заседание, което също ще бъде разпоредително, е насрочено за 18 януари 2018 година от 9.30 часа.\r\nЦветана ТОНЧЕВА", "date": "2017.11.29", "title": "Пловдив: Районният съд в Асеновград остави в ареста четирима от циганите, обвинени за нападение над спортисти на язовир „40-те извора“"}
{"url": "http://www.focus-news.net/news/2017/11/29/2461982/nikolina-uzunova-nay-golemite-problemi-v-proizvodstvoto-na-lavandula-sa-sortovata-chistota-i-krazhbite-na-razsad-za-koito-darzhavata-tryabva-da-vzeme-merki.html", "text": "Най-големите проблеми в производството на лавандула са сортовата чистота и кражбите на разсад, за които държавата трябва да вземе мерки. Това каза Николина Узунова – изпълнителен директор на Българската национална асоциация „Етерични масла, парфюмерия и козметика“, в интервю за Агенция „Фокус“ във връзка с производството на лавандула през 2017 г., предизвикателствата и проблемите, с които се сблъскват производителите в бранша. „За съжаление, повишеният интерес към производството на лавандула подхрани една негативна тенденция - всяка година се увеличават производителите на посадъчен материал, които не са сертифицирани, и съответно качеството му е под въпрос. Това автоматично рефлектира върху възможността да се дефинират насажденията с конкретен сорт. Защото когато не е ясна чистотата, тогава вече започва да се подлага на съмнение и самото насаждение и това е един категоричен проблем“, каза още Узунова и изрази надежда, че държавата ще влезе в своите контролни и охранителни функции. „Защото в крайна сметка контролът по отношение на сортовата чистота се извършва от държавни институции, а и опазването на обществения ред – също. А неефективността в тези две направления показва очевидни пропуски“, коментира тя.\r\nДругият проблем, който Узунова посочи като особено актуален за бранша, е работната ръка в розопроизводството. „При това производство изключително важен е ръчният труд, той е безалтернативен и не може да бъде заместен с машини било то за бране, било то за култивиране на розовото насаждение. И от тази гледна точка адекватната политика на държавата в областта на решаване на проблема със сезонните работници е много важен за нас. За съжаление, еднодневните трудови договори, които бяха обявени като успешна държавна политика, в никакъв случай не можем да посочим като успешни за нашия бранш, тъй като те са практически неприложими в обемите, в които ни трябват, за да си решим проблема. Това са основните предизвикателства пред бранша и силно се надяваме, че държавата ще заеме адекватна позиция при изграждане на общата селскостопанска политика за следващия програмен период и ще има предвид нашите искания, така че да бъдат защитени интересите на българските земеделски производители и в частност на производителите на етерично-маслени култури“, обясни тя.\r\nЦветилена СИМЕОНОВА", "date": "2017.11.29", "title": "Николина Узунова: Най-големите проблеми в производството на лавандула са сортовата чистота и кражбите на разсад, за които държавата трябва да вземе мерки"}
{"url": "http://www.focus-news.net/news/2017/11/29/2461983/kardzhali-v-obshtinite-kirkovo-dzhebel-i-momchilgrad-e-zabraneno-izpolzvaneto-na-vodata-za-piteyni-tseli.html", "text": "В общините Кирково, Джебел и Момчилград е забранено използването на водата за питейни цели. Това съобщиха от пресцентъра на РЗИ - Кърджали.  Забраната е въведена във връзка с изтичане на води от хвостохранилище  „Ерма река” и предупреждение за замърсяване на водите на р. Ерма река и р. Върбица.\r\nОт РЗИ-Кърджали са издадени предписания до кметовете на съответните общини за осигуряване на вода за пиене и готвене в организираните детски колективи и са взети водни проби от всички помпени станции, разположени по р. Върбица, които се изследват по показателите на периодичния мониторинг в лабораториите на РЗИ-Кърджали.", "date": "2017.11.29", "title": "Кърджали: В общините Кирково, Джебел и Момчилград е забранено използването на водата за питейни цели"}
{"url": "http://www.focus-news.net/news/2017/11/29/2461984/balgarski-predpriemachi-podaryavat-unikalen-softuer-na-evropeyskiya-parlament.html", "text": "Българските предприемачи Даниел Георгиев, Стефан Кръстев и Васил Альошин решиха да подарят два уникални софтуера на всички евродепутати и служители на Европейския парламент. Посланик на инициативата ще стане българският евродепутат Момчил Неков. Тази новина беше обявена по време на кръгла маса посветена на социалното предприемачество, която се проведе в Европейския парламент под патронажа на евродепутата-социалист, съобщиха от пресофиса на евродепутата Момчил Неков. \r\n„Въпреки неблагоприятната икономическа среда, в България днес има все повече млади и креативни хора, които се занимават с предприемачество. Те трябва да бъдат насърчавани и стимулирани“ заяви Момчил Неков.\r\nГвоздеят на събитието бяха два проекта на млади български предприемачи, които придобиха известност и извън пределите на България. Първият проект представлява иновативен софтуер, който се нарича Vision и е насочен към хора с цветна слепота. Уникалността му идва от това, че позволява на хора с далтонизъм да виждат цветове и нюанси в реално време. \r\nИзобретението е дело на българите Даниел Георгиев, Стефан Кръстев и Васил Альошин. Според Стефан Кръстев, който е координатор на стратегическите партньорства на компанията Vision Technology, софтуерът може да има позитивно социално въздействие в стратегически сектори като образованието и здравеопазването.\r\nВторият проект се нарича Iris и е дело на един от най-известните български програми сти - Даниел Георгиев. Става въпрос за софтуерна програма, която предпазва очите при работата с компютър и различни смарт устройства. Талантливият българин сподели, че в момента работи  и по разработването на софтуер за слепи хора. Неговата цел ще е да помага на слепи хора да четат по-лесно учебници и да решават матури.\r\nВ дискусията взе участие и Любомир Колевски, който работи в училище за деца с нарушено зрение „Луи Брайл“ в София. Той сподели пред аудиторията за ползите от използването на Vision и Iris при всекидневната работа със своите ученици. Гости на събитието бяха и посланикът на България в Белгия Мая Добрева, професор Николай Денчев от Свободния университет в Брюксел и Патрик Клайн от Европейската комисия.", "date": "2017.11.29", "title": "Български предприемачи подаряват уникален софтуер на Европейския парламент"}
{"url": "http://www.focus-news.net/news/2017/11/29/2461985/ministar-biser-petkov-ne-e-dobre-da-se-uvelichavat-maksimalnata-osiguritelna-vnoska-i-maksimalniyat-osiguritelen-dohod.html", "text": "Не е добре да се увеличават  максималната осигурителна вноска и максималният осигурителен доход. Това каза министърът на труда и социалната политика Бисер Петков по време на дебатите по второто четене на бюджета на Държавното обществено осигуряване (ДОО) за 2018 г., във връзка с настояването от страна на БСП той да вземе участие в дебатите и да обясни защо се замразява максималният осигурителен доход, предаде репортер на Агенция „Фокус“. „Първо ДОО, чийто бюджет се разисква, е първият стълб на българската пенсионна система. Нека не забряваме, че пенсионната система има втори задължителен и трети доброволен пенсионен стълб. Ограничаването на размера, по който се правят вноски в първия, респективно във втория, има за цел да остави разполагаем доход в по-високодоходните групи, които ако желаят да увеличат пенсионния си доход, имат друга възможност за това“, каза министър Петков. Той допълни, че не е най-добрата политика да се увеличават размерът на осигурителната вноска и размерът на осигурителния доход. „Максималният осигурителен доход е регулатор на максималния размер на пенсията. В момента има таван за максималната пенсия 35% от максималния осигурителен доход, респективно 910 лв.“, допълни министърът. \r\nДеница КИТАНОВА", "date": "2017.11.29", "title": "Министър Бисер Петков: Не е добре да се увеличават максималната осигурителна вноска и максималният осигурителен доход"}
{"url": "http://www.focus-news.net/news/2017/11/29/2461986/parlamentat-uvelichi-dnevniya-minimalen-razmer-na-obezshtetenieto-za-bezrabotitsa-ot-720-lv-na-9-lv.html", "text": "С приемане на текст от проектобюджета на Държавното обществено осигуряване (ДОО) за 2018 г. парламентът определи дневен минимален размер на обезщетението за безработица от 9 лева и дневен максимален размер на обезщетението за безработица от 74,29 лева, предаде репортер на Агенция „Фокус“. Текстът бе приет с 84 гласа „за“, 44 „против“ и 6 „въздържал се“. Така в бюджета за следващата година минималният дневен размер на обезщетението на безработица се увеличава от 7,20 лв. на 9 лв. От следващата година се променят изискванията за право на парично обезщетение за безработица - внесени или дължими осигурителни вноски във Фонд „Безработица“ най-малко 12 месеца от последните 18 месеца. \r\nПредложението на БСП дневният минимален размер на обезщетението да се увеличи на 12 лв. беше отхвърлено. \r\nБиляна ИВАНОВА", "date": "2017.11.29", "title": "Парламентът увеличи дневния минимален размер на обезщетението за безработица от 7,20 лв. на 9 лв."}
{"url": "http://www.focus-news.net/news/2017/11/29/2461987/pernik-uchiteli-po-matematika-ot-latviya-shvetsiya-angliya-ispaniya-chehiya-polsha-i-balgariya-se-sreshtnaha-s-kmeta-na-obshtinata-vyara-tserovska.html", "text": "Учители по математика от Латвия, Швеция, Англия, Испания, Чехия, Полша и България се срещнаха с кмета на Община Перник Вяра Церовска. Поводът за разговора беше в рамките на европейски проект по програма „Еразъм“ – „Математиката в ума“, в който участва ОУ „Св. Константин Кирил Философ“, съобщиха от пресцентъра на Общината. На срещата присъства и зам.-кметът по образование и култура Севделина Ковачева.\r\n„Много съм щастлива, че сте наши гости и се надявам да ви хареса нашият прекрасен Перник. Хората , които добре познават математиката, успяват в живота и се справят добре. Аз също съм завършила математическа гимназия.“, сподели с усмивка кметът Вяра Церовска и направи кратка визитка на града и на международния фестивал на маскарадните игри „Сурва“.\r\nСедемте държави, участващи в проекта, се обединяват в това да направят математиката в любим предмет за децата. Правят се проучвания сред учениците (10-12 годишни от всяка държава) до колко този предмет им е любим, интересен и за какво ще им е нужен в бъдеще.\r\nИдеята на проекта е да се правят видео уроци в реално време и всички партньори да са участници в тези т.нар.уебинари.\r\nВизитата в България е първата като старт на проекта и тук делегациите се срещнаха с ИТ специалист, който им проведе тренинг относно начините за онлайн връзката и осъществяването на видеоуроците. Проектът стартира през септември тази година и ще продължи три години.\r\n„Училището в кв. „Тева“ реализира трети европейски проект“, сподели директорът на учебното заведение Станислав Харизанов.", "date": "2017.11.29", "title": "Перник: Учители по математика от Латвия, Швеция, Англия, Испания, Чехия, Полша и България се срещнаха с кмета на Общината Вяра Церовска"}
{"url": "http://www.focus-news.net/news/2017/11/29/2461988/sofiya-zhena-e-blasnata-ot-avtomobil-na-bul-vasil-levski.html", "text": "Жена е блъсната от автомобил на бул. „Васил Левски“, в близост до Сточна гара, предаде репортер на Агенция „Фокус“. На място има екипи на полицията и на Спешна помощ.Очаквайте подробности.", "date": "2017.11.29", "title": "София: Жена е блъсната от автомобил на бул. „Васил Левски“"}
{"url": "http://www.focus-news.net/news/2017/11/29/2461989/pregled-na-mezhdunarodnite-novini-do-14-chasa-agentsiya-fokus.html", "text": "Кремъл определя последния ракетен тест, извършен от Северна Корея, като „провокация“. Това заяви пред журналисти Дмитрий Песков, говорител на руския държавен глава.\r\n„Безусловно, поредното изстрелване на ракета е провокационно действие, което предизвиква по-нататъшен ръст на напрежението. И който ни поставя в момент, в който да започнем разрешаването на кризисната ситуация. Осъждаме този тест и се надяваме, че всички страни ще успеят да запазят спокойствие, необходимо за това ситуацията на Корейския полуостров да не се развие по по-лош сценарий“, коментира Песков. \r\nПоследният ракетен тест на войнствения режим в Пхенян промени изцяло ситуацията в света. Съгласно разпространената информация, ракетата е прелетяла 950 км и е достигнала максимална височина от 4,475 км. Изчисленията на траекторията показаха, че в обсега на ракетите тип Hwasong-15 влизат територии в радиус от 13 хил. км., което означава, че Северна Корея може да порази не само Япония и Гуам, ако насочи оръжието на изток, но и цялата територия на САЩ, дори Европа.\r\n*** В сряда, 29 ноември, Международният трибунал за бивша Югославия ще произнесе решение по делото „Пърлич“, от което зависи дали някогашният държавен елит на Хърватия ще бъде окончателно признат за отговорен за участие в престъпленията срещу мюсюлманите в непризнатата държава Херцег-Босна, съществувала в периода 1991-1994 г.\r\nАко след обжалването Трибуналът потвърди решението на първа инстанция, това би била първата присъда, с която на хърватския политически и военен елит ще бъде приписана отговорността за „съвместно престъпно действие\".\r\nПрез 2013 г. шестима бивши високопоставени политици на Херцег-Босна и Хърватския съвет за отбрана баха осъдени на общо 111 години затвор заради престъпление срещу мюсюлманите в Босна и Херцеговина в рамки на „съвместно престъпно действие\", в което е замесен и част от политическият и военен връх на Хърватия, включително и Франьо Туджман. През март тази година бе поискано преразглеждане на присъдата и увеличаване на срока на наказанието им до общо 220 години затвор.\r\nПроцесът започна на 26 април 2006 г., а обвинението приключи с представянето на доказателствата през 2008 г. Изслушани бяха 249 свидетели. На свой ред защитата представи доказателства в периода от 2008 г. до 2010 г., като бяха изслушани общо 77 свидетели.\r\nПрисъдата, издадена на 29 май през 2013 г., е с обем от над 2 600 страници. Решението на Трибунала по делото ще бъде последното, преди приключване на 24-годишната му работа.\r\n*** Деветимата турски граждани, заподозрени в членство към забранена лява групировка, засилиха опасенията от тероризъм в Гърция, след като силите за сигурност откриха материали за направата на бомба при акцията, проведена на територията на столицата Атина.\r\nЕдин от заподозрените бе издирван от гръцките власти във връзка с опита на членове на турската терористична група DHKP/C да прехвърлят оръжия и взривни вещества от остров Хиос в Турция през 2013 г.\r\nПравителствени служители заявиха, че проведената полицейска акция не е свързана по никакъв начин с предстоящото официалното посещение на турския президент Реджеп Тайип Ердоган. Въпреки това служители от Министерството на защитата на гражданите и полицейски източници не изключват възможността заподозрените - осем мъже и една жена – да планират атака срещу лидера на Анкара по време на визитата му в Гърция. \r\nПравителствените източници описаха операцията, проведена във вторник, като „голям успех\" за правоприлагащите органи, като добавиха, че Националната разузнавателна служба е изиграла важна роля за положителния й резултат. \r\nВ навечерието на визитата на държавния глава на Турция Реджеп Тайип Ердоган, гръцките сили за сигурност проведоха операция, в рамките на която бяха задържани деветима души за предполагаеми връзки с лява групировка, забранена от властите в Анкара. \r\nСъгласно разпространената информация, гръцката полиция е щурмувала няколко апартамента в Атина, в които са открити материали за направата на бомба. Полицията откри буркани, съдържащи неопределен експлозивен материал, и кабели, които да бъдат използвани за свързване с детонатори и преносими компютри. Полицейски служител потвърди, че властите проверяват връзките на задържаните с DHKP/C, лява групировка, обвинена за серия атаки и самоубийствени атентати, извършени в Турция в периода след 1990 г.\r\n*** Заместник-помощник държавният секретар на САЩ за Централна и Източна Европа Хойт Брайън Йи ще бъде назначен за посланик в Македония. Това предаде Al Jazeera Balkans, като се позовава на потвърждение от представител на Държавния департамент на САЩ, съобщава македонското електронно издание „Фокус“.\r\nХойт Брайън Йи ще замени на поста Джес Бейли, който бе избран през декември 2014 г. Понастоящем той е дипломат в администрацията във Вашингтон, отговарящ за отношенията на САЩ със страните от Централна и Югоизточна Европа.\r\nХойт Брайън Йи е бивш заместник-ръководител на мисията на Посолството на САЩ в Загреб, Хърватия, в периода от 2010 до 2013 г. По време на мандата му в бившия хърватски премиер Иво Санадер бе осъден на четири и половина години затвор за вземане на подкупи, припомня медията.\r\n*** В Държавната дума на Руската федерация бе внесен законопроект, който предвижда наказания в размер до пет милиона рубли (над 1,7 млн. лева) за нарушителите на закона за медиите, признати за чуждестранни агенти.\r\nМаксималната глоба, предвидена за нарушителите, е както следва: за граждани – 100 хил. рубли или задържане за срок до 15 денонощия, за длъжностни лица – 200 хил. рубли, за юридически лица – пет милиона рубли. \r\nНовият руски закон взима на прицел международните медии. Онези от тях, които частично или изцяло се финансират от чужбина, може да попаднат в списъка на „чуждестранните агенти“, а сайтовете им да бъдат блокирани.\r\n*** В сряда Прокуратурата на Истанбул издаде заповеди за арест на 360 лица, заподозрени за членство в мрежата на Фетхуллах Гюлен (ФЕТО).\r\nГоворейки при условието на анонимност, източник от съдебните кръгове поясни, че заповедите са насочени към военен персонал от 49 провинции на страната. Пояснява се, че 27 от 333 заподозрени военни са „имами“, т.е. високопоставени фигури във ФЕТО, отговаряли за координацията с въоръжените сили. От тях 216 са на активна служба.\r\n*** В Берлин се очаква нов политически сблъсък – този път причината е разминаването в позициите на Съюза (ХДС/ХСС) и Германската социалдемократическа партия (ГСДП) по въпроса за връщането на сирийците в родината им.\r\nПолитици от Християндемократическия съюз (ХДС) и Християнсоциалния съюз (ХСС) настояват срокът за спирането на депортациите в Сирия да бъде удължен само до лятото на 2018 г. Искането, което бе поставено от вътрешните министри на Саксония и Бавария, трябва да бъде обсъдено в рамките на конференцията на министрите на вътрешните работи, която ще се проведе в Лайпциг.\r\nСтава въпрос за преоценка на ситуацията със сигурността в Сирия. Предварителните доклади показват, че според политици от ХДС и ХСС в близкоизточната република има определени райони, които вече са безопасни за гражданите й. Ето защо след лятото на следващата година би могло да се пристъпи към връщането на сирийците в тези зони. \r\nГСДП обаче едва ли ще приеме подобно предложение. Те настояват забраната за депортации на сирийци да остане в сила до края на 2018 г., след което да бъде направена нова оценка на ситуацията в страната. \r\nГражданската война в Сирия отне живота на около 400 хил. души през последните шест години. Милиони бяха принудени да напуснат пределите на родината си. Въпреки това Международната организация по миграция (МОМ) обяви по-рано това лято, че все повече хора се връщат заради подобрените условия за сигурността. Повечето от тях са вътрешно разселени лица и бежанци, които са били в Турция, Ливан, Йордания и Ирак.\r\nИскането на Съюза (ХДС/ХСС) за сключване на споразумение със Сирия за връщане на бежанци в родината им предизвика оживен дебат в Бундестага миналата седмица. Депутати от други партии предупредиха, че опозиционно настроените лица в Сирия все още са изправени пред „изтезания и убийства\". Също така, изгонването на „Ислямска държава“ от някои части съвсем не означава, че в Сирия има мир, категорични са част от германските политици.", "date": "2017.11.29", "title": "Преглед на международните новини до 14 часа (Агенция „Фокус“)"}
{"url": "http://www.focus-news.net/news/2017/11/29/2461990/stara-zagora-kmetat-zhivko-todorov-prizova-i-drugi-da-posledvat-primera-na-pochetniya-grazhdanin-dimo-buhchev.html", "text": "Грамота и Благодарствен знак за особени заслуги връчи днес кметът Живко Тодоров на Почетния гражданин на Стара Загора Димо Бухчев, съобщиха от пресцентъра на Общината. Бизнесменът е наследник на един от най-старите и значими старозагорски индустриални родове – строители на нова Стара Загора, известен с изключителната си благотворителна дейност. През 2014 година бе обявен за Почетен гражданин с Решение на Общинския съвет в града.\r\nВ началото на 2017 година той дари на малките жители на Стара Загора оборудвана детска площадка с площ 150 кв.м., изградена по негово желание в парк „Александър Стамболийски“ (Алана). Тези дни Бухчев направи още едно дарение за малчуганите в североизточната част на парк „Пети октомври“, където е изградена и оборудвана нова детска площадка с площ 73 кв.м. \r\n„Не са много такива хора в днешно време. Стара Загора има жители с възможности, но малко се ангажират с обществени дела. Призовавам ги да следват примера на г-н Бухчев. Той сам избра мястото и за своя сметка изгради площадките. Не сме го търсили, той ни предложи сам. Нека и други го направят“, призова кметът Тодоров. Той припомни, че след Освобождението Стара Загора е изградена отново в голяма степен благодарение на работата и дарителството на нейните граждани.\r\nДимо Бухчев припомни, че винаги и с желание е правил дарения, без да търси публичност за това. Преди време той дари 4 английски специализирани колички за придвижване на Дома за възрастни хора с увреждания в Стара Загора. На Отделението по психиатрия към Университетска многопрофилна болница за активно лечение \"Проф. д-р Стоян Киркович\" е закупил наскоро 25 комплекта постелъчно бельо и оборудвал 25 стаи с мебели. „Всеки гражданин на Стара Загора е длъжен да направи нещо за града си. Важно е да се дава пример. Живея с този дух! Така са правили и предците ми“, сподели пред журналисти днес Бухчев.\r\nДимо Бухчев и семейството му притежават емблематичната за града Бухчева къща, обявена за архитектурен паметник. Строена през 1910 година, тя е една от най-старите и красиви сгради в Стара Загора, която се вписва хармонично в съвременното архитектурно пространство на града и допринася за неповторимата му атмосфера. Преди 17 години в двора е изграден православен параклис „Св. Димитър“. Днес къщата е не само фамилна ценност, но и паметник на възрожденския дух и предприемчивост на българина.", "date": "2017.11.29", "title": "Стара Загора: Кметът Живко Тодоров призова и други да последват примера на почетния гражданин Димо Бухчев"}
{"url": "http://www.focus-news.net/news/2017/11/29/2461991/ministar-predsedatelyat-boyko-borisov-i-n-v-kral-salman-bin-abdulaziz-al-saud-provedoha-parvata-sreshta-ot-visoko-ravnishte-mezhdu-balgariya-i-kralstvo-sauditska-arabiya.html", "text": "Министър-председателят Бойко Борисов и Негово Величество крал Салман бин Абдулазиз Ал-Сауд проведоха среща, която е първата на толкова високо равнище в историята на отношенията между България и Кралство Саудитска Арабия. Това съобщиха от правителствената информационна служба. Визитата на българския премиер в Рияд се осъществява по покана на краля на Саудитска Арабия и поставя началото на политически диалог, който ще спомогне за развитието на партньорства между двете страни в различни сфери от взаимен интерес.", "date": "2017.11.29", "title": "Министър-председателят Бойко Борисов и Н. В. крал Салман бин Абдулазиз Ал-Сауд проведоха първата среща от високо равнище между България и Кралство Саудитска Арабия"}
{"url": "http://www.focus-news.net/news/2017/11/29/2461992/burgas-21-kartini-vklyuchva-izlozhbata-poriv-za-polet-v-ekspozitsionen-tsentar-flora.html", "text": "21 картини включва изложбата „Порив за полет“, която ще бъде открита днес в Експозиционен център „Флора“ - Бургас от 17.30 часа. Това каза за Радио „Фокус“ - Бургас Нина Джугларска, трудотерапевт и автор на експозицията. Организатор е екипът и потребителите на Център за социална рехабилитация и интеграция в Бургас. Идеята е да се покаже на обществото, че хората с увреждания могат сами да се справят с ежедневните проблеми. Картините са нарисувани предимно от младежите, като всеки от тях е изработил по две. Работата е започнала преди една година. „Започнах с няколко идеи, като предлагах на всеки един от тях, имайки предвид, че се справиха много добре за тази една година, анализ и пресъздаване на обект и на художествени платна. Това е и идеята на моята работа като трудотерапевт - да ги интегрирам в работния процес на обществото“, обясни Джугларска. \r\nОсвен тези 21 картини има и още четири: три на доброволци и една на екипа на Центъра. „Това са четири сборни картини от модерното изкуство, изобразяващи цветя“, каза още авторът на инициативата. Това е първата изложба, като идеята е тя да стане традиция. Картините нямат точно определена цена. Даренията ще се събират в картонена къщичка, а събраните средства ще се използват за закупуване на материали, необходими за извършването на различните процедури в социалното заведение. Освен това присъстващите ще получат и специални пожелания, написани също от екипа и от потребителите.\r\nМария РУСЕВА", "date": "2017.11.29", "title": "Бургас: 21 картини включва изложбата „Порив за полет“ в Експозиционен център „Флора“"}
{"url": "http://www.focus-news.net/news/2017/11/29/2461993/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "В днешното издание на предаването „Симитли – минало, настояще и бъдеще“ на Радио „Фокус“ – Пирин ще разговаряме с Ивайло Гоцев, ръководител на Социалното звено в Симитли. Причината да ви срещнем именно с него е, че през последните няколко месеца в общината се случиха няколко добри неща, свързани с ресора, за който той отговаря. Освен това в навечерието на зимата е изключително важно да видим как в Община Симитли е помислено за бездомните хора и всъщност въобще има ли такива. С ръководителят на Социалното звено ще говорим и по други важни теми, но за да разберете кои са те, то трябва да бъдете с нас във времето от 15.00 до 16.00 часа.\r\nВ края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни.\r\nАко и вие нашите слушатели и читатели искате да коментирате темите, за които говорим днес или пък да предлагатe такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Симитли, а ние ще ги отправим към имащите отношение по въпроса отдели в общината.\r\nБъдете с нас във времето от 15.00 до 16.00 часа ако искате да бъдете на фокус за всичко, актуално, което се случва в Симитли и малките населени места от общината.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.11.29", "title": "Акценти в предаването „Симитли – минало, настояще и бъдеще“ на Радио „Фокус“ – Пирин"}
{"url": "http://www.focus-news.net/news/2017/11/29/2461994/mishel-barnie-pregovorite-za-smetkata-po-brekzit-ne-sa-priklyuchili.html", "text": "Главният преговарящ от страна на Европейския съюз по въпросите за излизането на Обединеното кралство от структурите на Общността – Мишел Барние, отрече медийните доклади, съгласно които Брюксел и Лондон са постигнали споразумение за т.нар. сметка по Брекзит, предава AFP. \r\n„Тези дни прочетохме много неща по темата в пресата\", заяви Барние, като се позова на доклади в британските медии, че Лондон и Брюксел са се договорили за финансовите задължения на Великобритания, но не са се споразумели за точна сума за „развода“. Той обаче подчерта, че „все още имаме работа, преговорите не са приключили по този въпрос\".Агенция „Фокус“ припомня:\r\nМедиите в Обединеното кралство разпространиха по-рано информация, съгласно която Лондон и Брюксел са постигнали споразумение за т.нар. сметка по Брекзит, което създава условия за постигането на пробив в преговорите на предстоящата през декември среща на върха.\r\nПресата цитира източници от двете преговарящи страни, които са потвърдили, че понастоящем е постигнато принципно споразумение по искането на ЕС за финансово уреждане от 60 млрд. евро преди ключовата среща на британския премиер Тереза Май и председателя на Европейската комисия Жан-Клод Юнкер. Според медийните доклади условията са били договорени на среща в Брюксел в края на миналата седмица след интензивни дискусии, водени от Оливър Робинс, главен преговарящ от страна на Великобритания.Тереза Герова", "date": "2017.11.29", "title": "Мишел Барние: Преговорите за сметката по Брекзит не са приключили"}
{"url": "http://www.focus-news.net/news/2017/11/29/2461995/blagoevgrad-mazh-i-zhena-sa-izmamili-patuvashti-po-e-79-i-19-kato-sa-im-predlagali-falshivi-bizhuta-sreshtu-pari.html", "text": "В ОДМВР - Благоевград са постъпили два сигнала за измами, извършени на главен път Е-79 и на път II-19 в близост до разклона за село Елешница. Това съобщиха от ОДМВР - Благоевград. Схемата е следната - в лек автомобил с чужда регистрация пътуват мъж, жена и дете. Те спират преминаващи коли  и под предлог, че нямат бензин и се нуждаят от пари за закупуването му, предлагат на шофьорите в замяна на дадената им парична сума фалшиви бижута - обикновено пръстен, който представят за златен.\r\nКриминалисти работят по установяването на измамниците. Предупреждават се гражданите да не се предоверяват на непознати, в случай на попадане в подобна ситуация, веднага да сигнализират на тел. 112 или в най-близкото поделение на МВР.", "date": "2017.11.29", "title": "Благоевград: Мъж и жена са измамили пътуващи по Е-79 и II-19, като са им предлагали фалшиви бижута срещу пари"}
{"url": "http://www.focus-news.net/news/2017/11/29/2461996/mosv-i-obshtina-petrich-podpisaha-dogovor-za-izgrazhdane-na-instalatsii-za-prerabotka-na-otpadatsi.html", "text": "Министърът на околната среда и водите Нено Димов и кметът на Петрич Димитър Бръчков подписаха договор за проектиране и изграждане на инсталации за преработка на отпадъци, предаде репортер на Агенция „Фокус“.\r\nСъоръженията са за предварително третиране на смесените отпадъци и компостиране на зелените отпадъци. Финансирането е по Оперативна програма „Околна среда 2014-2020“ (ОПОС). Общият размер на инвестицията е над 10,3 млн. лв., като безвъзмездната финансова помощ е 7,1 млн. лв. \r\nЛюба АЛЕКСИЕВА", "date": "2017.11.29", "title": "МОСВ и Община Петрич подписаха договор за изграждане на инсталации за преработка на отпадъци"}
{"url": "http://www.focus-news.net/news/2017/11/29/2461997/pazardzhik-138-potrebiteli-sa-vklyucheni-v-proekta-predostavyane-na-integrirani-uslugi-v-domashna-sreda-v-obshtina-panagyurishte.html", "text": "Продължава изпълнението на проект „Предоставяне на интегрирани услуги в домашна среда в община Панагюрище“, съобщи за Радио „Фокус“ – Пазарджик Радка Костуркова от Общината. В проекта са включени общо 138 потребители, от които 22 деца. Социални услуги получават общо 108 потребители, от които 12 деца. За тях полагат грижи 82 лични асистенти, 5 домашни помощници и 4 социални асистенти, назначени на трудов договор. Общата продължителност на проекта е 21 месеца, а продължителността на предоставяне на социалните услуги – 18 месеца. Общата стойност на проекта е в размер на 499 999 лева.\r\nВаня НИКОЛОВА", "date": "2017.11.29", "title": "Пазарджик: 138 потребители са включени в проекта „Предоставяне на интегрирани услуги в домашна среда в община Панагюрище“"}
{"url": "http://www.focus-news.net/news/2017/11/29/2461998/parlamentat-uvelichi-parichnoto-obezshtetenie-za-otglezhdane-na-malko-dete-ot-340-na-380-lv-prez-vtorata-godina-na-maychinstvoto.html", "text": "С приемане на текст от проектобюджета за 2018 година парламентът определи паричното обезщетение за отглеждане на малко дете от една до 2-годишна възраст да бъде 380 лева, предаде репортер на Агенция „Фокус“. Текстът бе приет с 95 гласа „за“, 43 „против“ и 9 „въздържал се“. Така през следващата година паричното обезщетение се увеличава от 340 на 380 лева. Запазва се периодът на изплащане на паричното обезщетение за бременност и раждане от 410 дни. През 2018 г. продължава да действа въведената през 2017 г. възможност за майките (осиновителките), които имат право да ползват отпуск при бременност и раждане до навършване на едногодишна възраст на детето, но не го използват, а се върнат на работа, да получат обезщетение от ДОО в размер 50 на сто от полагащото им се обезщетение при бременност и раждане. \r\nДепутатите отхвърлиха предложението на БСП паричното обезщетение да се увеличи на 510 лева. \r\nБиляна ИВАНОВА", "date": "2017.11.29", "title": "Парламентът увеличи паричното обезщетение за отглеждане на малко дете от 340 на 380 лв. през втората година на майчинството"}
{"url": "http://www.focus-news.net/news/2017/11/29/2461999/blagoevgrad-bansko-e-sas-zapalnena-leglova-baza-za-predstoyashtite-praznitsi.html", "text": "Обявеният за пети пореден път за ски курорт № 1 от Академията на Световните ски награди – Банско ще посрещне предстоящия Студентски празник със запълнена леглова база. Очакват се близо 10 хиляди души да отбележат празника в планинския град, като цените на кувертите в града варират между 25 и 50 лева. Това съобщиха от пресцентъра на Община Банско.\r\nЗаписванията за новогодишните празници също вървят към своя край, като Банско отново е сред най-предпочитаните дестинации в страната. Туристическият бранш сочи почти 100 % запълняемост на местата в резултат на конкурентните цени и традиционното отлично качество на обслужване в курорта. Освен за българите, Банско е любимо място за посрещане на новата година от съседите ни от Сърбия, Македония и Румъния, които използват почивните дни и за практикуване на зимни спортове.\r\nПървият сняг в Банско вече дойде, а официалното откриване на зимния сезон ще бъде на 16 декември. Много игри, търсене на злато в лифта и голямата награда – лек автомобил, ще очакват гостите на курорта. Тази година, специално за събитието, ски легендата Кристиян Гедина ще преподава ски уроци в компанията на посланика на Банско Марк Жирардели. За настроението на присъстващите ще се погрижат Михаела Филева, DJ Party и красавицата Анелия, а за вкусовите им рецептори – Ути Бъчваров ще гостува със своя Кулинарен театър. Програмата със събития започва още от сутринта в ски зона Банско, а във вечерните часове купонът ще се пренесе на пл. „Никола Вапцаров”.", "date": "2017.11.29", "title": "Благоевград: Банско е със запълнена леглова база за предстоящите празници"}
{"url": "http://www.focus-news.net/news/2017/11/29/2462000/sofiya-vazstanoveno-e-dvizhenieto-po-avtomagistrala-trakiya-pri-km-13-v-posoka-burgas.html", "text": "Възстановено е движението по автомагистрала „Тракия“ при км 13 в посока Бургас. Това съобщиха от пресцентъра на Агенция \"Пътна инфраструктура\".", "date": "2017.11.29", "title": "София: Възстановено е движението по автомагистрала „Тракия“ при км 13 в посока Бургас"}
{"url": "http://www.focus-news.net/news/2017/11/29/2462001/prof-vesela-duleva-mz-davaneto-na-testeni-zakuski-na-detsata-v-uchilishte-ne-e-saglasuvano-s-natsionalniya-tsentar-po-obshtestveno-zdrave-i-analizi.html", "text": "Даването на тестени закуски на децата в училище не е съгласувано с Министерство на здравеопазването или с Националния център по обществено здраве и анализи. Това заяви на кръгла маса на тема „Здравословно хранене“ проф. д-р Веселка Дулева, дм, – национален консултант на Министерството на здравеопазването по „Хранене и диететика“, началник на отдел „Храни и хранене“ при Дирекция „Обществено здраве и здравен риск“ към Националния център по обществено здраве и анализи и международно сертифициран експерт по „Международно законодателство за храни“, предаде репортер на Радио „Фокус“ – Велико Търново. Тези закуски се раздават по съвместна програма на Министерство на труда и социалната политика и Министерство на образованието и науката. „Аз лично съм задавала въпроса каква е целта на тази закуска, защото ако тя е първа основна сутрешна закуска, трябва да има съвсем различна енергийна и хранителна плътност. Ако обаче това е закуска, която се дава в 10.00 часа като подкрепителна, вече целта е съвсем друга. Но за съжаление нямаме поглед върху тези закуски, защото не минават под никаква форма през Министерство на здравеопазването“, посочи проф. Веселка Дулева. Тя подчерта, че многократно от Националния център по обществено здраве и анализи са апелирали преди да се дадат закуските на децата, да се консултират с тях. По думите й до този момент консултация от експертите не е искана. „Ние не можем да се намесване пряко в работата на други ведомства. Твърдят, че ги съобразяват с изискванията спрямо наредбите. Може би ги съобразяват в някаква степен, но ние нямаме поглед върху тях, защото никога не са били предмет на нашата работа“, посочи проф. Веселка Дулева.\r\nНадежда КРЪСТЕВА", "date": "2017.11.29", "title": "Проф. Весела Дулева, МЗ: Даването на тестени закуски на децата в училище не е съгласувано с Националния център по обществено здраве и анализи"}
{"url": "http://www.focus-news.net/news/2017/11/29/2462002/burgas-regionalnata-struktura-na-bchk-zapochva-fondonabiratelna-kampaniya-podari-koleda.html", "text": "БЧК - Бургас започва областна фондонабирателна кампания „Подари Коледа“, каза за Радио „Фокус“ - Бургас Виолета Радева, директор на Червенокръстката организация в града. Инициативата се организира за 11 поредна година чрез продажбата на картички, изобразяващи снежен човек с надпис „Подари Коледа“. Цената на една картичка е 1 лев и се разпространява от доброволците на БМЧК. По традиция със събраните средства се закупуват коледни подаръци на децата в неравностойно положение. Тази година 100 деца ще получат хранителни пакети със здравословни храни, като част от тях ще се предоставят в училището и в детската градина в село Равнец за семействата, пострадали след наводнената през октомври. За малчуганите от детската градина в селището е предвидено представление от Държавния куклен театър, като след това децата ще получат подаръци.\r\nОсвен това коледен хранителен пакет ще получат и потребителите на социалната услуга „Топъл обяд“. На 6 декември ще се организира томбола с изненади за възрастните хора.\r\nРъководството на БЧК-Бургас организира и редица инициативи за отбелязването на Международния ден на доброволеца - 5 декември. Събитията ще се проведат в КЦ „Морско казино“ в зала „Петя Дубарова“. Сутринта ще се проведе дискусионен форум за доброволчеството под мотото „Доброволчеството - хуманизъм, действие“. Той се организира с помощта на Община Бургас. След обяд ще се проведе обучение на младежи, ще има и демонстрация за оказване на първа долекарска помощ.\r\nМария РУСЕВА", "date": "2017.11.29", "title": "Бургас: Регионалната структура на БЧК започва фондонабирателна кампания „Подари Коледа“"}
{"url": "http://www.focus-news.net/news/2017/11/29/2462003/haskovo-s-pirotehnichesko-shou-i-ilyuminatsii-shte-bade-zapalena-kolednata-elha-v-grada.html", "text": "Стилно пиротехническо шоу и илюминации ще бележат запалването на коледната елха в Хасково. Това съобщиха от пресцентъра на Община Хасково. Спектакълът с група ВАКАЛИ е насрочен за 12 декември от 17.00 часа на сцената на площад „Свобода“. Днес специализирана фирма поставя украсата на елхата. Тя е жива ела в градинката до сцената.\r\nКоледните и Новогодишните тържества в Хасково ще бъдат украсени от множество събития. Традицията ще бъде спазена и на 14 декември в галерия „Форум“ ще бъде открита Коледната изложба на Дружеството на Хасковските художници. Читалищата също са предвидили редица празнични събития. Хор „Родна песен“ ще има концерт на 7 декември от 18.00 часа в залата на театъра заедно с Камерния оркестър на Общината. \r\nАкцент е Коледният концерт на Камерния и Народния оркестър към Общината съвместно с Теодоси Спасов и квартет „Българска джуниър“, който е насрочен за 21 декември от 18.00 часа в залата на ДКТ “Иван Димов“. На 23 декември от 11.00 часа в театъра е Магическия спектакъл с Ненчо Илчев от „Комиците“ с участието на балет „Тангра“. \r\nНа 26 декември от 11.00 часа на площад „Свобода“ ще се проведе вторият Фестивал на коледарските и маскарадните групи. Същият ден от 19.00 часа в зала „Дружба“ е концерта на групите „Диана експрес“ и „Тоника Домини“. \r\nПавел и Венци Венц ще гостуват в Хасково на 28 декември, като концертът е от 19.00 часа в зала „Дружба“. Публиката ще може да се срещне тогава отново и със своите любимци от „Different Highway“. \r\nВ новоодишната нощ на откритата сцена на площад „Свобода“ веселието ще бъде гарантирано от Николай Славеев и неговия бенд. Предвидени са и Новогодишни фойерверки.", "date": "2017.11.29", "title": "Хасково: С пиротехническо шоу и илюминации ще бъде запалена коледната елха в града"}
{"url": "http://www.focus-news.net/news/2017/11/29/2462004/afp-slobodan-pralyak-e-zhiv-poluchil-e-meditsinska-pomosht.html", "text": "Бившият военен лидер на босненските хървати Слободан Праляк е получил медицинска помощ, след като погълна отрова по време на изслушването по делото срещу него в Международния трибунал за бивша Югославия, предава AFP.\r\nБившият военен лидер на босненски хърватин Слободан Праляк бе лекуван в сряда от медиците, след като очевидно поглъща отрова по време на неговото решение в съда на ООН за военни престъпления, за да протестира срещу запазването на 20-годишен затвор.\r\nПазач на съда призова за спокойствие и потвърди пред журналистите, че Прaляк е жив. „Той получава необходимото медицинско обслужване\", увери пазачът. \r\nМинути след отхвърлянето на обжалването му, бившият хърватски военен командир Слободан Праляк погълна течност от малка бутилка, след което извика: „Не съм военнопрестъпник, противопоставям се на тази присъда“. Адвокатът на Праляк заяви, че 72-годишният „е взел отрова“. Това принуди председателят на съда Кармел Агиус да извика лекар и да спре хода на делото в Хага. На място бе изпратена линейка, а парамедици бяха забелязани да влязат в съдебната зала.\r\nПраляк е един от шестимата бивши политически и военни лидери, които обжалват присъдите на Международния наказателен трибунал за бивша Югославия, който миналата седмица осъди за геноцид бившия командир на босненските сърби Младич .Тереза Герова", "date": "2017.11.29", "title": "AFP: Слободан Праляк е жив, получил е медицинска помощ"}
{"url": "http://www.focus-news.net/news/2017/11/29/2462005/radostina-vaseva-obshtina-kyustendil-izgotvyaneto-na-kartoteka-za-nastanyavane-v-obshtinski-zhilishta-e-seriozen-angazhiment-kam-horata-v-neravnostoyno-polozhenie.html", "text": "Изготвянето на картотека за настаняване в общински жилища е сериозен ангажимент към хората в неравностойно положение. Това каза пред Радио „Фокус”  – Кюстендил Радостина Васева, директор на Дирекция „Здравеопазване, социални дейности и жилищна политика” към Община Кюстендил. По думите й ежегодно в края на годината Общината актуализира картотеката на граждани, които имат нужда от настаняване в общинско жилище. Процедурата е следната: през цялата година всички граждани, които имат потребност от общинско жилище, подават комплект от документи, в които трябва да отговарят едновременно на няколко условия, които са изброени изчерпателно в общинската наредба. През цялата година тези документи се събират и обработват и в края на годината, през месец ноември, отговарящите на условията се включват в картотеката за настаняване за следващата година, в случая за 2018 година. \r\n„Хората, които вече са картотекирани, са длъжни ежегодно да подадат една декларация, която трябва да покаже тяхното желание да продължат да бъдат в картотеката и с нея да потвърдят, че нямат или имат промяна в обстоятелствата, заради които те се намират в тази картотека. Общинска администрация ги подсеща за тази декларация, която трябва да подадат ежегодно с всички уредени средства за това”, каза Радостина Васева. По думите й всички, които са подали документи, всички, които са потвърдили, че искат да останат в картотеката и са си актуализирали данните, попадат в тази картотека. Първо това е проектокартотека, който е обявен на сайта на Общината и на информационното табло. Това е проектокартотеката за 2018 година, която ще бъде на разположение на гражданите да се запознаят с нея и ще имат 14 дневен срок, в който да дадат своето становище, ако не са съгласни с подредбата си в картотеката или имат нещо, което да напишат. „Ако има такива постъпили сигнали, те се преглеждат от комисията и в окончателния й вид картотеката по групи и подгрупи става окончателен документ, който се утвърждава от кмета на общината. Това ни е документа на основание, на който извършваме настаняване през следващата година, ако се освободят жилища от общинския жилищен фонд”, каза Радостина Васева.\r\nВенцеслав ИЛЧЕВ", "date": "2017.11.29", "title": "Радостина Васева, Община Кюстендил: Изготвянето на картотека за настаняване в общински жилища е сериозен ангажимент към хората в неравностойно положение"}
{"url": "http://www.focus-news.net/news/2017/11/29/2462006/blagoevgrad-prof-liliya-ilieva-ot-filologicheskiya-fakultet-na-yuzu-neofit-rilski-otkri-originalniya-rakopis-na-parvata-istoriya-na-balgariya-ot-petar-bogdan.html", "text": "Професор Лилия Илиева от Филологическия факултет на ЮЗУ „Неофит Рилски“ откри оригиналния ръкопис на първата история на България от Петър Богдан. Това съобщиха от пресцентъра на висшето учебно заведение. Тази история е с век по-стара от историята на Паисий. За откритието проф. Лилия Илиева пише в новия брой на реферираното сп. „Балканистичен форум“. Статията й е озаглавена „Открит е първият трактат върху българската история: Петър Богдан, за древността на бащината земя и за българските неща“.  Информацията е достъпна вече онлайн на .\r\nПрофесор Илиева е направила откритието си, работейки по проект, финансиран от Фонд “Научни изследвания“, заедно с екип преподаватели от  Катедрата по български език към Филологическия факултет на Югозападния университет.", "date": "2017.11.29", "title": "Благоевград: Проф. Лилия Илиева от Филологическия факултет на ЮЗУ „Неофит Рилски“ откри оригиналния ръкопис на първата история на България от Петър Богдан"}
{"url": "http://www.focus-news.net/news/2017/11/29/2462007/stoyanka-stoykova-sayuz-na-prevozvachite-pazardzhik-problemna-e-avtogarata-v-septemvri-kadeto-tryabva-da-se-utochni-sobstvenostta-i-da-se-podobri-sastoyanieto-y.html", "text": "Регионалният съюз на превозвачите в Пазарджик продължава проверките за състоянието на автогарите в региона, каза за Радио „Фокус“ – Пазарджик Стоянка Стойкова, председател на Регионалния съюз. Тя коментира, че се следи за това дали чакалните са добре поддържани и отоплени, а също и за наличието на обособени помещения за майки с деца. „Проверили сме една от най-големите автогари, тази в Пазарджик, където са отоплени коридорите, стаята за майки с деца. Във Велинград констатирахме дори, че стаята за майки с деца се ползва и в момента на нашата проверка. Проблемна остава автогарата в Септември, където трябва да се уточни собствеността и да се подобри състоянието и“, обясни Стойкова. \r\nВаня НИКОЛОВА", "date": "2017.11.29", "title": "Стоянка Стойкова, Съюз на превозвачите – Пазарджик: Проблемна е автогарата в Септември, където трябва да се уточни собствеността и да се подобри състоянието й"}
{"url": "http://www.focus-news.net/news/2017/11/29/2462008/mvr-po-parvonachalni-danni-blasnatata-na-bul-vasil-levski-v-stolitsata-zhena-e-presichala-nepravilno.html", "text": "По първоначални данни блъснатата на бул. „Васил Левски“ в столицата жена е пресичала неправилно, не на пешеходна пътека. Това съобщиха за Агенция „Фокус“ от пресцентъра на МВР. Сигналът за инцидента е подаден в 13.45 часа. Жената е закарана в болница, но все още няма информация за нейното състояние.", "date": "2017.11.29", "title": "МВР: По първоначални данни блъснатата на бул. „Васил Левски“ в столицата жена е пресичала неправилно"}
{"url": "http://www.focus-news.net/news/2017/11/29/2462009/smolyan-zasedanie-na-obshtinskiya-savet-shte-se-provede-na-30-noemvri.html", "text": "Заседание на Общински съвет – Смолян ще се проведе на 30 ноември от 13.00 часа в Сесийна зала на местната администрация, съобщиха от пресцентъра на Община Смолян. В дневния ред са включени 41 докладни записки. Сред тях са вземане на решение за поемане на временен безлихвен заем от Централния бюджет на Република България с цел погасяване на съществуващ дълг на община Смолян, приемане на Общинска стратегия за подкрепа за личностно развитие на децата и учениците в Община Смолян (2018-2020). \r\nОбщинските съветници на Смолян ще дискутират и ситуацията с таксиметровия превоз на пътници, броя автомобили и цените за превоз, както и други важни за жителите на община Смолян въпроси.", "date": "2017.11.29", "title": "Смолян: Заседание на Общинския съвет ще се проведе на 30 ноември"}
{"url": "http://www.focus-news.net/news/2017/11/29/2462010/kyustendil-inspektorite-po-kontrol-na-hranite-uchastvat-v-savmestni-proverki-na-obekti-za-hranene-na-detsa-i-uchenitsi.html", "text": "Инспекторите по контрол на храните участват в съвместни проверки на обекти за хранене на деца и ученици. Това каза пред Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. По думите й проверките са по разпореждане на Върховна административна прокуратура и обхващат обекти, в които се извършва хранене на деца и ученици, съответно училища, детски градини и търговски обекти в близост до детските и учебни заведения. В проверките участват представители на МВР и на Комисията за защита на потребителите. „Всяка от институциите извършва по компетентност проверка на тези обекти. В момента проверките продължават”, каза д-р Войнова. По думите й резултатите от съвместните инспекции ще бъдат обобщени през месец декември.\r\nВенцеслав ИЛЧЕВ", "date": "2017.11.29", "title": "Кюстендил: Инспекторите по контрол на храните участват в съвместни проверки на обекти за хранене на деца и ученици"}
{"url": "http://www.focus-news.net/news/2017/11/29/2462011/ek-posochva-oprosteni-pravila-i-gavkav-podhod-za-realni-rezultati-i-ustoychivoto-razvitie-na-zemedelieto-v-evropa.html", "text": "Европейската комисия прие съобщение относно „Бъдещето на прехраната и селското стопанство\", в което се залагат опростени правила и гъвкав подход за реални резултати и устойчивото развитие на земеделието в Европа. Това съобщиха от пресцентъра на Представителството на ЕК в България. Водещата идея е държавите членки да поемат по-голяма отговорност как и къде да инвестират средствата си по линия на Общата селскостопанска политика. Тя трябва да постигне амбициозните общи цели, свързани с околната среда, изменението на климата и устойчивото развитие. Всяка страна от ЕС ще разработи свой собствен стратегически план — одобрен от Комисията — в който ще определи как възнамерява да постигне целите. Подкрепата за земеделските стопани ще продължи посредством системата за преките плащания. \r\nПреди лятото на 2018 г. Комисията ще представи предложенията, с които очертаните в съобщението цели ще бъдат законодателно скрепени. \r\nОпростените правила и по-гъвкавият подход ще гарантират, че с общата селскостопанска политика (ОСП) се постигат реални резултати - подпомагат се земеделските стопани и се насърчава устойчивото развитие на селското стопанство в ЕС. Това са възловите елементи, залегнали в основата на приетото днес от Европейската комисия съобщение относно „Бъдещето на прехраната и селското стопанство“, в което са изведени начините да се гарантира, че най-дългогодишната обща политика на ЕС е подготвена за бъдещите предизвикателства. Водещата инициатива е държавите членки да поемат по-голяма отговорност, когато решават как и къде да инвестират средствата си по линия на ОСП, за да постигнат амбициозните общи цели, свързани с околната среда, изменението на климата и устойчивото развитие. \r\nЗаместник-председателят на Комисията Юрки Катайнен, който отговаря за работните места, растежа, инвестициите и конкурентоспособността, заяви: „Общата селскостопанска политика е в центъра на нашите усилия от 1962 г. насам. От една страна, трябва да гарантираме, че тя осигурява здравословна и вкусна храна за потребителите, както и работни места и растеж за селските райони, а от друга, ОСП трябва да се развива успоредно с други политики. Нашето предложение, което е съобразено с изразените от заинтересованите страни мнения при проведените обширни консултации, представлява важна стъпка към модернизирането и опростяването на ОСП. Въведеният от Комисията нов модел ще гарантира по-голяма субсидиарност за държавите членки, които ще трябва да изготвят стратегически планове за ОСП, включващи действията им по стълб I и II, което ще осигури възможност за опростяване, по-добра съгласуваност и наблюдение на резултатите.“\r\nФил Хоган, комисар по въпросите на земеделието и развитието на селските райони, заяви: „С днешното съобщение се гарантира, че с общата селскостопанска политика ще бъдат постигнати нови и актуални цели, например насърчаване на развитието на интелигентен и устойчив селскостопански отрасъл, активизиране на грижата за околната среда и на действията в областта на климата, както и укрепване на социално-икономическата структура на селските райони. Документът бележи съществена крачка към промяна в прилагането на ОСП. На мястото на сегашната ще бъде въведена нова система за прилагане, благодарение на която държавите членки и регионите ще се ползват от много по-голяма степен на субсидиарност.“\r\nНастоящата двустълбова структура се запазва, а чрез опростения и по-гъвкав подход ще бъдат набелязани подробни действия за постигането на тези цели, договорени на равнището на ЕС. Така всяка държава от ЕС ще разработи свой собствен стратегически план - одобрен от Комисията - в който ще определи как възнамерява да постигне целите. Вместо върху съответствието с изискванията, акцентът ще бъде поставен по-скоро върху наблюдението на напредъка и гаранциите за това финансирането да бъде насочено към постигане на конкретни резултати. Преминаването от общовалиден към индивидуализиран подход означава, че самата политика, както и въздействието ѝ върху реалния живот ще бъдат по-близо до хората, които я прилагат на практика.\r\nПодкрепата за земеделските стопани ще продължи посредством системата за преките плащания. Съобщението не е в разрез с резултатите от дебата относно бъдещето на финансите на ЕС, нито с предложението за следващата многогодишна финансова рамка (МФР). В него са разгледани, макар и неизчерпателно, някои възможности за гарантирането на справедлива и по-целенасочена подкрепа на доходите на земеделските стопани.\r\nИзменението на климата и натискът върху природните ресурси ще продължат да оказват влияние върху селското стопанство и производството на храни. Бъдещата ОСП следва да бъде отражение на по-амбициозни цели по отношение на ефективното използване на ресурсите, грижата за околната среда и действията в областта на климата.\r\nОстаналите предложения включват:\r\n- насърчаване на използването на модерни технологии за подпомагане на земеделските стопани по места и повишаване на прозрачността и сигурността на пазара;\r\n- акцентиране върху възможностите да се насърчат младите хора да започнат селскостопанска дейност съобразно условията в конкретните държави членки, например в областта на поземленото данъчно облагане, планирането и развитието на уменията;\r\n- намиране на решения във връзка с опасенията на гражданите по отношение на устойчивото селскостопанско производство, включително здравеопазването, храненето, разхищението на храни и хуманното отношение към животните;\r\n- стремеж към съгласувани действия между различните политики в съответствие с глобалното измерение, по-специално по отношение на търговията, миграцията и устойчивото развитие;\r\n- създаване на платформа на равнището на ЕС за управление на рискове с цел намиране на най-добрите начини да се помогне на земеделските стопани да се справят с несигурността, произтичаща от изменението на климата, нестабилността на пазара и други рискове.\r\n- Комисията ще представи предложенията, с които очертаните в съобщението цели ще бъдат законодателно скрепени, преди лятото на 2018 г. след представянето на предложението за МФР.\r\nНа 2 февруари 2017 г. Европейската комисия започна консултация относно бъдещето на общата селскостопанска политика (ОСП), за да се установи кои елементи от настоящия ѝ формат могат да бъдат опростени и модернизирани. По време на тримесечния период на консултации Европейската комисия получи над 320 000 отговора, предимно от отделни лица. При консултацията бе установено, че повечето участници желаят да запазят силна обща селскостопанска политика на равнището на Европейския съюз, но смятат за необходимо тя да бъде по-опростена и по-гъвкава, както и насочена в по-голяма степен към посрещането на най-важните предизвикателства, а именно осигуряването на добър жизнен стандарт за земеделските стопани, опазването на околната среда и борбата с изменението на климата.", "date": "2017.11.29", "title": "ЕК посочва опростени правила и гъвкав подход за реални резултати и устойчивото развитие на земеделието в Европа"}
{"url": "http://www.focus-news.net/news/2017/11/29/2462012/russkaya-liniya-reshenieto-na-bpts-za-vklyuchvane-na-makedonskata-pravoslavna-tsarkva-v-sastava-y-shte-dovede-do-konflikt-sas-srabskata-patriarshiya.html", "text": "Преди броени дни Светият синод на Българската православна църква прие определение, с което де факто провъзгласи Македония за своя канонична територия, отбелязва православната информационна агенция „Русская линия“. Този едностранен акт, очевидно, ще доведе до конфликт на БПЦ със Сръбската патриаршия – от средата на XX век Македония е възприемана като нейна територия.\r\nРешението на Светия синод бе прието в отговор на писмо от Македонската църква, чиито представители изразиха готовност да признаяр БПЦ за Църква-майка. Наистина, тези земи са сменяли своята църковна юрисдикция няколко пъти – от българска към сръбска и обратно, припомня медията.Тереза Герова", "date": "2017.11.29", "title": "„Русская линия“: Решението на БПЦ за включване на Македонската православна църква в състава й ще доведе до конфликт със Сръбската патриаршия"}
{"url": "http://www.focus-news.net/news/2017/11/29/2462013/veliko-tarnovo-opazvane-na-okolnata-sreda-i-osiguryavane-na-konkurentosposobnost-sa-sred-prioritetite-na-golemite-obshtini-ot-oblastta.html", "text": "Опазване на околната среда, насърчаване на предприемачеството и осигуряване на конкурентоспособност са сред приоритетите на големите Общини от Великотърновска област. Това стана ясно по време на информационната кампания, която Областният информационен център предприе за разясняване на механизмите за кандидатстване по различни европейски програми. Светослав Стефанов, експерт от Центъра обясни за Радио „Фокус“ – Велико Търново, че основните участници в срещите са били представители на местните администрации. „За тях най-голям интерес представляваха планираните за 2018 година процедури по Оперативна програма „Околна среда“ (ОПОС), свързани с мерки за превенция на риска от наводнения, както и една друга процедура – за  управлението на отпадъците. Редица въпроси бяха зададени във връзка с процедурата „Насърчаване на предприемачеството“ по Оперативна програма „Иновации и конкурентоспособност“ (ОПИК), която се очаква да стартира всеки момент. Интересът тук беше от страна на бизнеса. Отново по ОПИК атрактивна се оказа и друга  процедура – „Стимулиране внедряването на иновации в предприятията“, която ще бъде официално обявена към края на 2018 година“, допълни експертът. За по-малките общини, по думите му, най-привлекателна все още остава Програмата за развитие на селските райони и различните й мерки. Тук интересът е основно към създаването на стопанства от млади фермери, както и инвестициите в земеделски и такива в подкрепа на неземеделски стопанства.\r\nЛуиза ТРАНЧЕВА", "date": "2017.11.29", "title": "Велико Търново: Опазване на околната среда и осигуряване на конкурентоспособност са сред приоритетите на големите Общини от областта"}
{"url": "http://www.focus-news.net/news/2017/11/29/2462014/ministar-temenuzhka-petkova-nad-50-benefitsienti-s-proekti-za-nad-26-miliona-leva-se-vazpolzvaha-ot-programata-za-energiyna-efektivnost-i-vazobnovyaema-energiya.html", "text": "Над 50 са бенефициентите по програмата и над 26 милиона лева бяха използвани за реализацията на техните проекти. С 8 130 тона на година успяхме да намалим вредните емисии. Това са много добри показатели, в унисон с основната цел на програмата. Това каза министърът на енергетиката Теменужка Петкова по време на заключителна конференция във връзка с изпълнението на програма БГ04 „Енергийна ефективност и възобновяема енергия“, предаде репортер на Агенция „Фокус“. „Благодарение на норвежките ни партньори постигнахме конструктивен диалог и изключително добрата работа. За всички нас е ясно, че времето, в което живеем е свързано с потребността енергията да се увеличава непрекъснато заради повишаваща се нуждата от нея. Пред нас стои основният въпрос - как по най-рационален начин да използване енергията. Тук своя безспорен принос дадоха нашите норвежки колеги. Това бе много успешна програма, която заедно успяхме да реализираме“, заяви министър Петкова. Тя отбеляза, че в началото на 2018 година стартира новият програмен период, за който  ресурсът надхвърля два пъти този от първия и е малко над 64 милиона лева. „Отново по нея могат да кандидатстват общини и областни администрации, можем да подобрим параметрите на енергийната ефективност в болници и училища, за да пестим наистина енергия и да говорим за гарантиране на нашата енергийна сигурност“, посочи още енергийният министър. \r\nВесела ПЕТРОВА", "date": "2017.11.29", "title": "Министър Теменужка Петкова: Над 50 бенефициенти с проекти за над 26 милиона лева се възползваха от Програмата за енергийна ефективност и възобновяема енергия"}
{"url": "http://www.focus-news.net/news/2017/11/29/2462015/plovdiv-epidemiolozi-ot-rzi-sa-proveli-sreshta-s-romskoto-naselenie-v-grad-rakovski-vav-vrazka-sas-sluchaite-na-hepatit-a.html", "text": "Епидемиолози са провели среща с ромското население в град Раковски във връзка с регистрираните случаи на хепатит А. Това съобщи за Радио „Фокус“ – Пловдив д-р Милена Панайотова, началник на отдел „Противоепидемичен контрол“ в Регионалната здравна инспекция в Пловдив. По време на срещата се е състояла и беседа за същността на заболяването, превантивните мерки и необходимостта от строга лична хигиена, раздадени са здравно-просветни материали. Д-р Милена Панайотова припомни, че на 23 ноември се е състояла среща в Община Раковски по темата за разпространение на вирусен хепатит с представители на Регионалното управление по образование, на Регионалната здравна инспекция, на общопрактикуващите лекари и на Областната дирекция по безопасност на храните. Там е взето решение да продължи дезинфекцията в ромската махала на град Раковски.\r\nД-р Милена Панайотова посочи, че по отношение на вирусното заболяване, ситуацията в града е спокойна. „Предприети са всички противоепидемични мерки“, увери специалистът. Случаите на хепатит А при регистрирания епидемичен взрив в Раковски, от 16 август до към 20 ноември, бяха 89. През последните дни новите случаи на заразяване са единици, което означава, че в максимална степен е ограничено разпространението на заболяването.\r\nТони МИХАЙЛОВ", "date": "2017.11.29", "title": "Пловдив: Епидемиолози от РЗИ са провели среща с ромското население в град Раковски във връзка със случаите на хепатит А"}
{"url": "http://www.focus-news.net/news/2017/11/29/2462016/mvnr-republika-balgariya-ostro-osazhda-porednoto-izstrelvane-na-balistichna-raketa-ot-koreyskata-narodno-demokratichna-republika.html", "text": "Република България остро осъжда поредното изстрелване на балистична ракета от Корейската народно-демократична република. Това се посочва в изявление на МВнР по повод изстрелването от КНДР на балистична ракета на 28 ноември 2017 г., съобщиха от пресцентъра на Министерството. В позицията на МВнР се посочва още: \"Това е ново сериозно нарушение от страна на КНДР на нейните международни ангажименти, произтичащи от многобройните резолюции на Съвета за сигурност на ООН. Тази поредна тежка провокация застрашава международния мир и сигурност и подкопава световния режим на неразпространение.  \r\nРепублика България твърдо се придържа към наложените санкции срещу КНДР по линия на ООН и ЕС като инструмент за оказване на въздействие върху Северна Корея за спазване на нейните международни ангажименти.  \r\nПризоваваме КНДР да се ангажира с надежден и смислен диалог с международната общност, който да доведе до цялостно, необратимо и проверимо премахване на ядрените оръжия от Корейския полуостров и пълно прилагане на съответните резолюции на ООН.\"", "date": "2017.11.29", "title": "МВнР: Република България остро осъжда поредното изстрелване на балистична ракета от Корейската народно-демократична република"}
{"url": "http://www.focus-news.net/news/2017/11/29/2462017/premierat-boyko-borisov-i-kral-salman-bin-abdulaziz-al-saud-obsadiha-vazmozhnostite-za-razvitie-na-targovsko-ikonomicheskite-otnosheniya-mezhdu-balgariya-i-kralstvo-sauditska-arabiya.html", "text": "Министър-председателят Бойко Борисов и Негово Величество крал Салман бин Абдулазиз Ал-Сауд поставиха началото на политически диалог между България и Кралство Саудитска Арабия, чиято цел е да развие отношенията между двете страни и да насърчи партньорства в различни сфери от взаимен интерес. Това съобщиха от правителствената информационна служба. „Вашето посещение тук е голяма крачка в развитието на нашите отношения“, бяха думите, с които кралят посрещна българския министър-председател. Премиерът Борисов и водената от него делегация бяха приети в кралския дворец в Рияд в рамките на първата визита на толкова високо равнище в историята на дипломатическите връзки между двете страни, които датират от 1995 г.\r\nПо време на срещата беше изразено общото мнение, че реализацията на взаимното желание за установяване на политически диалог и доверие на най-високо равнище ще бъде подпомогнато в голяма степен от откриването на посолство на България в Рияд. Получено беше уверение, че саудитската страна ще съдейства за осъществяването на тази задача в най-кратки срокове.\r\nМинистър-председателят Борисов и крал Салман бин Абдулазиз Ал-Сауд обсъдиха и възможностите за развитие на търговско-икономическите отношения. Подчертано беше, че те нямат дълга история, но постигнатото за момента показва наличието на голям неизползван потенциал. Като перспективни бяха посочени иновациите, енергетиката, транспортът, туризмът, науката и продоволствената сигурност – сфери, в които в рамките на двустранни разговори могат да бъдат идентифицирани нови възможности за сътрудничество и съвместни проекти. Посредническа роля между представителите на бизнеса от България и Саудитска Арабия в този процес би могла да играе Смесена междуправителствена комисия за икономическо сътрудничество, чието създаване се обсъжда между двете страни.\r\nВ разговора си премиерът Борисов и крал Салман бин Абдулазиз Ал-Сауд засегнаха и темата за сигурността в региона на Залива. Българският министър-председател изрази подкрепа за усилията за гарантиране на стабилността на арабските държави от Залива, които са ключов партньор на ЕС и важен фактор в борбата с тероризма.", "date": "2017.11.29", "title": "Премиерът Бойко Борисов и крал Салман бин Абдулазиз Ал-Сауд обсъдиха възможностите за развитие на търговско-икономическите отношения между България и Кралство Саудитска Арабия"}
{"url": "http://www.focus-news.net/news/2017/11/29/2462018/kmetat-na-petrich-dimitar-brachkov-s-izgrazhdaneto-na-instalatsii-za-prerabotka-na-otpadatsi-nyama-da-se-nalagat-drastichni-uvelicheniya-na-taksa-smet.html", "text": "С изграждането на инсталации за преработка на отпадъци няма да се налагат драстични увеличения на такса „смет“. Това каза за Агенция „Фокус“ кметът на Община Петрич Димитър Бръчков, след като с министъра на околната среда и водите Нено Димов подписаха договор за проектиране и изграждане на инсталации за преработка на отпадъци. „Изключително се радвам, че от 118 поканени общини да участват и да кандидатстват за тези договори, ние сме третата, която подписа с МОСВ. Договорът е на стойност 10,3 млн. лв. с ДДС и представлява изграждането на две компостиращи инсталации за предварително третиране на отпадъци. Това е изключително важно, погледнато в перспектива, защото със сигурност ще намали тонажа на депонираните отпадъци. Община Петрич генерира годишно 15 000 тона битов отпадък и 2500 тона строителен. С такъв вид инсталации ще можем годишно да преработим около 15 000 тона“, коментира Бръчков. По думите му ще спестяват като площ и обем за клетките на депата. „Защото това наистина е изключително сензитивен проблем и голям за много общини в България, защото вече не се финансират и клетки за депа. Тоест, ние спестявайки, ще можем с една клетка да изкараме буквално 20 години и да депонираме там отпадъците. От друга страна, Законът за отпадъците е повече от ясен. Наредба 7 гласи, че до 2020 г., ако нямаме такъв вид системи компостираща и третираща, ще плащаме 95 лв. на тон отпадък към РИОСВ“, допълни кметът на Петрич. Според него с изграждането на такива системи рязко ще падне стойността, която ще плащат към държавата на тон от тези отчисления. „Ще имаме възможността ние като община да си използваме отчисленията пак в полза на отпадъците, но по наша преценка и няма да се налагат чак такива драстични вдигания на такса „смет“, които пряко засягат и физически, и юридически лица“, каза още Димитър Бръчков. \r\nПо време на официалната церемония по подписването на договора министърът на околната среда и водите пожела успех на кмета на Петрич и изрази надежда проектът да започне навреме и да завърши навреме. „Когато общините имат, съответно и държавата има. Пожелавам успех на проекта и да не мислим за корекции. На добър път“, заяви Нено Димов. \r\nОт своя страна Димитър Бръчков обясни на министър Димов, че 25 месеца е срокът за изграждането на инсталациите. „С такива инсталации българските общини ще имат един нов облик, съответно разбира се и България. Благодаря от името на жителите на община Петрич за дадената ни възможност да изпълним проекта“, обърна се към министър Димов кметът на Петрич. \r\nЛюба АЛЕКСИЕВА", "date": "2017.11.29", "title": "Кметът на Петрич Димитър Бръчков: С изграждането на инсталации за преработка на отпадъци няма да се налагат драстични увеличения на такса „смет“"}
{"url": "http://www.focus-news.net/news/2017/11/29/2462019/varna-okrazhnata-prokuratura-postigna-osaditelna-prisada-za-upravitel-na-firma-vazstanovil-chrez-izmama-dds-v-razmer-na-nad-28-000-lv.html", "text": "Окръжната прокуратура във Варна постигна осъдителна присъда за управителя и представляващ „Мега метал“ ЕООД Христо Хр., предаден на съд възстановяване на неследващ се данъчен кредит в особено големи размери чрез документ с невярно съдържание. Това съобщиха от пресцентъра на Апелативна прокуратура - Варна. Състав на Варненския окръжен съд призна подсъдимия за извършеното престъпление, с което 42-годишният мъж получил от държавния бюджет сумата от 28 413 лева, като му наложи наказание 1 година лишаване от свобода с 3-годишен изпитателен срок. С присъдата е бил уважен изцяло гражданският иск в размера на причинената щета за бюджета. В тежест на осъдения са и направените по делото разноски. \r\nКато управител на търговското дружество подсъдимият Христо Хр. решил да се обогати, като получи без правно основание ДДС.  Той използвал факта, че дружеството му „Мега метал“ ЕООД било регистрирано по Закона за ДДС и възстановил данък добавена стойност за реално неизвършена сделка чрез подадена справка-декларация в НАП, в която декларирал невярно обстоятелство.", "date": "2017.11.29", "title": "Варна: Окръжната прокуратура постигна осъдителна присъда за управител на фирма, възстановил чрез измама ДДС в размер на над 28 000 лв."}
{"url": "http://www.focus-news.net/news/2017/11/29/2462020/liberal-gartsiya-balgarskata-shapka-i-makedonskata-tsarkva.html", "text": "\"Светият синод на Българската православна църква е взел решение да приеме искането на разколническата т.нар. Македонска православна църква и да й помогне да излезе от изолацията, в която попадна след отделянето си от Патриаршията на Сърбия, съобщава гръцкия вестник Liberal и коментира, че по този начин, \"България освен силната подкрепа на европейската перспектива, използва и Църквата, за да разшири влиянието си в региона, което е една от характеристиките на българския иредентизъм\".\r\nВестникът припомня, че до това решение се е стигнало само няколко дни след съвместното заседание на правителствата на България и Македония и след започналите арести на активисти на опозиционната партия ВМРО-ДПМНЕ на Никола Груевски, и след началото на делото за щурма на парламента в Скопие.\r\nСпоред Liberal опозицията е подложила на ожесточена критика \"отварянето\" на правителството на Зоран Заев както към България, така и към Гърция и Албания.\r\nВестникът цитира становището на Светия синод на БПЦ, според което е въпрос на \"свещен дълг\" да се подкрепи Македонската православна църква пред останалите църкви от православието и да се признае статута й, както и думите на патриарх Неофит, че това са \"наши братя и наши хора\".\r\nLiberal пише още, че автокефалността на македонската църква не е призната от никой, тъй като се смята за схизматична и се самопровъзгласила СЕ, въпреки опозицията на Сръбската православна църква, към която принадлежи от 1967 г.Тереза Герова", "date": "2017.11.29", "title": "Liberal (Гърция): Българската шапка и \"македонската\" църква"}
{"url": "http://www.focus-news.net/news/2017/11/29/2462021/burgas-48-godishen-mazh-poluchi-3-godini-zatvor-za-ukrivane-na-danatsi-za-nad-430-000-lv.html", "text": "По внесен обвинителен акт на Окръжна прокуратура – Бургас, съдът наложи ефективно наказание в размер на 3 г. „лишаване от свобода“ на Тони Г., подсъдим за избягване на плащане на данъчни задължения в размер от 432 680 лв. Това съобщиха от пресцентъра на Окръжна прокуратура – Бургас. Тони Г. (на 48 г. от гр. Белослав, обл. Варна) е подсъдим за това, че през периода 15 август 2011 год. – 15 декември 2011 год. в Бургас, при условията на продължавано престъпление, в качеството си на управител на търговско дружество, избегнал плащането на данъчни задължения в особено големи размери – 432 680 лв., представляващи  дължим данък върху добавената стойност (ДДС), на данъчно-задълженото лице (търговското дружество), като използвал документ с невярно съдържание при представяне на информация пред органите по приходите – (дневник за покупките), в който са отразени данъчни фактури, с начислен данък при доставки с право на пълен данъчен кредит от посочени доставчици (други търговски дружества) с предмет на доставките „покупки”, без да са налице реални доставки по смисъла на закона, като потвърдил неистина в справка - декларация по чл.125 от ЗДДС, като приспаднал неследващ се данъчен кредит в общ размер на 432 680 лв. по привидни доставки  по данъчни периоди. Съдебното заседание премина по реда на съкратеното следствие. \r\nПрисъдата на Окръжен съд – Бургас подлежи на обжалване пред Апелативния съд в града.", "date": "2017.11.29", "title": "Бургас: 48-годишен мъж получи 3 години затвор за укриване на данъци за над 430 000 лв."}
{"url": "http://www.focus-news.net/news/2017/11/29/2462022/stara-zagora-obshtinata-organizira-publichno-obsazhdane-za-ogradata-vav-vtoro-osnovno-uchilishte.html", "text": "Проблемите с подпорната стена и наклонената ограда на Второ основно училище „Петко Рачов Славейков“ ще обсъдят на среща организирана от Община Стара Загора и Второ основно училище, родители и граждани, съобщиха от пресцентъра на Общината. Тя ще се проведе на 5 декември от 17.30 часа в зала „Петко Славейков“ в Община Стара Загора. \r\nВ Констативен протокол от 11 юли тази година на Kомисия, назначена със заповед на Кмета на Община Стара Загора, са направени следните констатации: \r\nПо южната граница на имота на ІІ основно училище „П.Р.Славейков има ограда с подпорна стена с височина от 1,20 до 2,00 метра, върху която има ажурна част. Оградата е наклонена към тротоара и има пукнатини, с което представлява заплаха за минувачи и учащи. В южния участък е и главният вход към двора и училището. Пукнатините са получени от корените на 9 дървета, засадени преди около 40 години в близост до оградата, което не отговаря на изискванията за отстояния на дървета от регулационна граница на имот. За растителността в имота има изготвено експертно становище и фитосанитарна оценка за състоянието на съществуващата растителност. \r\nНа основание направените констатации и съгласно чл. 195, ал. 1 от ЗУТ, Комисията предлага: да се извърши изсичането на 9 броя дървета и премахване на корените им; да се възложи проект и да се изгради нова ограда с подпорна стена по южната граница на имота на училището. \r\nКъм момента е възложен проект за „Подпорна стена и ограда по южната граница на ІІ основно училище „П.Р.Славейков“ в УПИ І-3317 за училище, кв. 9102, по плана на гр. Стара Загора“, който е внесен за съгласуване в Националния институт за недвижимо културно наследство към Министерство на културата, тъй като II OУ “П. Р. Славейков“ е паметник на културно-историческото наследство от местно значение и попада в обхвата на археологически резерват „Августа Траяна“.", "date": "2017.11.29", "title": "Стара Загора: Общината организира публично обсъждане за оградата във Второ основно училище"}
{"url": "http://www.focus-news.net/news/2017/11/29/2462023/evropeyskata-komisiya-predlaga-zakonodatelni-izmeneniya-za-premestvaneto-na-evropeyskata-agentsiya-po-lekarstvata-i-evropeyskiya-bankov-organ-ot-london-vav-vrazka-s-breksit.html", "text": "Европейската комисия направи две законодателни предложения за изменение на учредителните регламенти на Европейската агенция по лекарствата (ЕМА) и Европейския банков орган (ЕБО). Това съобщиха от пресцентъра на Представителството на ЕК в България. Те са нужни, за да се уредят юридически условията по преместването на двете агенции от Лондон съответно в Амстердам и Париж, след като 27 страни-членки на ЕС се споразумяха за това миналата седмица. Комисията действа бързо, за да осигури правна сигурност и яснота, като гарантира безпроблемното и непрекъснато функциониране на ЕМА и ЕБО след март 2019 г. \r\nВ съответствие с обикновената законодателна процедура се очаква Европейският парламент и Съветът да разгледат приоритетно тези законодателни предложения. Те се ограничават стриктно до потвърждаването на новите седалища на агенциите в рамките на двата учредителни регламента. \r\nПреместването на тези две агенции е пряко следствие от решението на Обединеното кралство да напусне Европейския съюз, за което то уведоми Европейския съвет на 29 март 2017 г. Решението за преместването им трябваше да бъде взето от правителствата на 27-те държави членки. То не е част от преговорите за излизането на Обединеното кралство от ЕС.", "date": "2017.11.29", "title": "Европейската комисия предлага законодателни изменения за преместването на Европейската агенция по лекарствата и Европейския банков орган от Лондон във връзка с Брексит"}
{"url": "http://www.focus-news.net/news/2017/11/29/2462024/pencho-markishki-ban-v-2330-chasa-tsentarat-na-slancheviya-disk-shte-preseche-granitsata-mezhdu-sazvezdiyata-skorpion-i-zmienosets.html", "text": "Приканваме доверяващите се на астрологията да обърнат внимание, че на 29 ноември 2017 г. в 23.30 часа българско време, центърът на слънчевия диск пресича границата между съзвездията Скорпион и Змиеносец, като до 18 декември в 06.30 часа Слънцето ще се движи в \"тринадесетата зодия\" Змиеносец. Това заяви за Агенция „Фокус“ Пенчо Маркишки – физик от Института по астрономия с НАО към БАН. „След това централното ни светило ще пресече границата Змиеносец-Стрелец, Въпреки твърденията на астролозите, Скорпион и Стрелец не са съседни зодии – тук оставяме настрана факта, че зодиите и хороскопите нямат никакво влияние върху събитията в живота ни“, подчерта Маркишки. По думите му древните са увековечили в съзвездието Змиеносец гръцкият бог на медицината Асклепий, син на Аполон и нимфата Коронида, който римляните наричали Ескулап. „От изображения в различни версии на неговият жезъл произлиза символът, който можем да видим в някои здравни заведения и аптеки: змия увита около чаша, която изцежда отровата си в нея за лекарство“, разказа още физикът.", "date": "2017.11.29", "title": "Пенчо Маркишки, БАН: В 23.30 часа центърът на слънчевия диск ще пресече границата между съзвездията Скорпион и Змиеносец"}
{"url": "http://www.focus-news.net/news/2017/11/29/2462025/burgas-obshtinskiyat-savetnik-ot-gerb-petya-ganeva-organizira-priemen-den-za-grazhdani-na-30-noemvri.html", "text": "Общинският съветник от ГЕРБ - Бургас Петя Гънева ще има приемен ден на 30 ноември 2017 г. от 17.30 часа в централата на партията в града, намираща се на ул. \"Конт Андрованти\" 5. Това съобщиха от пресцентъра на ПП ГЕРБ. Петя Гънева е член на Комисията по бюджет и финанси и на Комисията по туризъм в Общинския съвет. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2017.11.29", "title": "Бургас: Общинският съветник от ГЕРБ Петя Гънева организира приемен ден за граждани на 30 ноември"}
{"url": "http://www.focus-news.net/news/2017/11/29/2462026/inzh-angel-dailov-obshtina-blagoevgrad-ulesnyavaneto-na-dostapa-do-sgradite-na-od-mvr-i-parvoto-ru-politsiya-na-horata-s-uvrezhdaniya-shte-se-osashtestvyava-chrez-spetsializirani-saorazheniya.html", "text": "С реализацията на проекта за енергийна ефективност и обновяване на сградите на Областната дирекция на МВР – Благоевград и Първо Районно управление „Полиция” в града се постига енергиен клас „B“. Това каза по време на встъпителна пресконференция по проекта инж. Ангел Даилов от Община Благоевград, ръководител на проекта, предаде репортер на Радио „Фокус“ - Пирин. „В момента се извършва самото проектиране и след това ще бъде дадено разрешително за строеж. Веднага след тези действия ще започне строителството по проекта. С реализацията му се постига енергиен клас „B“ на всички сгради, които са обект на интервенция“, каза още инж. Даилов. Строително-монтажните дейности са свързани с изолация на външни стени, изолация на покрив, подмяна на дограма, подмяна на отоплителна инсталация и подмяна на осветителни тела. „Осигуряването и улесняването на достъпа до сградите на хората с увреждания ще се осъществява чрез изграждане на необходимите специализирани съоръжения“, каза още инж. Даилов. Той допълни, че с осъществяване на настоящия проект ще се изпълнят местните политики за устойчиво градско развитие, повишаване на качеството на живот, постигане на екологично равновесие и спазване на европейските изисквания и стандарти за интелигентни градове.\r\nЛора КАЛЧЕВА", "date": "2017.11.29", "title": "Инж. Ангел Даилов, Община Благоевград: Улесняването на достъпа до сградите на ОД МВР и Първото РУ „Полиция” на хората с увреждания ще се осъществява чрез специализирани съоръжения"}
{"url": "http://www.focus-news.net/news/2017/11/29/2462027/veliko-tarnovo-v-obshtinata-shte-bade-predstavena-blagotvoritelna-izlozhba-v-podkrepa-na-talantlivi-hora-s-uvrezhdaniya.html", "text": "В града ще бъде подредена изложба в подкрепа на талантливи хора с увреждания. Това съобщиха от пресцентъра на Община Велико Търново. Благотворителната експозиция ще бъде открита на 1 декември от 10.00 часа във фоайето на Общината. Върху щандовете ще бъдат изложени ръкоделия, сувенири, художествени творби, играчки, коледна украса и други изделия. Те изработени от самодейците в арт-ателието към великотърновската организация на Съюза на инвалидите в България. Настоящето издание на инициативата е десето и юбилейно. Организатори са общинската структура на Съюза на инвалидите в България и Община Велико Търново. Поводът за изложбата е Международният ден на хората с увреждания – 3 декември, който светът отбелязва от 1992 г., по решение на Генералната асамблея на Организацията на обединените нации (ООН). Експозицията ще работи под формата на базар, а събраните средства ще бъдат в подкрепа на арт-ателието към Съюза на инвалидите.", "date": "2017.11.29", "title": "Велико Търново: В Общината ще бъде представена благотворителна изложба в подкрепа на талантливи хора с увреждания"}
{"url": "http://www.focus-news.net/news/2017/11/29/2462028/daniela-tsoneva-natsionalno-koordinatsionno-zveno-kam-ms-programata-za-energiyna-efektivnost-i-vazobnovyaema-energiya-se-prevarna-v-edna-ot-nay-uspeshnite-za-balgariya.html", "text": "От рискова програма тя успя да се превърне в една от най-успешните за България, благодарение на изключителната енергия и професионализъм на екипа на програмния оператор. Това каза Даниела Цонева – представител на Националното координационно звено към Министерски съвет по време на заключителна конференция във връзка с изпълнението на програма БГ04 „Енергийна ефективност и възобновяема енергия“, предаде репортер на Агенция „Фокус“. Даниела Цонева отчете, че програма е приключила изключително успешно, въпреки че това е бил първият й програмен период. По думите й тя е по-специфична от останалите 15 по Норвежкия финансов механизъм, тъй като се изпълнява в сектор, изключително чувствителен на национално ниво, тъй като обхваща потребностите на всички групи от обществото. „Друго специфично в нея е, че партньорите от Норвегия имат водеща роля, опит и много високо технологични практики на световно ниво, които споделиха с нас“, отбеляза Даниела Цонева. „Очакваме в началото на 2018 година да стартира новата програма, която ще се финансира с малко повече от два пъти по-голяма сума. Надяваме се тя да стартира успешно през първата половина на година, пожелавам успех на програмния оператор и всички бъдещи бенефициенти, които с натрупания опит и капацитет да я реализират успешно“, заяви още тя. \r\nВесела ПЕТРОВА", "date": "2017.11.29", "title": "Даниела Цонева, Национално координационно звено към МС: Програмата за енергийна ефективност и възобновяема енергия се превърна в една от най-успешните за България"}
{"url": "http://www.focus-news.net/news/2017/11/29/2462029/faz-aferata-franko-a-sadat-otmeni-zapovedta-za-arest-na-zapodozreniya-v-desen-ekstremizam-germanski-voynik.html", "text": "Федералният съд на Германия отмени заповедта за арест на заподозрения в десен екстремизъм Франко А., съобщава националният ежедневник Die Frankfurter Allgemeine Zeitung. \r\nРезултатите от разследването не могат да доведат до категоричното заключение, че военнослужещият от Бундесвера е планирал сериозно подривно насилие, което да навреди на държавата, се казва в решението на съда. Агенция „Фокус“ припомня:\r\nПрез месец май тази година германската армия бе разтърсена от скандала с лейтенанта, заподозрян в планирането на терористичен атентат. \r\nВ продължение на повече от година Франко А. е бил регистриран като сирийски бежанец, продължавайки едновременно с това да служи в своя пехотен батальон. Водейки двойствен живот, той е успял да заблуди германските власти. До момента, в който скрит от него пистолет на международното летище \"Швехат\" в австрийската столица Виена не бе намерен, а заедно с него не лъснаха зловещите пропуски в германската система. Разследващите органи посочиха за най-вероятна версията, че офицерът от армията е планирал извършването на терористичен атентат, вината за който да бъде хвърлена върху сирийски бежанец, получил убежище в Германия. \r\nПредполага се, че Франко А. не е действал сам: по всяка вероятност той е имал съучастници в замисъла си. Издирването им продължава и към момента. .Тереза Герова", "date": "2017.11.29", "title": "FAZ: Аферата „Франко А.“ – съдът отмени заповедта за арест на заподозрения в десен екстремизъм германски войник"}
{"url": "http://www.focus-news.net/news/2017/11/29/2462030/evropeyskata-komisiya-predstavi-initsiativi-za-po-efikasni-deystviya-sreshtu-narusheniyata-na-pravata-varhu-intelektualnata-sobstvenost.html", "text": "Европейската комисия представи инициативи за по-ефикасни действия срещу нарушенията на правата върху интелектуалната собственост. Това съобщиха от пресцентъра на Представителството на ЕК в България. Залагат се мерки за производството по трансгранични съдебни спорове и справянето с проблема с внасяните в ЕС фалшифицирани или пиратски стоки. \r\nТези стоки представляват 5 % от общия обем на внасяните в ЕС стоки и възлизат на стойност 85 млрд. евро. Комисията също така насърчава преговорите за лицензии, които са справедливи и балансирани и възнаграждават предприятията за техните иновации, като същевременно позволяват и на други субекти да използват технологията, за да създават иновативни продукти и услуги. \r\nПредставените днес инициативи ще улеснят предприемането на ефикасни действия срещу нарушенията на правата върху интелектуалната собственост, както и производството по трансгранични съдебни спорове, и ще бъдат насочени към справянето с проблема с внасяните в ЕС фалшифицирани или пиратски стоки, които представляват 5 % от общия обем на внасяните в ЕС стоки и възлизат на стойност 85 млрд. евро. Комисията също така насърчава преговорите за лицензии, които са справедливи и балансирани и възнаграждават предприятията за техните иновации, като същевременно позволяват и на други субекти да използват технологията, за да създават нови иновативни продукти и услуги.\r\nЗаместник-председателят на Комисията Юрки Катайнен, който отговаря за заетостта, растежа, инвестициите и конкурентоспособността, заяви: „Икономическият растеж и конкурентоспособността на Европа до голяма степен зависят от инвестициите, които влагат многобройните европейски предприемачи — като се започне от стартиращите предприятия и се стигне до големите компании — в нови идеи и знания. Всеобхватният пакет, който представяме днес, подобрява прилагането и упражняването на правата върху интелектуалната собственост и насърчава инвестициите в разработването на технологии и продукти в Европа.“ \r\nКомисарят по въпросите на вътрешния пазар, промишлеността, предприемачеството и МСП Елжбета Бенковска добави: „Днес повишаваме нашата колективна способност да улавяме „големите риби“ , които стоят зад фалшифицираните стоки и пиратското съдържание, вредящи на нашите дружества и работни места, както и на нашето здраве и безопасност в области като лекарствата или детските играчки. Ние също така превръщаме Европа в световен лидер със система за лицензиране на патентите, която е благоприятна за разгръщането на „интернет на предметите“ в различни сфери — от смартфоните до свързаните автомобили.“\r\nПриетите днес мерки включват:\r\n- Засилване на борбата срещу фалшифицирането и пиратството: Комисията си поставя за цел да лиши извършителите на нарушения на ПИС в търговски мащаб от приходните потоци, които правят престъпната им дейност доходоносна — това е така нареченият подход „следвай парите“, който е насочен към „ големите риби“, а не към отделни лица. Тя също гарантира, че действията по прилагане са адаптирани към изискванията на днешната дигитална ера. С приетите днес инициативи Комисията се стреми към:\r\n- Гарантиране на еднакво високо равнище на правна защита и предсказуема съдебна рамка в целия ЕС. С новите насоки се изяснява начинът за прилагане на приетата през 2004 г. Директива относно упражняването на права върху интелектуалната собственост. Директивата се е доказала като важен инструмент в борбата с нарушенията на правата върху интелектуалната собственост (ПИС), но през годините държавите членки са тълкували различно някои от нейните разпоредби. С насоките се внася необходимата яснота по тези проблеми, свързани с тълкуването, като по този начин ще се постигне повече правна сигурност за всички заинтересовани страни и като непосредствена последица от това ще се улесни правоприлагането в целия ЕС, без да е необходимо ново законодателство. Освен това Комисията призовава държавите членки да полагат допълнителни усилия, като стимулират обучението на съдебните кадри, систематично публикуват решенията по дела за интелектуална собственост и насърчават създаването на инструменти за алтернативно разрешаване на спорове.\r\n- Насърчаване на промишлеността да се бори с нарушенията на ПИС. Въз основа на положителния опит в контекста на Меморандума за разбирателство относно продажбата на фалшифицирани стоки по интернет Комисията продължава да подкрепя водените от промишлеността инициативи за борба с нарушенията на ПИС, включително доброволни споразумения за рекламата на уебсайтове, за платежните услуги, транспорта и корабоплаването. Такива споразумения могат да доведат до по-бързи действия срещу фалшифицирането и пиратството в сравнение със съдебните производства. Те допълват наскоро публикуваните насоки на Комисията относно онлайн платформите за справяне с незаконното съдържание.\r\n- Намаляване на обема на фалшифицираните продукти, които достигат до пазара на ЕС. Комисията предлага да се засилят програмите за сътрудничество с трети страни (Китай, Югоизточна Азия, Латинска Америка) и да се създаде списък за наблюдение на пазарите, за които има информация, че извършват или улесняват извършването на съществени нарушения на ПИС. Комисията ще публикува актуализиран доклад относно прилагането на ПИС в трети страни. Тя ще засили сътрудничеството между митническите органи в ЕС, по-специално чрез оценка на изпълнението на Плана за действие на ЕС в областта на митниците за борба с нарушенията на правата върху интелектуалната собственост за периода 2013—2 017 г. и предлагане на по-целенасочена помощ за националните митнически органи.\r\n- Създаване на справедлива и балансирана система за патентите от съществено значение за стандарт: Много ключови технологии, които са част от световни отраслови стандарти (като Wi-Fi или 4G), са защитени от патенти от съществено значение за стандарт (ПСЗС). Днес Комисията предлага на държавите членки насоки и препоръки за балансирана и ефикасна система за ПСЗС, съвместяваща две цели: производителите на продукти могат да получат достъп до съответните технологии при прозрачни и предвидими правила за лицензиране; същевременно патентопритежателите биват възнаградени за своите инвестиции в научноизследователска и развойна дейност и дейности по стандартизация, така че да бъдат стимулирани да предлагат своите най-добри технологии за включване в стандартите. По-голямата прозрачност и предвидимост би трябвало да дадат на ЕС — включително на многото европейски стартиращи предприятия — преднина в световната надпревара за технологични иновации и възможност за оползотворяване в пълен обем на потенциала на технологиите от пето поколение (5G) и интернет на предметите.\r\nКомисията ще следи отблизо напредъка по предложените мерки и ще прецени дали са необходими по-нататъшни стъпки.", "date": "2017.11.29", "title": "Европейската комисия представи инициативи за по-ефикасни действия срещу нарушенията на правата върху интелектуалната собственост"}
{"url": "http://www.focus-news.net/news/2017/11/29/2462031/parlamentat-prie-na-vtoro-chetene-byudzheta-na-darzhavnoto-obshtestveno-osiguryavane-za-2018-g.html", "text": "Бюджетът на Държавното обществено осигуряване (ДОО) за 2018 г. мина на второ четене, предаде репортер на Агенция „Фокус“.  Дебатите по текстовете на бюджета на ДОО продължиха близо 5 часа. Първо бе приета рамката на бюджета на ДОО за 2018 година, която е в размер на 11, 067 млрд. лева. В рамките на бюджета на ДОО бяха приети бюджетите на отделните фондове и бюджета на Националния осигурителен институт (НОИ) за 2018 г., като дефицитът на института е в размер на - 4,1 млрд. лв. Фонд „Пенсии“ пък бе приет с излишък от 3, 921 млрд. лв. Депутатите решиха минималният размер на пенсията да бъде 200 лв. от 1 януари 2018 г. и 207,60 лв. от 1 юли следващата година. Парламентът прие пенсиите да се преизчисляват с 1,169% за всяка година осигурителен стаж. \r\nСъгласно приетия на второ четене текст от бюджета на ДОО за следващата година минималният месечен размер на осигурителния доход за самоосигуряващите се лица ще бъде 510 лв. Депутатите решиха максималният месечен размер на осигурителния доход да бъде в размер на 2600 лв. Управляващите бяха предложили минималният осигурителен доход на земеделските производители и тютюнопроизводители да бъде в размер на 480 лв., но депутатите приеха предложението на БСП той да възлиза на 350 лв.  Народните представители решиха да увеличат паричното обезщетение за отглеждане на малко дете от 340 на 380 лв. през втората година на майчинството. С приетия бюджет на ДОО се увеличи дневният минимален размер на обезщетението за безработица от 7,20 лв. на 9 лв. \r\nДеница КИТАНОВА", "date": "2017.11.29", "title": "Парламентът прие на второ четене бюджета на Държавното обществено осигуряване за 2018 г."}
{"url": "http://www.focus-news.net/news/2017/11/29/2462032/kyustendil-politsiyata-izze-100-kg-naryazan-tyutyun-bez-balgarski-aktsizen-banderol-pri-proverka-na-dva-avtomobila-v-rayona-na-selo-nevestino.html", "text": "Полицията иззе голямо количество контрабанден тютюн, съобщиха от пресцентъра на МВР. Вчера на пътя Дупница – Кюстендил, в района на село Невестино, служители на реда спрели за проверки лек автомобили „Фолксваген“ и „Опел“. В превозните средства открили общо 100 кг нарязан тютюн, без български акцизен бандерол. Водачите и пътничка в едната кола са задържани с полицейска мярка за срок до 24 часа. Работата по случая продължава Районно управление „Полиция” – Кюстендил, уведомен е дежурен прокурор.", "date": "2017.11.29", "title": "Кюстендил: Полицията иззе 100 кг нарязан тютюн без български акцизен бандерол при проверка на два автомобила в района на село Невестино"}
{"url": "http://www.focus-news.net/news/2017/11/29/2462033/stara-zagora-dobrovoltsi-i-pozharnikari-shte-provedat-savmestna-trenirovka-na-4-dekemvri.html", "text": "Община Стара Загора и Районната служба „Пожарна безопасност и защита на населението“ ще отбележат Международния ден на доброволчеството 5 декември със съвместна тренировка на екип от пожарната и доброволци от формированието към общината. Това съобщиха от пресцентъра на Община Стара Загора.. Те ще участват в ликвидиране на пожар в сградата на Професионална гимназия по електротехника „Георги Раковски” на ул. „Ген. Столетов” №185 и евакуация на учениците от сградата. Тренировката ще се проведе на 4 декември от 14.00 до 15.00 часа.\r\nПрактическото занятие ще има за цел да се усъвършенстват уменията на  екипа доброволци за съвместно участие в гасене на пожар в училище, където е необходима евакуация на ученици и изнасяне на пострадали при нужда, както и редът на действие при оказване на първа помощ на пострадали. Ще бъде проверен редът за оповестяване чрез мобилните телефони и готовността на доброволците, сключили договор с общината, за участие в дейности по ликвидиране на последствия при бедствия, аварии и пожари.", "date": "2017.11.29", "title": "Стара Загора: Доброволци и пожарникари ще проведат съвместна тренировка на 4 декември"}
{"url": "http://www.focus-news.net/news/2017/11/29/2462034/v-92-sarbiya-balgarskata-tsarkva-poe-maychinstvoto-nad-makedontsite.html", "text": "Българската православна църква (БПЦ) ще помогне на Македонска православна църква – Охридска архиепископия (МПЦ) да получи каноничен статут, отбелязва белградската медийна компания B92.\r\nВ началото на ноември Светият синод на Българската църква получи писмо от МПЦ, с което се изрази готовност да я признае БПЦ за „майка-църква\".\r\nВ изявлението на Светия синод се казва, че „осъзнавайки своите свещени задължения, БПЦ предприема всички необходими стъпки за сътрудничество и подпомагане на МПЦ да установи каноничен статут сред православните църкви\".\r\nОт редакцията припомнят, че до 1967 г. МНЦ е автономна църква в състава на Сръбската патриаршия, след което е взела решение да обяви автокефалност. Нито една православна църква обаче не я е признала.Тереза Герова", "date": "2017.11.29", "title": "В 92 (Сърбия): Българската църква пое „майчинството\" над македонците"}
{"url": "http://www.focus-news.net/news/2017/11/29/2462035/prof-bozhidar-dimitrov-istoriya-na-balgariya-na-petar-bogdan-e-seriozen-nauchen-trud-i-predhozhda-paisievata-istoriya-slavyanobalgarska-s-pochti-100-godini.html", "text": "История на България е един сериозен научен труд. Това заяви в интервю за Агенция „Фокус“ историкът проф. Божидар Димитров, който коментира оповестена информация, че български учен е отрил целия ръкопис на писаната от Петър Богдан Бакшев „История на България“, която предхожда с 95 години „История славянобългарска“ на Паисий Хилендарски“. Във връзка с научните достойнства на текста, историкът обясни: „Това е обяснимо. Петър Богдан има висше образование и борави много добре с това, което днес наричаме извори – древни писатели и хронисти. Докато Паисий Хилендарски преразказва две книги, които е чел – съкратените руски преводи на историята на Цезар Бароний и Мавро Орбини. Второ – Петър Богдан е много силен патриот, но от друга страна сам заявява, че ще се движи спрямо научните принципи. „Ще се постарая любовта ми към отечеството да не позволи да правя фалшификации“, пише той. Пише и други подобни неща, които са характерни за един модерен историк. За съжаление, както казах, тази история не е могла да изиграе ролята, която изиграва ролята на Отец Паисий, защото тиражът ѝ е изгорял в пламъците на Чипровското въстание преди да бъде разпределен“. \r\nПроф. Димитров разказа откъде идва досегашната информация за живота и делото на Петър Богдан. „От писма на Петър Богдан, намерени и публикувани във ватиканските архиви още през XIX век, беше ясно, че към края на живота си - 1667 г., той е написал една „История на България“, която е дал във Ватикана с молба да му се отпечата. Първо – да обясня кой е Петър Богдан. Той е българин от град Чипровец. Роден е в не много богато семейство, но в рамките на засилената католическа пропаганда е бил изпратен да учи във Ватикана и завършва Клементинския колеж. Когато се връща в България, която през това време е под турска власт, той расте в служебната йерархия и 1643 година става архиепископ на София, което означава архиепископ на цяла България. Възстановява постепенно всички католически български структури в Охрид, Скопие, Никопол, Преслав, Марцианопол и др. Назначава там епископи. Извършва дейност, подготвя революция, която избухва след смъртта му – 1688 г.“, обясни проф. Димитров и подчерта, че Петър Богдан умира през 1674 г., а ръкописът е загубен и въпреки усилията на редица български учени, между които Никола Милев, Боян Пенев, Иван Дуйчев, дълго време не е бил открит. „В своята фундаментална „История на българската литература“ Боян Пенев пише, че загубата на тази история представлява голяма загуба за Българското възраждане. Когато постъпих на изследвания във Ватикана, буквално на третия ден, движейки се абсолютно лаижката, просто бях изкарал всички ръкописи, в които се среща думата България. Те имат каталози, в които са извадени всички лични и географски имена. Понеже на ден дават по 3 ръкописа, на 8-ия или 9-ия ръкопис прочетох, че става дума за историята на България. Това беше кратък ръкопис, а над него имаше малка, почти излиняла бележка, но добре четлива. Тя беше на италиански език, а ръкописът – на латински. В бележката се посочваше, че тя се пише от Джовани Пастрицио. Това е хърватския епископ Иван Пастрич, който казва, че във Ватиката, в съответния отдел, са му възложили да редактира историята. Той започнал да я редактира, но бил зает от многобройни други задължения, които му предоставяла работата и през това време архиепископът Петър Богдан умрял, а неговите наследници отпечатали книгата във Венеция“, подчерта историкът. \r\nПроф. Димитров уточни, че освен „Историята на България“, Петър Богдан е написал още няколко исторически труда. „Те са кратки. Аз ги публикувах, а наскоро излезе ново издание на книгата ми за историите на Петър Богдан от издателство „Захарий Стоянов“. Все още може да се намери книгата по книжарниците. Най-куриозното е, че там има История на град Охрид, където с яростен плам Петър Богдан защитава тезата, че Охрид е български град, но не само това, а и че е столица на България. Той казва: „Това го твърдят всички извори“. Петър Богдан знае повече от някои днешни юнаци, които плямпаха за Охридска архиепископия като прародителка на Македонската църква – няма такова нещо, но това е друга тема“, обясни историкът. \r\nИван ЛАЗАРОВ", "date": "2017.11.29", "title": "Проф. Божидар Димитров: „История на България“ на Петър Богдан е сериозен научен труд и предхожда Паисиевата „История славянобългарскa“ с почти 100 години"}
{"url": "http://www.focus-news.net/news/2017/11/29/2462036/gabrovo-47-godishen-mazh-e-pochinal-pri-pozhar-v-chasten-dom-na-ul-hrizantema.html", "text": "47-годишен мъж е починал при пожар в частен дом на ул. „Хризантема” в Габрово, съобщиха от пресцентъра на МВР. Тази сутрин в 07.18 часа в РС ПБЗН – Габрово е получен сигнал за пожар в частен дом на ул. „Хризантема” в Габрово. На място са изпратени петима пожарникари с един специализиран автомобил, които потушили пламъците. В една от стаите на жилището е намерен починал 47-годишен мъж – собственик на имота. Тялото му е транспортирано за съдебно-медицинска експертиза в МБАЛ-Габрово. \r\nПричините за пожара са в процес на изясняване. При първоначалния оглед на местопроизшествието не са установени данни за умишлени действия. По случая е образувано досъдебно производство.", "date": "2017.11.29", "title": "Габрово: 47-годишен мъж е починал при пожар в частен дом на ул. „Хризантема”"}
{"url": "http://www.focus-news.net/news/2017/11/29/2462037/oon-detsata-v-iztochna-guta-stradat-ot-seriozno-nedohranvane.html", "text": "В района на Източна Гута проблемът с недохранването на децата е най-сериозен на фона на цялостната ситуация в Сирия. По данни на ООН нивата там са най-високите, регистрирани там от началото на шестгодишния граждански конфликт в Сирия, предава AFP.\r\nСпоред данни на УНИФЕФ, 11,9 % от децата под петгодишна възраст страдат от остро недохранване, което е „най-високото ниво за Сирия“ от началото на конфликта.Тереза Герова", "date": "2017.11.29", "title": "ООН: Децата в Източна Гута страдат от сериозно недохранване"}
{"url": "http://www.focus-news.net/news/2017/11/29/2462038/montana-nad-7-000-kasa-tsigari-ot-razlichni-marki-bez-banderolen-byaha-izzeti-pri-politseyska-proverka-v-lom.html", "text": "Специализирана операция срещу престъпленията с акцизни стоки е проведена вчера в Лом, съобщиха от пресцентъра на МВР. В хода на полицейските действия била извършена проверка на адрес, ползван от 70-годишен с инициали Н.Г. В една от стаите на имота служители на реда открили общо 7 700 къса цигари от различни марки без поставен бандеролен знак. От съседна постройка в имота пък били иззети 10 бутилки от уиски, с различна вместимост, с поставен акцизен бандерол, за който има данни, че е неистински. На четири от бутилките поставеният знак е с еднакъв сериен номер. При процесуално-следствените действия било установено също, че Н.Г. е създал условия за неправилно отчитане на потребената електрическа енергия, за което е уведомен екип на електроразпределителната компания и са изготвени констативни протоколи от група „Нетехнически загуби“. Работата по документиране на престъпната дейност на Н.Г. продължава РУ - Лом. Образувани са досъдебни производства.", "date": "2017.11.29", "title": "Монтана: Над 7 000 къса цигари от различни марки без бандеролен бяха иззети при полицейска проверка в Лом"}
{"url": "http://www.focus-news.net/news/2017/11/29/2462039/prof-d-r-veselka-duleva-mz-zdravoslovnoto-hranene-sred-detsata-shte-e-edna-ot-temite-na-balgarskoto-predsedatelstvo-na-saveta-na-evropeyskiya-sayuz.html", "text": "„Здравословното хранене сред децата“ ще е една от темите на българското председателство на Съвета на Европейския съюз. Това каза проф. д-р Веселка Дулева, дм, – национален консултант на Министерството на здравеопазването по „Хранене и диететика“, началник на отдел „Храни и хранене“ при Дирекция „Обществено здраве и здравен риск“ към Националния център по обществено здраве и анализи и международно сертифициран експерт по „Международно законодателство за храни“, предаде репортер на Радио „Фокус“ – Велико Търново. Темата за здравословното хранене сред децата е актуална в Европейския съюз. До момента няколко страни са имали заключение на Съвета на Европейския съюз в частта здравословно хранене при децата, посочи проф. д-р Дулева. „Миналата година на среща в Малта бе приет документ, който е разработен съвместно от страните членки на Европейския съюз. Документът съдържа информация за добри практики в страните от ЕС по отношение на критериите, които са заложени към храните при осъществяване на обществени поръчки за хранене на деца в училища. Европейската комисия държи тази тема да има продължение. Нашето председателство трябва да приключи със заключение на Съвета по отношение на мерките, които като цяло ЕС ще приеме за в бъдеще за борба със затлъстяването, неблагоприятните ефекти на нездравословния начин на хранене и модел върху по нататъшното здраве на децата“, посочи проф. Дулева. Тя подчерта, че това е един от най-важните документ, който се предвижда за разработка в рамките на председателството. Заключението на Съвета трябва да се подпише от всички министри на здравеопазването на държавите членки. То няма да бъде прието, ако има възражение дори само от една от страните. \r\nПроф. Дулева посочи, че най-мащабното събитие, което ще се проведе в България по темата за здравословното хранене сред децата ще е конференция на експертно ниво. В нея участие ще вземе Европейската комисия, международни организации като СЗО, УНИЦЕФ, организации на потребители на храни и други. Ще бъдат поканени експерти на ниво министерства на здравеопазването и министерства на земеделие от страните членки на Европейския съюз. Вече е изготвена програма и са избрани лекторите, които ще са експерти в съответната област на международно ниво. Ще се проведат и няколко дискусии и заседания, които имат за цел да завършат финалното заключение. Проф. Дулева посочи, че другата тема на Министерство на здравеопазването, която ще бъде включена в председателството на Съвета на Европейския съюз в „Лекарствената политика“.\r\nНадежда КРЪСТЕВА", "date": "2017.11.29", "title": "Проф. д-р Веселка Дулева, МЗ: „Здравословното хранене сред децата“ ще е една от темите на българското председателство на Съвета на Европейския съюз"}
{"url": "http://www.focus-news.net/news/2017/11/29/2462040/afp-predlozhenieto-na-london-za-brakorazvodnata-smetka-e-mnogo-blizko-do-usloviyata-na-bryuksel.html", "text": "Обединеното кралство е отправило предложение за т.нар. сметка за Брекзит, която е „много близо“ до условията на Брюксел. Същевременно „се надяваме“, че то ще отговори и на изискванията за ирландската граница, заяви в сряда европейският комисар Фил Хоган, предава AFP.\r\n„Бих приветствал факта, че Обединеното кралство представи предложение, което е много близко до до изпълнението на изискванията на 27-те държави-членки на ЕС ..., за да постигне споразумение по първата част от дневния ред\" на финансовото уреждане, подчерта Хоган.\r\n„Така, както видяхме движение през последните 24 часа във връзка с финансовото уреждане, очаквам, че ще видим движение (за Ирландия) през следващите няколко дни, надяваме се\", добави Хоган. \r\nПо-рано в сряда преговарящият на ЕС Мишел Барние отчете медийните доклади, че Великобритания и Общността са постигнали споразумение по „бракоразводната сметка“,заявявайки, че „преговорите не са приключили\".Тереза Герова", "date": "2017.11.29", "title": "AFP: Предложението на Лондон за „бракоразводната сметка“ е много близко до условията на Брюксел"}
{"url": "http://www.focus-news.net/news/2017/11/29/2462041/ministar-temenuzhka-petkova-s-programata-za-energiyna-efektivnost-i-vazobnovyaema-energiya-svarshihme-dobra-rabota-v-polza-na-balgarskoto-obshtestvo.html", "text": "С програмата за Енергийна ефективност и възобновяема енергия свършихме добра работа в полза на българското общество. Това каза пред журналисти министърът на енергетиката Теменужка Петкова, която участва в заключителната конференция във връзка с изпълнението на програма БГ04 „Енергийна ефективност и възобновяема енергия“, предаде репортер на Агенция „Фокус“. „В края на 2014 година тази програма беше подложена на много сериозен риск, но за радост успяхме да създадем необходимата организация, за да можем днес да се поздравим с успешното приключване на първия програмен период“, отбеляза министър Петкова. Тя припомни, че програмата се реализира съвместно с Министерството на петрола и енергетиката на Кралство Норвегия. „Повече от 50 бенефициенти успяха да се възползват от помощта от страна на нашите донори. Успяхме да подобрим параметрите за енергийна ефективност на десетки детски градини, болници, училища. Успяхме да създадем условия за използването на възобновяеми енергийни източници в поредица от компании, които участваха в този проект. Така че смея да твърдя – това беше една наистина успешна програма“, заяви министър Петкова. „Свършихме една добра работа в полза на българското общество“, допълни тя, като поясни, че в началото на годината ще бъдат готови условията за кандидатстване по следващия програмен период на програмата. Министър Петкова припомни, че страната ни има стратегия за енергийна ефективност, която е в сила до края на 2020 година. „В момента в Министерството на енергетиката е създадена работна група, която подготвя новата енергийна стратегия до 2030 година с хоризонт до 2050 година. Българската академия на науките също работи по тази тема. Това разбира се е един много важен документ и всички заинтересовани страни трябва да вземат отношение какво ще залегне в него, защото най-важното за сектор „Енергетика“ е той да бъде устойчив и да има предвидимост, за да имаме енергийна сигурност“, каза още министър Петкова. \r\nВесела ПЕТРОВА", "date": "2017.11.29", "title": "Министър Теменужка Петкова: С програмата за Енергийна ефективност и възобновяема енергия свършихме добра работа в полза на българското общество"}
{"url": "http://www.focus-news.net/news/2017/11/29/2462042/kyustendil-portreti-na-20-mazhe-ot-doma-za-hora-s-fizicheski-uvrezhdaniya-ilyo-voyvoda-shte-badat-izlozheni-v-narodnoto-sabranie.html", "text": "Портрети на 20 мъже от Дома за хора с физически увреждания „Ильо войвода” в Кюстендил ще бъдат изложени в Народното събрание. Това съобщи пред журналисти Виолета Атанасова, председател на фондация „Модус Вивенди БГ”, предаде репортер на Радио „Фокус” – Кюстендил. Двадесет мъже от социалната институция са станали модели на художника Здравко Анев. Рисунките ще бъдат изложени в северното фоайе на Народното събрание в навечерието на Международния ден на хората с увреждания. В откриването на изложбата специално участие ще вземе цигуларят Владимир Тасев. Изложбата ще бъде открита на 1 декември 10.30 часа под патронажа на националният омбудсман Мая Манолова.\r\nВенцеслав ИЛЧЕВ", "date": "2017.11.29", "title": "Кюстендил: Портрети на 20 мъже от Дома за хора с физически увреждания „Ильо войвода” ще бъдат изложени в Народното събрание"}
{"url": "http://www.focus-news.net/news/2017/11/29/2462043/pernik-svetlinite-na-kolednata-elha-v-grada-shte-badat-zapaleni-na-7-dekemvri.html", "text": "Светлините на коледната елха в града ще бъдат запалени на 7 декември. Това съобщиха от пресцентъра на Община Перник. По традиция светлините на празничното дърво ще бъдат запалени от кмета на Общината Вяра Церовска. „Тази година жителите и гостите на града ще бъдат изненадани с нови светлини и ново коледно дърво. Елхата ни ще бъде по-различна и няма да отстъпва на тази в столицата и други големи градове. Ще има коледна баница, коледни късмети и много настроение за всички“, каза кметът Вяра Церовска и добави, че по традиция в украсата ще вземат участие и децата от VI-то СУ „Св. св. Кирил и Методий“.\r\nВ празничния ден в Перник ще бъде открит и четиридневния фестивал на греяното вино. Той ще бъде изпълнен с много емоции, музика и прекрасните изпълнения на обичаната от младите хора певица Нели Петкова. На следващия ден в града ще пее Борис Солтарийски. В събота вечерта централният площад ще бъде огласен от славея на народната музика Ива Давидова.\r\n„В дните преди Коледа ще направим така, че да се усеща приятна атмосфера и празнично настроение, което да споделим с приятели и да се повеселим в едни от най-хубавите дни през годината“, каза още кметът.", "date": "2017.11.29", "title": "Перник: Светлините на коледната елха в града ще бъдат запалени на 7 декември"}
{"url": "http://www.focus-news.net/news/2017/11/29/2462044/dobrich-kmetat-yordan-yordanov-shte-zapali-svetlinite-na-kolednata-elha-na-5-dekemvri.html", "text": "Светлините на коледната елха на Добрич ще бъдат запалени от кмета Йордан Йорданов на 5 декември от 17.00 часа. Това съобщиха от пресцентъра на Община Добрич. Община Добрич вече втора година залага на жива коледна елха, която бе засадена до естрадата на площад „Свобода“. Дръвчето е високо 12 метра и за поредна година ще допринесе за празничната атмосфера на площада. Общината се погрижи за неговото украсяване с над 4 000 светещи лампички, коледни украшения  и сребърни гирлянди. За всички деца, които заедно с кмета ще запалят светлините на коледната елха тази година, като част от украсата ще бъдат поставени светещи триизмерни шейна и елен. Дядо Коледа ще пристигне със своята свита на файтон. Звездно небе със светещи коледни звезди ще бъде поставено в центъра на града. Амбицията на Община Добрич е администрация и гражданите заедно да подготвят коледния празник. По тази причина Община Добрич обяви два конкурса, в които са ангажирани от най-малките до предприемачите в града. Първият конкурс е за изработка на коледна картичка с участието на ученици от I до IV клас, които ще могат да творят и да използват своето коледно въображение. Вторият конкурс е провокация към фирми и предприемачи, които желаят да зарадват своите партньори и приятели с красива коледна витрина. За най–атрактивните общината е предвидила подаръци от живи туи.     \r\nПо стара българска традиция Община Добрич ще посрещне Новата 2018 година с народна музика и с празнично българско хоро. За всички граждани е предвидена по чаша вино, а празничните илюминации ще огласят настъпването на Новата година. През деня на 31 декември от 11.00 часа жителите на Добрич и гостите на града ще бъдат поздравени с концерт на ПФА „Добруджа“ с главен художествен ръководител Стоян Господинов.", "date": "2017.11.29", "title": "Добрич: Кметът Йордан Йорданов ще запали светлините на коледната елха на 5 декември"}
{"url": "http://www.focus-news.net/news/2017/11/29/2462045/ministar-biser-petkov-za-da-mozhe-glavnata-inspektsiya-po-truda-da-initsiira-proizvodstvo-pri-neizplateni-zaplati-y-tryabva-dopalnitelen-byudzhet-i-shtat.html", "text": "За да може Главната инспекция по труда (ГИТ) да изпълнява тази нова неприсъща, специфична функция тя трябва да разполага с допълнителен бюджет и щат, включително и да покрива разходите по тези производства. Това каза пред журналисти социалният министър Бисер Петков по повод инициираните от омбудсмана Мая Манолова промени в Кодекса на труда за неизплатени заплати на работници от фалирали предприятия, които бяха отхвърлени от социална комисия на второ четене, предаде репортер на Агенция „Фокус“. „Днес в социалната комисия се гледаха промени в Търговския закон. Предложението беше Главната инспекция по труда да има право да инициира производство по несъстоятелност, в случаите, в които работодатели не са платили работни заплати“, посочи той. „Това е ново предложение, направено от омбудсмана, в процеса на обсъждане на законопроекта“, коментира министърът. „Това, което народните представители предложиха и беше подкрепено от мен е, да има време ГИТ да изгради капацитет за това, което предполага персонал с други умения. Не става дума за трудови инспектори, а за подготовка на доказателства, с които ще бъде подкрепен искът от съда. За да получат работниците заплатите си тези искове трябва да бъдат добре подплатени с доказателства“, заяви Бисер Петков. „Отговорният подход за всяка нова отговорност е да бъдеш подготвен за нея. Не мога да приема, че това се прави на комфорта на ГИТ“, изтъкна той. „Напротив ГИТ и досега изпълнява контролните си функции и благодарение на усилията й от началото на годината са платени 14 млн. лева забавени заплати на работници“, заяви социалният министър. „Предстои законопроектът да бъде гласуван в пленарна зала. От волята на депутатите ще зависи крайния вариант на закона“, каза още той. \r\nБиляна ИВАНОВА", "date": "2017.11.29", "title": "Министър Бисер Петков: За да може Главната инспекция по труда да инициира производство при неизплатени заплати й трябва допълнителен бюджет и щат"}
{"url": "http://www.focus-news.net/news/2017/11/29/2462046/sloboden-pechat-makedoniya-spts-se-krasti-a-bpts-moli-bog-da-nyama-razkol.html", "text": "Членове на Светия синод на Българската православна църква (БПЦ) се опасяват, че решението да се помогне на Македонската православна църква без съгласието на другите православни църкви може да доведе до разкол, пише скопското електронно издание „Слободен печат“.\r\nИзданието привежда думите на митрополит Гавриил Ловчански, според когото решението на БПЦ изобщо няма да помогне на македонците и със сигурност ще навреди на българите.\r\nМПЦ обяви автокефалност през 1967 г., но не призната от нито една друга православна църква. Ако това не се промени и МПЦ влезе в евхаристичното общение с БПЦ, последната може да бъде отлъчена заради нарушаване на каноничния ред. \r\nСръбската православна църква (СПЦ) вече заявиха неофициално, че са изненадани от решението на БПЦ и изразиха надежди, че Синодът ще спази каноничния ред.Тереза Герова", "date": "2017.11.29", "title": "„Слободен печат“ (Македония): СПЦ се кръсти, а БПЦ моли Бог да няма разкол"}
{"url": "http://www.focus-news.net/news/2017/11/29/2462047/plovdiv-novo-uchilishte-po-programirane-otvarya-vrati-na-30-noemvri.html", "text": "Ново училище по програмиране „Code School Plovdiv“ отваря врати в Пловдив на 30 ноември. Това съобщиха за Радио „Фокус“ – Пловдив от пресцентъра на Общината. Официалното откриване ще се състои в Дома на културата „Борис Христов” в присъствието на заместник-кмета по образование Стефан Стоянов. Проектът „Code School Plovdiv“ е реализиран в партньорство между професионални IT разработчици и Център за творческо обучение с цел създаване на качествена и независима програма в град Пловдив. \r\nОбучителният курс е предназначен за млади хора от 16- до 25-годишна възраст и е подходящ за напълно начинаещи без особени познания в областта. Курсовете са организирани в 16 лекции от общо 48 лекционни часа. Програмата на „Code School Plovdiv“ е създадена в подкрепа на интересите на бъдещите програмисти, търсенията на работодателите в областта и нуждите на формалното образование за развитие на технологичните умения на младите хора. \r\nНа събитието на 30 ноември ще бъде дадена повече информация за новото училище за програмиране в град Пловдив.\r\nТони МИХАЙЛОВ", "date": "2017.11.29", "title": "Пловдив: Ново училище по програмиране отваря врати на 30 ноември"}
{"url": "http://www.focus-news.net/news/2017/11/29/2462048/afp-tereza-mey-pristigna-na-iznenadvashta-vizita-v-irak.html", "text": "Министър-председателят на Великобритания Тереза Мей пристигна на изненадваща визита в иракската столица Багдад, където се срещна с колегата си Хайдер ал Абади, предава AFP.\r\n„Абади посрещна британския премиер и делегацията й“, разкри прессекретарят на иракския министър-председател.\r\nДвамата лидери са обсъдили „усилията за възстановяване на стабилността и икономическото сътрудничество, като същевременно се зачита единството на Ирак и неговата конституция\", поясни прессекретарят.Тереза Герова", "date": "2017.11.29", "title": "AFP: Тереза Мей пристигна на изненадваща визита в Ирак"}
{"url": "http://www.focus-news.net/news/2017/11/29/2462049/ministar-temenuzhka-petkova-debatat-za-aets-belene-tryabva-da-se-prenese-v-balgarskiya-parlament.html", "text": "Дебатът за АЕЦ „Белене“ трябва да се пренесе в българския парламент. Това каза пред журналисти министърът на енергетиката Теменужка Петкова, която участва в заключителната конференция във връзка с изпълнението на програма БГ04 „Енергийна ефективност и възобновяема енергия“, предаде репортер на Агенция „Фокус“. \r\n„Темата „Белене“ е дълга и стара. Тя присъства повече от 36 години в българското общество. До този момент не се е намерило подходящо решение за нея. Но аз се надявам, че в рамките на доклада, който БАН разработи и на дискусията, която предстои да бъде проведена, ще намерим най-верния път за това как по най-рационален начин да бъде използвано оборудването и инфраструктурата, които притежаваме“, коментира министър Петкова. Тя припомни, че според доклада на БАН не само в България, но и в региона след 2030 година ще има дефицит на мощности. „Какво ще се случи от тук нататък трябва да се реши с консенсус след провеждането на една дискусия. Докладът на БАН е една добра база за нея. Ще се вземе такова решение, което защитава в максимална степен интересите на страната“, посочи енергийният министър. Във връзка с варианта за приватизация на проекта, тя коментира: „Това е една от възможностите. От тук нататък държавата, разбирайте бюджета, не бива да инвестира допълнителен ресурс. Ние сме инвестирали над 3 млрд. лв. Притежаваме площадка, нотификация, оборудване и много квалифицирана работна ръка. Така че ние сме инвестирали достатъчен ресурс и от тук нататък трябва да се търсят други варианти, ако се вземе решение за реализация на проекта“. Министър Петкова отново не се ангажира да посочи срок, в който да се вземе финалното решение за проекта. „Трудно ми е да се ангажирам с някакъв финален срок. Какъвто и срок да посоча, може би няма да бъде окончателен, но това, което смятаме, че трябва да бъде направено е този дебат да се пренесе в българския парламент и той да каже своята тежка дума. Там трябва да бъде дебатът“, каза още тя. \r\nВесела ПЕТРОВА", "date": "2017.11.29", "title": "Министър Теменужка Петкова: Дебатът за АЕЦ „Белене“ трябва да се пренесе в българския парламент"}
{"url": "http://www.focus-news.net/news/2017/11/29/2462050/prestolonaslednikat-mohamed-bin-salman-al-saud-kam-premiera-borisov-vizitata-vi-shte-ima-realni-rezultati.html", "text": "Престолонаследникът на Кралство Саудитска Арабия Мохамед бин Салман Ал-Сауд посети министър-председателя Бойко Борисов в резиденция „Крал Сауд“, където българският премиер е настанен по време на визитата си. Това съобщиха от правителствената информационна служба. Разговорите се състояха след срещата на Борисов с крал Салман бин Абдулазиз Ал-Сауд като потвърждение на постигнатите договорености. „Обещавам Ви, че визитата Ви ще има реални резултати. Ние сме известни с това, че спазваме обещанията си“, посочи престолонаследникът Мохамед бин Салман ал-Сауд, който е и първи вицепремиер и министър на отбраната.\r\nПремиерът, престолонаследникът и министърът на външните работи Адел Ал-Джубейр, който също проведе среща с министър-председателя Бойко Борисов, дадоха висока оценка за започналия политически диалог на най-високо равнище и го определиха като нов етап в двустранните отношения. Те изразиха очакване подписаните днес споразумения – за избягване на двойното данъчно облагане и за сътрудничество в областта на земеделието, животновъдството и рибарството, да донесат практически резултати и за двете страни. Според престолонаследника Мохамед бин Салман Ал-Сауд, започналите реформи в Саудитска Арабия са възможност страните-партньори на кралството да реализират проекти в областта на туризма, икономиката, селското стопанство, иновациите. Той посочи, че ще бъдат насърчени бизнес контактите между двете страни, което да доведе до задълбочаване на отношенията на всички равнища и да е от полза за развитието на България и Саудитска Арабия.\r\nВ разговора бяха обменени мнения за обстановката в региона на Залива, на Балканите, мигрантската криза в Европа и приоритетите на Българското председателство на Съвета на Европейския съюз. България беше изтъкната като държава на етническата толерантност, в която всеки, независимо от своята религиозна принадлежност, получава шанс за развитие.", "date": "2017.11.29", "title": "Престолонаследникът Мохамед бин Салман Ал-Сауд към премиера Борисов: Визитата Ви ще има реални резултати"}
{"url": "http://www.focus-news.net/news/2017/11/29/2462051/stara-zagora-proektat-na-obshtina-kazanlak-za-razkrivane-na-nov-dneven-tsentar-e-odobren-za-finansirane-po-op-regioni-v-rastezh.html", "text": "Управляващият орган на Оперативна програма „Региони в растеж“ одобри за финансиране проект на Община Казанлък за нов дневен център. Това каза за Радио „Фокус“ зам.-кметът Цветолина Цветкова. Тя посочи, че според статистиката от 2016 година Община Казанлък е на едно от първите места по реализирани проекти на глава от населението в югоизточния район. „Почти в края на тази година Общината спечели поредния си проект, свързан с изграждането на нов дневен център за подкрепа на деца с множествени увреждания и техните семейства, както и разширяване на услугите на Центъра за обществена подкрепа“, каза Цветкова.\r\nПроектът е на стойност 530 хил. лв. безвъзмездно финансиране на дейностите предвидени за реконструкция на двете сгради. Община Казанлък участва със съфинансиране в размер на 1 800 лв. „Това показва, че Общината разширява своята дейност от една страна на база на Картата за социални услуги в страната, а от друга страна детският център, който ще бъде изграден в неизползваемата част на Детска ясла „Надежда“ ще доведе до реконструкция на сградата“, каза още Цветолина Цветкова. \r\nОбщина Казанлък има необходимост от разкриването на нов център и разширяване дейността на Центъра за обществена подкрепа, предвид статистиката на Стратегията за подкрепа на личностното развитие и направените проучвания . В Казанлък има над 130 деца със специални образователни потребности и такива, които все още са настанени в институции и центровете. А към момента базата, с която разполага Общината не са достатъчни, за да обхванат всички нуждаещи се.\r\nСлавяна ГАЙДАРОВА", "date": "2017.11.29", "title": "Стара Загора: Проектът на Община Казанлък за разкриване на нов дневен център е одобрен за финансиране по ОП „Региони в растеж“"}
{"url": "http://www.focus-news.net/news/2017/11/29/2462052/svetoslav-stefanov-oits-veliko-tarnovo-obshtinskite-administratsii-sa-benefitsientite-na-nay-mashtabnite-proekti-finansirani-s-evropeyski-sredstva.html", "text": "Общинските администрации са бенефициентите на най-мащабните и общодостъпни проекти, финансирани с европейски средства. Това е така, тъй като те са с най-голям капацитет по отношение изпълнението на дадени инвестиции. Те имат възможност да вложат най-голям процент от средства и ресурс. Това каза за Радио „Фокус“ – Велико Търново експертът от Областния информационен център – Велико Търново Светослав Стефанов. Като пример той даде Община Велико Търново. „Повечето от парковете в общинския център бяха реновирани, ремонтирани и обновени по Оперативна програма „Региони в растеж“, по ОП „Околна среда“ беше обновен една голяма част от водопровода във Велико Търново. Всяка община в момента има ако не дирекция, то отдел с експерти, които се занимават само с това – да следят информацията, да подготвят проекти и да кандидатстват с тях. Ние сме в постоянен контакт и те се обръщат често към нас“, допълни Стефанов. Той уточни, че има и други бенефициенти на европейските проекти, сред които различни институции, но реализираните от тях инициативи са в по-малки размери. Проектите на Общините са не само най-мащабни, най-скъпи и най-много, но и всеки тях достига до най-много хора.\r\nЛуиза ТРАНЧЕВА", "date": "2017.11.29", "title": "Светослав Стефанов, ОИЦ – Велико Търново: Общинските администрации са бенефициентите на най-мащабните проекти, финансирани с европейски средства"}
{"url": "http://www.focus-news.net/news/2017/11/29/2462053/ramzan-kadirov-v-bagdadski-zatvor-sa-zaklyucheni-poveche-ot-100-rusnatsi-vklyuchitelno-79-detsa.html", "text": "Президентът на руската Чеченска република Рамзан Кадиров съобщи, че повече от 100 граждани на Русия, включително група деца, са заключени в багдадски затвор, предава ТАСС.\r\n„Установено е местонахождението на голяма група жени и деца – граждани на Русия. Вече са известни техните имена. Сред тях са 25 жени и 79 деца“, написа той в Инстаграм.\r\nСпоред думите на чеченския лидер, руските граждани по-рано са държани в лагер край Мосул, а след това са преведени в женския затвор на Багдад. „Има само едно семейство от Чечня, останалите са от други региони... Сред тях има ранени и инвалиди“, отбеляза Кадиров.\r\nПревод и редакция:", "date": "2017.11.29", "title": "Рамзан Кадиров: В багдадски затвор са заключени повече от 100 руснаци, включително 79 деца"}
{"url": "http://www.focus-news.net/news/2017/11/29/2462054/varna-chetirima-podsadimi-za-ukriti-danatsi-za-blizo-650-000-leva-poluchiha-dve-efektivni-i-dve-uslovni-prisadi.html", "text": "Предадените на съд с обвинителен акт на Окръжната прокуратура във Варна Тодор Т. от Варна, Райчо Ил. и Албена Р. от Девня и Цветомир М. от Шумен за избягване установяването на данъчни задължения в особено големи размери чрез документи с невярно съдържание, чрез които приспаднали неследващ се ДДС, получиха днес две ефективни и две условни присъди. Това съобщиха от пресцентъра на Апелативна прокуратура - Варна. И четиримата бяха признати за виновни от състав на Варненския окръжен съд по предявеното обвинение. Тодор Т. получи наказание лишаване от свобода 1 година и 6 месеца при строг режим. Райчо Ил. ще изтърпи наказание 2 години и 6 месеца ефективно при строг режим, а Албена и Цветомир бяха осъдени на 1 години и 6 месеца с 4-годишен изпитателен срок. Подсъдимият Райчо Ил. има зад гърба си 11 присъди, включително за данъчни престъпления и дори за трафик на хора през граница. Единственият от подсъдимите, който е с висше образование, е шуменецът Цветомир М. Останалите са с основно образование, а Албена Р. от Девня е ходила на училище до 6-и клас.\r\nПодсъдимият Тодор Т. като собственик и управител на „Бик ремонт строй“ ЕООД, а останалите трима негови съучастници, които действали като пълномощници на дружеството, чрез неистински документи успели да избегнат установяването и плащането на данъчни задължения в особено големи размери. Сумата на неследващия се данъчен кредит за „Бик ремонт строй“ ЕООД  е в размер на 642 786 лева. Периодът, в който четиримата подсъдими действали за лично облагодетелстване за сметка на държавния бюджет, е от септември 2008 до 15 март 2010 год. \r\nПрисъдата на Варненския окръжен съд подлежи на обжалване и протест пред Апелативния съд във Варна.", "date": "2017.11.29", "title": "Варна: Четирима подсъдими за укрити данъци за близо 650 000 лева получиха две ефективни и две условни присъди"}
{"url": "http://www.focus-news.net/news/2017/11/29/2462055/plovdiv-na-1-dekemvri-shte-badat-zapaleni-svetlinite-na-kolednoto-darvo-v-tsentara-na-grada.html", "text": "На 1 декември от 18.00 часа ще бъдат запалени светлините на Коледното дърво в центъра на Пловдив. Това съобщиха за Радио „Фокус“ – Пловдив от Дирекция „Култура и културно наследство“ към Община Пловдив. Традиционно светлините ще запали кметът на Пловдив инж. Иван Тотев. За първи път елхата с височина около 13 метра е поставена в центъра на покрития фонтан. Масивният подиум ще бъде използван за концертни изяви по време на предстоящите Коледни и Новогодишни празници и със сигурност ще се превърне в любимо място за снимки на жителите и гостите на града. \r\nПодготвена е и музикална програма с участието на хор „Детска китка“. Те ще изпълнят „Рождество“, песента „Тиха нощ, свята нощ“ и „Jingle Bells“. С два тематични танца ще се включат и най-малките танцьори от Фолклорен ансамбъл „Дилянка“. След „Джиновски камерен танц“ и „Коледно веселие“, децата ще поканят всички желаещи да се включат в общото хоро. Вечерта ще завърши с празнични илюминации.\r\nТони МИХАЙЛОВ", "date": "2017.11.29", "title": "Пловдив: На 1 декември ще бъдат запалени светлините на Коледното дърво в центъра на града"}
{"url": "http://www.focus-news.net/news/2017/11/29/2462056/kyustendil-zavarshiha-sastezaniyata-po-voleybol-na-obshtinskiya-etap-ot-uchenicheskite-igri.html", "text": "Завършиха състезанията по волейбол на Общинския етап от ученическите игри в Кюстендил. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. „Последният ден на състезанията по волейбол донесе много оспорвана и драматична среща при девойките в Кюстендил. В нея един срещу друг застанаха отборите на Езикова гимназия „Д-р Петър Берон” и Професионалната гимназия по икономика и мениджмънт „Йордан Захариев”. След драматични обрати и гонитба в резултата победата е за състава на езиковата гимназия”, каза Стоян Стоянов. \r\nПри юношите победител е отборът на Професионалната гимназия по икономика и мениджмънт „Йордан Захариев”. До края на годината ще се изиграят срещите по футбол и баскетбол.\r\nВенцеслав ИЛЧЕВ", "date": "2017.11.29", "title": "Кюстендил: Завършиха състезанията по волейбол на Общинския етап от ученическите игри"}
{"url": "http://www.focus-news.net/news/2017/11/29/2462057/inzh-dimitar-mishev-ot-vik-pazardzhik-prodalzhava-podmyanata-na-ostarelite-vodomeri-s-novi.html", "text": "ВиК – Пазарджик продължава с подмяната на остарелите водомери с нови, каза за Радио „Фокус“ – Пазарджик инж. Димитър Мишев от ВиК-Пазарджик. Той обясни, че до сега са подменяни водомерите на еднофамилните сгради, но ще бъдат подменени и всички измервателни уреди, които са над 10-годишни и в многофамилните жилищни сгради. Според Мишев за една година ВиК-Пазарджик подменя между 3 и 4 000 водомера. „Общият брой на измервателните уреди за разхода на вода на територията на общините Пазарджик, Септември и Лесичово, които обслужва дружеството, е около 40 000“, обясни Мишев. Той каза още, че инкасаторите на дружеството извършват проверки за годността на измервателните уреди за разхода на вода и правят предписание за смяната им, ако те са над 10-годишни. Срокът, в който абонатите могат да подменят водомерите си, е 3-месечен. Те могат да закупят нови уреди от самото ВиК дружество като могат да се възползват и от възможността да заявят неговата подмяна от работници от ВиК. Така гражданите си спестяват време и допълнителни разходи.\r\nВаня НИКОЛОВА", "date": "2017.11.29", "title": "Инж. Димитър Мишев от ВиК – Пазарджик: Продължава подмяната на остарелите водомери с нови"}
{"url": "http://www.focus-news.net/news/2017/11/29/2462058/reuters-voennovremenniyat-komandir-na-bosnenskite-harvati-slobodan-pralyak-pochina-sled-kato-poe-otrova.html", "text": "Военновременният командир на босненските хървати Слободан Праляк почина, след като пое отрова при потвърждаване на 20-годишната му присъда за военни престъпления, издадена от Трибунала в Хага, предава Reuters. \r\nСъгласно данни на хърватска телевизия, Праляк е издъхнал в болница в Хага.\r\nСъбитието се случи в последния ден от работата на Международния трибунал за бивша Югославия, създаден преди 24 г. Съдът прекъсна изслушванията в съдебната зала, след като по-рано днес подсъдимият „взе отрова“ при потвърждаването на присъдата му за 20 г. лишаване от свобода.\r\nМинути след отхвърлянето на обжалването му, бившият хърватски военен командир погълна течност от малка бутилка, след което извика: „Не съм военнопрестъпник, противопоставям се на тази присъда“. Адвокатът на Праляк заяви, че 72-годишният „е взел отрова“. Това принуди председателят на съда Кармел Агиус да извика лекар и да спре хода на делото в Хага.На място бе изпратена линейка, а парамедици бяха забелязани да влязат в съдебната зала.\r\nПраляк бе един от шестимата бивши политически и военни лидери, които обжалваха присъдите на Международния наказателен трибунал за бивша Югославия, който миналата седмица осъди за геноцид бившия командир на босненските сърби Младич .Тереза Герова", "date": "2017.11.29", "title": "Reuters: Военновременният командир на босненските хървати Слободан Праляк почина, след като пое отрова"}
{"url": "http://www.focus-news.net/news/2017/11/29/2462059/kyustendil-zapochna-priemat-na-dokumenti-po-programata-sport-za-detsata-v-svobodnoto-vreme.html", "text": "Започна приемът на документи по програмата „Спорт за децата в свободното време”. Това съобщи пред журналисти Мая Лехчанска, представител на Министерство на младежта и спорта за областите Кюстендил, Благоевград и Перник, предаде репортер на Радио „Фокус” – Кюстендил. Програмата ще бъде отворена и през 2018 година, а в момента се приемат документи от страна на спортните клубове за участие. През тази година по програмата са работили шест клуба от област Кюстендил. Четири от тях са от Кюстендил – борба, тенис на корт, тенис на маса и лека атлетика. По програмата са работили и клубовете по биатлон в Сапарева баня и по тенис на маса в Дупница.\r\nВенцеслав ИЛЧЕВ", "date": "2017.11.29", "title": "Кюстендил: Започна приемът на документи по програмата „Спорт за децата в свободното време”"}
{"url": "http://www.focus-news.net/news/2017/11/29/2462060/veliko-tarnovo-60-detsa-ot-su-sv-sv-kiril-i-metodiy-v-zlataritsa-shte-poluchavat-hrana-v-ramkite-na-programa-topal-obyad-na-bchk.html", "text": "60 деца от СУ „Св. Св. Кирил и Методий“ в Златарица ще получават храна в рамките на програма „Топъл обяд“ на Български червен кръст. Това съобщи за Радио „Фокус“ – Велико Търново Румяна Христова, представител на Регионалната структура на организацията. Трапезарията ще бъде открита на 1 декември, като програмата ще продължи до 28 февруари. В рамките на три месеца, или 55 учебни дни, учениците от 8 до 12 клас ще получават едно основно ядене, две филийки хляб и един плод на ден. Стойността на хранодена на ученик е 2 лева. Бюджетът на програмата тази година е 6 600 лева. \r\nРумяна Христова посочи, че тази година броят на децата е увеличен, като целта е била да бъдат обхванати всички ученици от училището. Тя припомни, че миналата година програма „Топъл обяд“ на територията на област Велико Търново се е реализирала в Професионалната гимназия по аграрни технологии в град Павликени, където топла храна са получавали 50 деца от социално слаби семейства. „Желанието ни е всяка година да обхващаме училище от различна община, но задължително условие е в учебното заведение да има стол, т.е. място, където да се приготвя и раздава храната и съответно, където учениците да се хранят“, допълни Румяна Христова. Тя посочи, че Областният съвет на БЧК реализира тази програма вече 10 години. Откриването на трапезарията в Златарица е в петък, от 13.00 часа.\r\nНадежда КРЪСТЕВА", "date": "2017.11.29", "title": "Велико Търново: 60 деца от СУ „Св. Св. Кирил и Методий“ в Златарица ще получават храна в рамките на програма „Топъл обяд“ на БЧК"}
{"url": "http://www.focus-news.net/news/2017/11/29/2462061/hurryiet-turtsiya-shte-razshiri-voennata-si-misiya-v-siriya.html", "text": "На 28 ноември Националният съвет по сигурността на Турция е обсъдил разширяването на турската военна операция в Сирия, в частност в провинциите Африн и Алепо, според съобщение, публикувано след срещата, пише турското издание Hurryiet.\r\nВ комюникето се подчертава Анкара протестира срещу присъствието на сирийската кюрдска „Партия на демократическия съюз“ (PYD) и „Силите за народна самоотбрана (YPG), „особено в граничните райони“.\r\n„Беше отбелязано, че турската армия успешно провежда „наблюдателната си мисия“ в идлибската зона за деескалация. Атмосфера на мир и сигурност може да бъде достигната чрез продължаването на тази мисия в западната част на провинция Алепо и около Африн“, пише още там.\r\nНа 19 ноември Турция завърши построяването на третия си пост за наблюдение в провинция Идлиб, което е част от тристранната сделка с Русия и Иран, санкционираща установяването на зони на деескалация в разкъсваната от война Сирия.\r\nОчаква се Турция да установи общо 12 наблюдателни поста, за да надзирава сключеното примирие между сирийския режим и въоръжената опозиция. Първият, от тези постове, беше установен на 13 октомври.\r\nПревод и редакция:", "date": "2017.11.29", "title": "Hurryiet: Турция ще разшири военната си мисия в Сирия"}
{"url": "http://www.focus-news.net/news/2017/11/29/2462062/inzh-snezhana-kaneva-obshtina-sliven-poluchi-finansova-podkrepa-ot-mrrb-za-inzhenerno-geolozhko-prouchvane.html", "text": "Община Сливен получи финансова подкрепа от Министерството на регионалното развитие и благоустройството за инженерно-геоложко проучване. Това каза инж. Снежана Кънева, началник отдел „Сигурност и управление при кризи“, съобщиха от пресцентъра на Общината. Помощта е получена за извършване на инженерно-геоложко проучване на активизирания свлачищен процес в близост до основно училище „Св. Паисий Хилендарски“  в село. Сотиря. Средствата са в размер на 36 000 лв.\r\nСвлачището е регистрирано в националния регистър и е обследвано от Геозащита ЕООД Варна. Проучването е една от предписаните мерки за овладяването и е задължително да се изпълни преди изготвяне на проекто-сметната документация, чието финансиране също е обещано от министерството. Това осигурява пълната проектна готовност на общината да поиска финансиране за извършване на укрепителните работи. Размерът на средствата, необходими за укрепването, ще се уточняват на по-късен етап.", "date": "2017.11.29", "title": "Инж. Снежана Кънева: Община Сливен получи финансова подкрепа от МРРБ за инженерно-геоложко проучване"}
{"url": "http://www.focus-news.net/news/2017/11/29/2462063/lovech-otpada-ogranichenieto-za-tezhkotovarni-avtomobili-nad-12-tona-po-pat-358-shipkovo-ribaritsa.html", "text": "Отпада ограничението за тежкотоварни автомобили над 12 тона по път III-358 Шипково – Рибарица. Това съобщиха от пресцентъра на Агенция \"Пътна инфраструктура\".", "date": "2017.11.29", "title": "Ловеч: Отпада ограничението за тежкотоварни автомобили над 12 тона по път III-358 Шипково – Рибарица"}
{"url": "http://www.focus-news.net/news/2017/11/29/2462064/smolyan-196-litsa-s-uvrezhdaniya-sa-se-vazpolzvali-ot-domashen-pomoshtnik-sotsialen-i-lichen-asistent-po-proekt-na-obshtinata.html", "text": "196 лица с увреждания са се възползвали от домашен помощник, социален и личен асистент по проект на Община Смолян за 500 000 лв. Това стана ясно на финалната пресконференция по проекта „Подкрепа за независим и достоен живот на хора с увреждания от Община Смолян“, финансиран по Оперативна програма „Развитие на човешките ресурси 2014-2020“, съфинансиран от Европейския социален фонд, предаде репортер на Радио „Фокус“ – Смолян. Ръководителят на проекта Татяна Костадинова заяви, че обхванатите лица са от 23 населени места в общината, включително и град Смолян. Главата цел на проекта е подобряване качеството на живот на хората с увреждания от община Смолян и техните семейства, като им бъдат осигурени основни социални и здравни услуги в общността или домашна среда. Специфичните цели на проекта са осигуряване на възможност за независимост на хората с увреждания, подкрепа на семействата, в които има такива хора и разширяване обема и разнообразието на социалните услуги. \r\nПродължителността на проекта е 23 месеца, като в 18 от тях, хората са имали възможността да се възползват от услугите на домашен помощник, личен или социален асистент. Сред основните дейности, извършвани по проекта са медицинско обслужване, при което е извършвано мерене на кръвно налягане, поставяне на инжекции, системи, проследяване на лекарства. От тази дейност са се възползвали 26 потребителя. Друга дейност е рехабилитация, която се прилага при хора с инфаркт, инсулт и други болести, засягащи двигателно-опорните функции, като тук са обхванати 18 потребители. Костадинова посочи, че по време на проекта е оказана и психологическа помощ на 12 лица с увреждания и техните семейства. Проектът приключва в края на годината.\r\nСекретарят на Община Смолян Момчил Николов заяви, че Министерството на труда и социалната политика планира през следващата година финансирането по тези проекти да продължи. „На този етап не е ясно как, но най-вероятно от държавния бюджет. Тежестта за общините ще се увеличи. Съпътстващите услуги като психолог и медицинска сестра ще бъдат за сметка на общината. Приключваме проекта на 31 декември, но има надежда, че ще продължим с обгрижването на хората с увреждания в общината и през следващата година“, каза още Николов.\r\nНели ГЕРГЬОВСКА", "date": "2017.11.29", "title": "Смолян: 196 лица с увреждания са се възползвали от домашен помощник, социален и личен асистент по проект на Общината"}
{"url": "http://www.focus-news.net/news/2017/11/29/2462065/kyustendil-do-sredata-na-dekemvri-se-sabirat-kandidaturi-za-prokurist-na-obshtinskata-bolnitsa-v-dupnitsa.html", "text": "До средата на месец декември се събират кандидатури за прокурист на общинската болница в Дупница. Това съобщиха за Радио „Фокус” – Кюстендил от Общински съвет – Дупница. На 15 декември ще се проведе заседание на Общинския съвет, когато съветниците трябва да гласуват подадените кандидатури. Избирането на прокурист на лечебното заведение има за цел да оздрави финансовото състояние на болницата, той ще представлява принципала, което е практика в много общински болници в страната. По този начин ще се гарантира контрол върху финансовата политика. Очаква се желаещите да заемат позицията да имат образование и опит в областта на финансите. Кандидатите могат да подават документи чрез общинските съветници или в деловодството на Общинския съвет.\r\nВенцеслав ИЛЧЕВ", "date": "2017.11.29", "title": "Кюстендил: До средата на декември се събират кандидатури за прокурист на общинската болница в Дупница"}
{"url": "http://www.focus-news.net/news/2017/11/29/2462066/tsanko-tsanev-kmet-na-selo-zverino-1-300-podpisa-sa-sabrani-ot-pet-sela-sreshtu-povishavane-tsenata-na-vodata.html", "text": "1 300 подписа са събрани от пет села срещу повишаване цената на водата, каза за Радио „Фокус“ – Видин Цанко Цанев, кмет на село Зверино, където тази сутрин се проведе протест, в който участваха хора, живеещи в Зверино, Игнатица, Елисейна, Очиндол и Злидол. В тези населени места живеят около 3 000 души. „Протестът ни беше мирен, хората негодуват срещу това, че цената на водата се вдига двойно от 1,30 лв. за кубик до 2,73 лв. От ВиК - Враца казват, че постоянните ремонти по водопреносната мрежа достигали до 500 000 лв.“, каза Цанко Цанев. Той допълни, че водопроводната мрежа е правена преди близо 70 години и една част от нея е от етернитови тръби. „Нормално е да има много аварии, но срещу увеличението на цената никой не ни казва какво ще се случи и как ще се инвестира във водопроводната мрежа в тези 5 села“, обясни кметът на Зверино. Изпратени са протестни подписки до Комисия по енергийно и водно регулиране, до министъра на регионалното развитие и благоустройство и до омбудсмана на страната. Избран е инициативен комитет, който ще продължи с протестните действия ако предложението на водоснабдителното дружество във Враца бъде прието.\r\nАнна ЛОЗАНОВА", "date": "2017.11.29", "title": "Цанко Цанев, кмет на село Зверино: 1 300 подписа са събрани от пет села срещу повишаване цената на водата"}
{"url": "http://www.focus-news.net/news/2017/11/29/2462067/prof-d-r-veselka-duleva-mz-predvizhda-se-sazdavane-na-natsionalno-logo-s-koeto-shte-se-oboznachavat-zdravoslovnite-hrani.html", "text": "Предвижда се създаване на национално лого, с което ще се обозначават здравословните храни. Това каза проф. д-р Веселка Дулева, национален консултант на Министерството на здравеопазването по „Хранене и диететика“, началник на отдел „Храни и хранене“ при Дирекция „Обществено здраве и здравен риск“ към Националния център по обществено здраве и анализи и международно сертифициран експерт по „Международно законодателство за храни“, предаде репортер на Радио „Фокус“ – Велико Търново. Дулева отбеляза, че миналата седмица се е провела среща с производители, която е имала за цел подобряване състава на храните. Създаден е и национален съвет по хранене към Министерство на здравеопазване, чиято задача е да разработи критерии и национално лого, чрез което да бъдат идентифицирани здравословните храни на пазара.\r\nПроф. Веселка Дулева отбеляза, че Министерството е разработила пакет от законодателни мерки по отношение здравословното хранене на децата. Тя припомни, че първата наредба за здравословно хранене на ученици е разработена 2009 година. След това през 2011 година тя е допълнена с Наредба за здравословно хранене на деца от 3 до 7 години, а през  2013 година с Наредба за здравословно хранен при деца в детски ясли и млечни кухни, от 0 до 3-годишна възраст. “В тези наредби ние сме разписали изискванията към всяка група храна, към потреблението на тези храни, продуктовите набори, структурирането на меню и процент енергия в различните приеми в режима на хранене. Тези наредби са задължителни във всички заведения, независимо дали са държавни или частни. Контролът се изпълнява от регионалните здравни инспекции. Тези наредби имат своя ефект. Има значително подобрение на средата, в която се отглеждат и прекарват по-голяма част от времето си нашите деца“, посочи проф. Дулева. Тя отбеляза, че към всяка от тези наредби има сборник с рецепти и ръководство за здравословно хранене. Сборниците съдържат над 400 рецепти. Всяка рецепта е актуализирана, като са намалени количествата на сол, захар и мазнини. Министерството разполага с национална база за състав на храните и софтуерна програма, която дава възможност да бъде изчислена енергията от 32 хранителни вещества.\r\nНадежда КРЪСТЕВА", "date": "2017.11.29", "title": "Проф. д-р Веселка Дулева, МЗ: Предвижда се създаване на национално лого, с което ще се обозначават здравословните храни"}
{"url": "http://www.focus-news.net/news/2017/11/29/2462068/ivitsa-dachich-sasht-vinagi-sa-imali-vliyanie-varhu-balkanite-koeto-ne-e-tolkova-polozhitelno.html", "text": "САЩ винаги са имали влияние в Балканския регион, което за съжаление не е толкова положително, заяви министърът на външните работи на Сърбия Ивица Дачич, коментирайки доклада на Атлантическия съвет във Вашингтон, озаглавен \"Балканите напред: Нова американска стратегия за региона\", предава македонската албаноезична телевизия „Алсат-М“.\r\nДосега това е единственият коментар на официален Белград за доклада на Атлантическия съвет за новата американска стратегия за Балканите, в който се предлага \"историческо помирение\" на САЩ със Сърбия, както и \"възстановяване на репутацията на Вашингтон като истински посредник в диалога между Белград и Прищина, и в подпомагането на Гърция и Македония\".\r\nВ навечерието на неговото участие в конференцията на Атлантическия съвет във Вашингтон, Дачич коментира пред вестник \"Данас\" косовското искане в преговорите между Белград и Прищина в Брюксел да се включат и САЩ, и оцени, че формата на диалога \"трудно че ще се промени\".\r\nТой подчерта, и че въпросът за дипломатически статут на Руско-сръбския хуманитарен център в Ниш няма да бъде въпрос в разговорите в Атлантическия съвет, а основната тема ще бъдат Западните Балкани.\r\nВ конференцията във Вашингтон, на която ще бъде публикуван доклад на Съвета за новата американска стратегия за Балканите ще присъстват министрите на външните работи от региона, високопоставени служители на Държавния департамент, членове на Конгреса и експерти.\r\nКакто съобщи сръбското министерство на външните работи, Дачич ще има среща с помощник-държавния секретар на САЩ за Европа и Евразия, Уес Мичъл, а в Белия дом ще участва в съвместна среща на външните министри от региона със съветника по национална сигурност на САЩ, Хърбърт Реймънд МакМастър.\r\nПревод и редакция:", "date": "2017.11.29", "title": "Ивица Дачич: САЩ винаги са имали влияние върху Балканите, което не е толкова положително"}
{"url": "http://www.focus-news.net/news/2017/11/29/2462069/vratsa-mazh-poluchi-osaditelna-prisada-za-arogantno-povedenie-pred-politseyski-sluzhitel-v-kozloduy.html", "text": "По обвинителен акт на Районна прокуратура – Козлодуй съдът е признал за виновен В. Д. за арогантно поведение пред полицейски служител. Това съобщиха от пресцентъра на Апелативна прокуратура - София.\r\nНа 11 март 2017 г., на улица „Ралица“ в град Козлодуй подсъдимият пречил на автоконтрольорите при РУ „АЕЦ Козлодуй“ да изпълнят задълженията си. Той застанал с разперени ръце на платното за движение пред приведен в специален режим служебен автомобил. С действията си В. Д. осуетил извършването на проверка за установяване самоличността на лице, за което има данни за извършено престъпление или друго нарушение на обществения ред. Той не се съобразил, че моторното превозно средство било с включен светлинен сигнал, като бил длъжен да освободи платното за движение. \r\nЗа извършеното от него деяние В. Д. е осъден на една година „лишаване от свобода“ при първоначален „общ“ режим. Присъдата не е окончателна и подлежи на обжалване.", "date": "2017.11.29", "title": "Враца: Мъж получи осъдителна присъда за арогантно поведение пред полицейски служител в Козлодуй"}
{"url": "http://www.focus-news.net/news/2017/11/29/2462070/krasimir-georgiev-zam-kmet-na-dupnitsa-izpalnenieto-na-proekta-za-integriran-gradski-transport-prodalzhava-s-izbor-na-firma-za-dostavka-na-novi-avtobusi.html", "text": "Изпълнението на проекта за интегриран градски транспорт в Дупница продължава с избор на фирма за доставка на нови автобуси. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му проектът включва провеждането на няколко обществени поръчки, сред които фирма за монтиране на електронни табла и спирки, фирма за ремонт на уличните настилки, за доставка на автобуси и за сервизна база. \r\n„В открито заседание бяха отворени ценовите оферти на обществената поръчка с предмет – закупуване на подвижен състав за нуждите на градския транспорт в града. Поръчката е част от проекта по „Интегриран градски транспорт“ и автобусите ще бъдат използвани по новата линия 5, която се отваря в Дупница. Четири нови автобуси ще бъдат доставени, като прогнозната стойност на поръчката е 880 000 лева”, каза Красимир Георгиев. Проектът се финансира по Оперативна програма „Региони в растеж” и е на стойност над 7 млн. лева.\r\nВенцеслав ИЛЧЕВ", "date": "2017.11.29", "title": "Красимир Георгиев, зам.-кмет на Дупница: Изпълнението на проекта за интегриран градски транспорт продължава с избор на фирма за доставка на нови автобуси"}
{"url": "http://www.focus-news.net/news/2017/11/29/2462071/stara-zagora-v-kazanlak-se-sastoya-blagotvoritelen-bal-za-sazdavane-na-montesori-prostranstvo-v-doma-v-buzovgrad.html", "text": "В Казанлък се състоя първият благотворителен бал за създаване на Монтесори пространство в Дневния център за деца със специални потребности в Бузовград - единственото в общината, предаде кореспондент на Радио „Фокус“. В благотворителния бал, организиран от Жана Андонова, се включиха 150 дарители. Събраните средства в размер на 50 хил. лв. ще бъдат използвани за закупуването на материали за Монтесори – оборудване. \r\nДневният център в Бузовград работи вече в продължение на 10 години по метода на Мария Монтесори, съчетание между медицина, психология и педагогика.\r\nПо време на благотворителния бал, бе организиран благотворителен търг, а в бала взе участие и терапевтично куче, което също е дар за Дома. В благотворителната проява взеха участие Фолклорен ансамбъл „Гъдулица“, Група „ Грамофон“, бате Енчо и Росица Кирилова.\r\nСлавяна ГАЙДАРОВА", "date": "2017.11.29", "title": "Стара Загора: В Казанлък се състоя благотворителен бал за създаване на Монтесори пространство в Дома в Бузовград"}
{"url": "http://www.focus-news.net/news/2017/11/29/2462072/premierat-boyko-borisov-balgariya-sedi-po-razlichen-nachin-i-za-parvi-pat-ima-pokana-za-poseshtenie-v-sauditska-arabiya.html", "text": "България седи по различен начин и за първи път има покана за посещение в Саудитска Арабия. Това каза българският премиер Бойко Борисов пред журналисти в Рияд по време на посещението му в Саудитска Арабия, предаде репортер на Агенция \"Фокус\". \"Исторически така се е стекъл светът, че сме били на доста противоположни посоки. Безспорен факт е, че нито Тодор Живков е идвал тук, нито след това президент, премиер, нито царят, на когото толкова много му благодаря, че е с нас и действително даваме един пример за политическа култура, за това как може да се ползва мъдростта и дипломацията на знаещите и ерудирани хора на България, какъвто е цар Симеон. Дори той тогава не е идвал на посещение\", заяви Борисов. \"Сега България седи по различен начин и за първи път има покана. Далеч съм от мисълта, че това се дължи на мен. Стабилността на България, развитието ѝ, икономическият растеж, стабилната финансова система, ниските данъци, етническата толерантност. Има арабисти, които могат да кажат дали се случва всеки ден и дали всеки ден кралят приема премиери в Саудитска Арабия\", каза още българският министър-председател.\r\n\"Аз съм оптимист, защото особено престолонаследникът е много енергичен човек и с много голяма амбиция да направи реформи особено в сферата на сигурността. Утре в 10.00 часа ще имаме една среща, подобна, с техните служби - все пак това е тема, което я разбирам и съм я работил доста, но заедно с него ще я правим. И е амбициран в България максимум инвестиции да докара и е с много добро чувство. Така че не 10 години, откакто я има Саудитска Арабия няма такова посещение. В рамките на месец съм обещал, а те да ни помогнат със сграда, да отворим посолство, за да можем всичко това, което говорим и договаряме... да се продължи. Това, което като време и внимание ни отдели кралят и престолонаследникът и виждате всичките им министри през цялото време са с нас - виждам, че им е много интересна България\", каза още Бойко Борисов. По думите му България високо се цени, защото не предаваме старите си приятели. \"Те ценят хората, които си държат на позициите, на приятелите. А и България винаги е работела за мир, мир в региона\", заяви Борисов.\r\nТой добави, че когато в региона има войни, има бежанци - те идват в нашите бежански лагери. По думите му колкото по-бързо мирният процес настъпи и започне изграждането на Либия, на Сирия, на Ирак, на Афганистан, на Йемен, на Судан, на Египет, толкова по-добре е за Европа. \"Виждате, тя се разтресе - правителства паднаха, правителства не могат да се направят в Австрия, в Германия, в Холандия вече месеци наред. Този регион ни е жизнено важен да е спокоен\", каза още българският премиер.", "date": "2017.11.29", "title": "Премиерът Бойко Борисов: България седи по различен начин и за първи път има покана за посещение в Саудитска Арабия"}
{"url": "http://www.focus-news.net/news/2017/11/29/2462073/otlicheni-byaha-proektite-s-nay-dobri-pokazateli-po-programata-za-energiyna-efektivnost-i-vazobnovyaema-energiya.html", "text": "По време на заключителната конференция във връзка с изпълнението на програма БГ04 „Енергийна ефективност и възобновяема енергия“ бяха отличени проектите с най-добри показатели, предаде репортер на Агенция „Фокус“. За проект с най-голяма социална полза за региона награда получи Община Враца. Наградата бе връчена от министъра на енергетиката Теменужка Петкова на кмета на общината Калин Каменов. С проект за най-голямо усвояване на ВЕИ бе отличена Община Бургас. Наградата бе връчена от Бьорн Оли, старши съветник към Норвежката дирекция за водни ресурси и енергия (NVE). Отличие за проект с най-голяма производство на екологично гориво зам.-министър Жечо Станков връчи на фирмата „Майкромет“ ООД. За цялостен принос за изпълнение на програмата бе наградена Норвежката дирекция за водни ресурси и енергия. Министър Петкова връчи наградата на Бьорн Оли. За проект с най-много обновени сгради с мерки по енергийна ефективно бе отличена Община Дупница от зам.-министър Станков. За най-бързо изпълнен проект приз получи Община Ново село, а проект с най-голям брой обучени експерти е изпълнил Балканския институт по труда и социалната политика. Като най-активен норвежки партньор бе отличена фирмата Norsk Energi.\r\nВесела ПЕТРОВА", "date": "2017.11.29", "title": "Отличени бяха проектите с най-добри показатели по Програмата за енергийна ефективност и възобновяема енергия"}
{"url": "http://www.focus-news.net/news/2017/11/29/2462074/balgarskata-pravoslavna-tsarkva-poe-maychinstvoto-nad-makedontsite-komentari-v-balkanskite-medii-agentsiya-fokus.html", "text": "В началото на седмицата Светият Синод на Българската православна църква (БПЦ)реши да излъчи комисия за установяването на канонически статут на Македонската православна църква. Това стана ясно, след като в понеделник на свое заседание бе обсъдено искането БПЦ за признаване на независимостта на Македонската православна църква. Миналата седмица президентът Румен Радев и Негово Светейшество Българският патриарх Неофит проведоха среща и заявиха обща позиция, че Българската държава и Българската православна църква са единни в желанието си за развитието и задълбочаването на отношенията между България и Република Македония. По време на срещата бе отбелязана и духовната родственост на България и Република Македония. Тогава патриарх Неофит запозна държавния глава с внесеното в Канцеларията на Светия Синод писмо от Македонската православна църква, с което се призовава за възстановяване на евхаристийното единство на БПЦ „с възобновената Охридска архиепископия в лицето на МПЦ“ и го увери в добрата воля от страна на Българската патриаршия да се търсят пътища за неговото благополучно разрешаване. \r\nВ решението на Св. Синод се посочва, че „при положение, че Македонската православна църква признава Българската православна църква за своя Майка-Църква, то БПЦ – БП със съзнание за своя свещен дълг поема ангажимента да окаже пълно съдействие, като ходатайства и се застъпва пред Поместните православни църкви, предприемайки всичко необходимо за установяването на канонически статут на МПЦ. За целта Светият Синод определи Синодална архиерейска комисия за преговори с на Македонската православна църква и останалите Поместни православни църкви“. \r\n„Ние трябва да приемем протегнатата ръка на Македония. Това е най-малкото, което можем да сторим, защото те са наши братя“, заяви българският патриарх Неофит по-рано тази седмица. „Светият синод на БПЦ ще се консултира с другите европейски православни църкви, включително и с тези на Русия, Гърция и Сърбия, преди да обяви окончателното си решение“, допълни патриархът. \r\nИ, независимо, че такова още няма, медиите на Балканския полуостров не подминаха темата.\r\nСръбската църква е изненадана от решението на Светия синод в София да се застъпи за „разколническата МПЦ и да я представлява пред останалите православни църкви\", написа белградското издание „Политика\".\r\nВестникът съобщи, че решението на българския Свети синод е „възбудило църковните кръгове в Белград\" и припомни, че за Сръбската православна църква единственият легитимен представител на християните в Македония е Охридската архиепископия на архиепископ Йован Вранишковски.Сръбската национална медийна компания B92 публикува статия под заглавие „Българската църква пое „майчинството\" над македонците“. Българската православна църква (БПЦ) ще помогне на Македонска православна църква – Охридска архиепископия (МПЦ) да получи каноничен статут, отбелязва белградската медия.\r\nОт редакцията припомнят, че до 1967 г. МНЦ е автономна църква в състава на Сръбската патриаршия, след което е взела решение да обяви автокефалност. Нито една православна църква обаче не я е признала.\r\nПо повод възможностите за изостряне на отношенията между БПЦ и Сръбската патриаршия, македонското електронно издание „Слободен печат“ пише: „СПЦ се кръсти, а БПЦ моли Бог да няма разкол“.\r\nИзданието привежда думите на митрополит Гавриил Ловчански, според когото решението на БПЦ изобщо няма да помогне на македонците и със сигурност ще навреди на българите.\r\nМПЦ обяви автокефалност през 1967 г., но не призната от нито една друга православна църква. Ако това не се промени и МПЦ влезе в евхаристичното общение с БПЦ, последната може да бъде отлъчена заради нарушаване на каноничния ред, предупреждават членове на Светия синод на БПЦ.\r\nСръбската православна църква (СПЦ) вече заявиха неофициално, че са изненадани от решението на БПЦ и изразиха надежди, че Синодът ще спази каноничния ред, отбелязват от редакцията.\r\n\"Светият синод на Българската православна църква е взел решение да приеме искането на разколническата т.нар. Македонска православна църква и да й помогне да излезе от изолацията, в която попадна след отделянето си от Патриаршията на Сърбия, съобщава гръцкият вестник Liberal и коментира, че по този начин, \"България освен силната подкрепа на европейската перспектива, използва и Църквата, за да разшири влиянието си в региона, което е една от характеристиките на българския иредентизъм\".\r\nВестникът припомня, че до това решение се е стигнало само няколко дни след съвместното заседание на правителствата на България и Македония и след започналите арести на активисти на опозиционната партия ВМРО-ДПМНЕ на Никола Груевски, и след началото на делото за щурма на парламента в Скопие.\r\nСпоред Liberal опозицията е подложила на ожесточена критика \"отварянето\" на правителството на Зоран Заев както към България, така и към Гърция и Албания.\r\nВестникът цитира становището на Светия синод на БПЦ, според което е въпрос на \"свещен дълг\" да се подкрепи Македонската православна църква пред останалите църкви от православието и да се признае статута й, както и думите на патриарх Неофит, че това са \"наши братя и наши хора\".\r\nLiberal пише още, че автокефалността на македонската църква не е призната от никой, тъй като се смята за схизматична и се самопровъзгласила СЕ, въпреки опозицията на Сръбската православна църква, към която принадлежи от 1967 г.\r\nВ Русия, която има традиционно добри отношения със Сърбия, също коментираха решението на Светия синод в София да се застъпи за македонската църква. Преди броени дни Светият синод на Българската православна църква прие определение, с което де факто провъзгласи Македония за своя канонична територия, отбелязва православната информационна агенция „Русская линия“. Този едностранен акт, очевидно, ще доведе до конфликт на БПЦ със Сръбската патриаршия – от средата на XX век Македония е възприемана като нейна територия.\r\nРешението на Светия синод бе прието в отговор на писмо от Македонската църква, чиито представители изразиха готовност да признаяр БПЦ за Църква-майка. Наистина, тези земи са сменяли своята църковна юрисдикция няколко пъти – от българска към сръбска и обратно, припомня медията.Тереза Герова", "date": "2017.11.29", "title": "Българската православна църква пое „майчинството\" над македонците (Коментари в балканските медии – Агенция „Фокус“)"}
{"url": "http://www.focus-news.net/news/2017/11/29/2462075/stara-zagora-magistrati-i-kmetove-na-naseleni-mesta-ot-obshtinata-debatiraha-novostite-v-grazhdansko-protsesualniya-kodeks.html", "text": "Промените в Гражданско-процесуалния кодекс, които засягат начините за връчване на съдебни книжа или призовки бяха представени днес на традиционната среща с кметовете и кметските наместници в община Стара Загора. Това съобщиха от пресцентъра на Общината. Срещата проведе секретарят на Общината Делян Иванов.\r\nВеселина Мишова, съдия от Районния съд, представи презентацията, посветена на начините на връчване на съобщения и призовки. Тя подчерта важността на функцията на връчителите, тъй като призовката е с обвързваща доказателствена сила за съда, която се удостоверява от разписка. Неправилното връчване е основание за налагане на глоби, бе разяснено на присъстващите в залата днес. Те получиха обяснение още на кого може и на кого не, да се предават съобщенията, както и къде може да става това.\r\nВ разясненията на новостите в процеса участваха председателят на Районен съд - Стара Загора Милена Колева, нейните заместници Блага Бозова и Антония Тонева, и съдията от Окръжния съд Светлин Жеков. Те отговориха и на въпроси на кметовете и кметските наместници в Община Стара Загора.", "date": "2017.11.29", "title": "Стара Загора: Магистрати и кметове на населени места от общината дебатираха новостите в Гражданско-процесуалния кодекс"}
{"url": "http://www.focus-news.net/news/2017/11/29/2462076/mvr-nabelyazanite-ot-patna-politsiya-merki-davat-rezultati-no-e-neobhodima-oshte-mnogo-rabota-za-da-se-prevarnat-te-v-tendentsiya.html", "text": "Главният секретар на МВР главен комисар Младен Маринов и директорът на Главната дирекция „Национална полиция“ гл. комисар Христо Терзийски свикаха национално съвещание по проблемите на пътната безопасност. Това съобщиха от пресцентъра на МВР. На него присъстваха директорите на ОДМВР, началниците на Пътна и Охранителна полиция от цялата страна. Гости на съвещанието бяха председателят на УС на Агенция „Пътна инфраструктура“ инж. Дончо Атанасов и изпълнителният директор на Изпълнителната агенция „Автомобилна администрация“ Красимир Сребров. \r\nНачалникът на отдел „Пътна полиция“ в ГДНП комисар Бойко Рановски представи анализ за състоянието на пътнотранспортната обстановка. Бе направен изводът, че набелязаните и влезли в сила в началото на годината мерки дават положителен резултат, но все още предстои много работа, за да може това да се превърне в тенденция. В тази връзка бяха обсъдени и  последните тежки пътни инциденти, станали на територията на страната. Отново бе обърнато внимание на взаимодействието с местната власт и институциите. В рамките на съвещанието беше отделено специално внимание и на готовността на полицията за настъпващата зима. \r\n\"Между МВР и АПИ има добър синхрон\", посочи председателят на АПИ инж. Дончо Атанасов. Той припомни, че по време на кризи работи междуведомствен щаб, а на място областните дирекции на Пътно управление поддържат връзка със съответните областни дирекции на МВР. Инж. Атанасов подчерта, че приоритет всяка зима са магистралите и първокласните пътища и заяви, че при всеки своевременно подаден от полицията сигнал за възникнал проблем на пътя ще се реагира незабавно. Красимир Сребров подчерта, че синхронът между МВР и ръководената от него структура е важен, за да се защитят интересите на гражданите.", "date": "2017.11.29", "title": "МВР: Набелязаните от \"Пътна полиция\" мерки дават резултати, но е необходима още много работа, за да се превърнат те в тенденция"}
{"url": "http://www.focus-news.net/news/2017/11/29/2462077/politico-tilarsan-tragva-na-obikolka-v-evropa.html", "text": "Държавният секретар на САЩ подсигури съюзниците на САЩ, че страната е твърдо обвързана със защитата им, преди да тръгне за турнето си в няколко европейски столици тази седмица, пише Politico", "date": "2017.11.29", "title": "Politico: Тилърсън тръгва на обиколка в Европа"}
{"url": "http://www.focus-news.net/news/2017/11/29/2462078/sofiya-izlozhbata-arttransformers-shte-bade-otkrita-v-galeriya-sredets-na-30-noemvri.html", "text": "Изложбата „Arttransformers” – живопис от България и Австрия, ще бъде открита на 30 ноември от 17.30 часа в галерия „Средец” на Министерството на културата. Това съобщиха от пресцентъра на Министерството. Тя ще продължи до 14 декември и се представя от Българския културен институт „Дом Витгенщайн“ – Виена. Провежда се в рамките на културен проект във връзка с Българското и Австрийското председателство на Съвета на ЕС през 2018 г. Със свои творби в експозицията в София участват Ерика Сайвалд, Улрих Ганзерт, Йохан Карнер, Адолф Тума и Стоимен Стоилов.\r\nПроектът, организиран от БКИ „Дом Витгенщайн“, е озаглавен „Arttransformers -  Живопис (Обекти) Инсталации 2016/2017”. Той обединява художествени позиции от областите на живописта, скулптурата и инсталацията, които се занимават с присъствието на човека в реалността и фантазията. Публиката в Австрия вече имаше възможността да се запознае с първата част от изложбата.\r\nВ работите на българския художник Стоимен Стоилов се срещат митологични теми, както и разнообразните сюжети на Commedia dell’arte. Комбинация от фигуративни елементи и неконкретни части образуват цялост в картините на художничката Ерика Сeйвалд. Линии и групирани фигури ритмизират и структурират нейната голямоформатна картина „Преход, ситуации на бягство и промяна“, която може да бъде разглеждана в контекста на актуални обществени промени. Адолф Тума свързва абстрактни и натуралистични изображения и чрез този художествен прийом предизвиква както индивидуални асоциации, така и приказни, които ни водят към колективната несъзнателна сфера. Геометричната форма на кръга в работите на Йохан Карнер е във фокуса на случващото се. Живописният репертоар на Улрих Ганзерт обхваща основно обекта, неговата абстракция и орнамент. \r\nПовече за изложбата ще разкрият самите автори, някои от които ще присъстват на официалното откриване в галерия „Средец”.", "date": "2017.11.29", "title": "София: Изложбата „Arttransformers” ще бъде открита в галерия „Средец” на 30 ноември"}
{"url": "http://www.focus-news.net/news/2017/11/29/2462079/parlamentat-prie-27-mln-lv-dopalnitelno-v-byudzheta-na-nzok-za-2018-g-za-mediko-diagnostichna-deynost-izvanbolnichna-i-dentalna-meditsinska-pomosht.html", "text": "Парламентът прие 27 млн. лв. допълнително в бюджета на НЗОК за 2018 г. за медико-диагностична дейност, извънболнична и дентална медицинска помощ, предаде репортер на Агенция „Фокус“. Парламентът утвърди рамката на бюджета на НЗОК за 2018 г., която е с балансирано салдо. Рамката включва приходи от здравноосигурителни вноски, които са в размер на 3 818 478 хил. лв. Приходите от трансфери от здравно осигуряване са в размер на  2, 556 млрд. лв. Неданъчните приходи възлизат на 17,5 млн. лв. Получените трансфери от Министерство на здравеопазването за финансиране на разходите за лекарствени продукти, ваксини и дейности по прилагането им за здравни дейности, както и за дейности за здравно неосигурени лица възлизат на 24 млн. лв.  Прието бе и предложението на народния представител от ПГ на ГЕРБ и председател на Здравна комисия д-р Даниела Дариткова, внесено между първо и второ четене, с което тя предложи да се включат по още 7 млн. лв. за здравноосигурителни плащания за първична извънболнична помощ и за здравноосигурителни плащания за специализирана извънболнична медицинска помощ.  Така перото за здравноосигурителните плащания за първична извънболнична помощ от 207,2 млн. лв. стават 214,2 млн. лв., а тези за специализирана от 222,3 млн. лв. се увеличават на 229,3 млн. лв. Освен това по предложението на д-р Дариткова Народното събрание прие допълнителни средства в размер на 10 млн. лв. за здравноосигурителните плащания за дентална помощ. Първоначалното предложение бе в размер на 157 млн. лв., а с промените става 167 млн. лв. По предложение на д-р Дариткова бяха отпуснати още 3 млн. лв. за здравноосигурителни плащания за медико-диагностична дейност. Така средствата по това перо от 80 млн. лв. стават 83 млн. лв. В рамките на дебата д-р Даниела Дариткова заяви, че това действие за разпределяне на резерва не е иновативно и припомни бюджета на НЗОК за 2014 г. при министър Таня Андреева. Според нея в предложението й е запазена рационалността. Доц. Георги Йорданов от ПГ на \"БСП за България\" обърна внимание, че БСП иска да се увеличи обемът на средствата за клинични пътеки. \r\nДеница КИТАНОВА", "date": "2017.11.29", "title": "Парламентът прие 27 млн. лв. допълнително в бюджета на НЗОК за 2018 г. за медико-диагностична дейност, извънболнична и дентална медицинска помощ"}
{"url": "http://www.focus-news.net/news/2017/11/29/2462080/evrokomisaryat-mariya-gabriel-pred-v-soar-falshivite-novini-sa-politicheski-i-obshtestven-problem.html", "text": "Вярвам в силата на сътрудничеството, защото всички засегнати страни осъзнават, че рано или късно фалшивите новини ще се обърнат срещу тях. Това казва българският комисар по цифровата икономика и цифровото общество Мария Габриел в интервю за белгийския вестник „Соар”, съобщиха от пресцентъра на Представителството на ЕК в България. Габриел допълва, че всички заедно трябва да се противопоставим на тази заплаха за демокрациите ни. \r\nПо повод откритата на 13 ноември обществена консултация на ЕК относно фалшивите новини и онлайн дезинформацията комисар Габриел уточнява, че на този етап не се планира предлагане на ново законодателство за регулация на европейско равнище. „Никой няма намерение на налага цензура или да създава някакво „министерство на истината”. За всички, които ме познават, е добре известна моята ангажираност към основните човешки права. Трябва да открием тънкия баланс между свободата на словото, медийния плурализъм и правото на гражданите да получават достоверна информация”, казва още Мария Габриел. Обществената консултация ще помогне за идентифицирането и на подходящи мерки, с които на ниво Европейски съюз да се подпомагат качествената журналистика и традиционните медии в адаптирането им към новата цифрова реалност, посочва в интервюто си за „Соар” българският еврокомисар.", "date": "2017.11.29", "title": "Еврокомисарят Мария Габриел пред в. „Соар”: Фалшивите новини са политически и обществен проблем"}
{"url": "http://www.focus-news.net/news/2017/11/29/2462081/kyustendil-desetki-dela-sa-obrazuvani-v-administrativniya-sad-otnosno-nezakonosaobraznostta-na-tekstove-na-naredbi-prieti-ot-obshtinskite-saveti-v-oblastta.html", "text": "Десетки дела са образувани в Административен съд – Кюстендил относно незаконосъобразността на текстове на наредби, приети от общинските съвети в областта. Това каза пред Радио „Фокус” – Кюстендил Галина Стойчева, председател на Административен съд – Кюстендил. След извършена от страна на Върховна административна прокуратура поредна проверка по реда на надзора за законност спрямо разпоредби на подзаконови нормативни актове, приети от общински съвети, в Административен съд – Кюстендил са образувани десетки дела по протест от страна на окръжните прокурори в града, както и на една неправителствена организация със седалище в град Пловдив. „След подаване на протеста или на жалбата при нас се образува дело, обнародва се и в Държавен вестник, което е по процедура”, каза Галина Стойчева. По думите й масово през годината е имало протест срещу текстове от общинските наредби. Почти всички протести са уважени, предстои разглеждането и на други дела. Съда отменя съответните разпоредби или ги обявява като нищожни, а те не се прилагат.\r\nВенцеслав ИЛЧЕВ", "date": "2017.11.29", "title": "Кюстендил: Десетки дела са образувани в Административния съд относно незаконосъобразността на текстове на наредби, приети от общинските съвети в областта"}
{"url": "http://www.focus-news.net/news/2017/11/29/2462082/blagoevgrad-kmetat-d-r-atanas-kambitov-shte-vklyuchi-kolednite-svetlini-v-grada-na-5-dekemvri.html", "text": "Кметът на Община Благоевград д-р Атанас Камбитов ще запали символично коледните светлини на елхата в центъра на града на 5 декември. Това съобщиха от пресцентъра на Община Благоевград. До него ще застанат децата от града. От 18.30 часа площад „Георги Измирлиев“ ще стане сцена на доброто, красивото и светлината. Рамо до рамо, жители и гости на Благоевград ще посрещнат най-обичания и мил Дядо Коледа. По традиция той ще се появи придружен от приказни джуджета и красивата Снежанка. \r\nНачалото на коледния дух ще постави пъстро шествие, което ще тръгне от Съдебната палата в Благоевград от 18.00 часа. То ще бъде предвождано от Детски духов оркестър, мажоретки и атракциони. Деца и родители са поканени да се включат във веселото шествие на усмивки и настроение, което по централната улица на града, ще достигне до сцената на площад „Георги Измирлиев“.", "date": "2017.11.29", "title": "Благоевград: Кметът д-р Атанас Камбитов ще включи коледните светлини в града на 5 декември"}
{"url": "http://www.focus-news.net/news/2017/11/29/2462083/risi-monarhicheskata-revolyutsiya-v-sauditska-arabiya.html", "text": "В началото на ноември властите на Кралство Саудитска Арабия(КСА) произведоха масови арести на представители на елита. За мащаба на задържанията говорят длъжностите и социалния статут на арестантите – сред тях има 11 принца, т.е. братя и племенници на краля, 4 действащи министри, милиардиери със сумарно състояние около един трилион долара, десетки бивши министри и градоначалници, представители на духовенството. Според редица данни, общото количество на задържаните е превишило хиляда човека. В основата на тези събития лежат няколко основни причини, пише Руският институт за стратегически изследвания(РИСИ).Принципи на функциониране на кралското семейство\r\nОсновната причина за арестите – борба за власт. Крал Салман Абдел Азиз ал Сауд е на 81 години, а състоянието на здравето му не е много добро. Той разчиства пътя към трона за своя син, младият и амбициозен крон принц Мохамед бин Салман.\r\nВ продължение на десетилетия след момента на смъртта на основателя на съвременното саудитско кралство Абдел Азиз ал Сауд (1880-1953) властта се предавала по хоризонтална линия от единия негов син към другия. Кралят-основател имал не по-малко от 45 сина и 22 жени, представляващи различни племена. След неговата смърт клоновете на кралското семейство, от една страна се конкурирали помежду си, а от друга – балансирали и се договаряли за рапзпределението на държавните и местните длъжности и финансовите потоци. Това способствало представителството на различните кланове в такива структури, като Съвета на кралското семейство и Комитета по принасяне на клетва. Тази система позволявала на монархията да съхрани вътрешната си стабилност, да се развива и да издига на водещите позиции най-авторитетните и способни от „старшите принцове“.\r\nОще преди много години аналитиците започнаха да гадаят, по какъв начин и при какви условия ще се случи еволюцията на саудитската ситема на упраление, както и дали ще се състои преходът на властта към следващото поколение, това на внуците на основателя на Кралството.Изменения в саудитската властова структура при крал Салман\r\nДнешният крал Салман даде отговор на този въпрос. При това измененията по-скоро не носят еволюционен характер, а революционен. Качвайки се на трона през 2015, Салман, съчетавайки гросмайсторския си опит и традиции в интригите, с които са известни източните дворове, с няколко последователни хода, променяйки три пъти линията на престолонаследието и пренареждайки принцовете, той изведе на първо място своя син, принц Мохамед, внук на основателя на Саудитска Арабия.\r\nСега в ръцете на младия крон принц са съсредоточени най-широки пълномощия. Той контролира всички силови структури, оглавява чрез съвета на директорите най-голямата саудитска компания Арамко, ръководи икономическите ведомства и осъществява реформи, а след започналите чистки получи контрола и над медиите.\r\nНеобходимо е да се отговори, че, всъщност, „революцията отгоре“ беше осъществена не на 4 ноември, когато се проведоха арестите, а значително по-рано. Идвайки на власт през 2015 година, Салман отначало не направи значителни изменения в линията на престолонаследие, оставяйки на позицията крон принц най-малкия от синовете на краля-основател- Мукрин. При това на позицията заместник крон принц първо беше поставен внукът на основателя – родният племенник на Салман Мохамед бин Найеф.\r\nНо три месеца след идването на власт, кралят започна да изменя политическата система. Той свали доведения си брат Мукрин от позицията му, издигайки на нея Мухамед бин Найеф. Заместник стана синът на краля Мохамед бин Салман, който към този момент вече беше започнал да набира влияние, тъй като оглавяваше министерството на отбраната.\r\nТези изменения могат да се смятат за първи акт от революция във властовата система, тъй като, на първо място и двамата крон принца вече бяха внуци на краля, а на второ, защото те са представители на един клан от кралското семейство – судейри. При това към този момент не може да се твърди, че действията на монарха не са били съгласувани с целия род на Сауд, защото на първо място в линията на престолонаследие се намирал не неговият син, а племенникът му. Въпреки това, както показва последвалото развитие на събитията, това е било подготовка или маскировка за решаващия ход. През юни 2017 година кралят постави Мохамед бин Найеф под домашен арест и издигна на позицията крон принц своя син Мохамед бин Салман. Оттогава към него премина контролът над министерството на вътрешните работи.\r\nНеконституционни ли са тези ходове? Категорично не. В Основния низам на управлението на Саудитска Арабия, който някои изследователи определят като аналог на конституция, пише, че „властта принадлежи на синовете на краля-основател и синовете на техните синове“. По този начин, възможното идване на власт на внуците ще е легитимно. Освен това Комитетът за принасяне на клетва, съгласувайки кандидатурата на крон принца и гласувайки с мнозинство, утвърди Мохамед. Въпреки легитимността де-юре, тези ходове де-факто напълно разрушиха традицията на взаимодействие в управляващия клан, формирал се от момента на смъртта на краля-основател през 1953 година.Арестите на саудитския елит на 4 ноември 2017 година\r\nРазбира се, издигането на един единствен човек на главните длъжности предизвика нескрито недоволство сред останалите клонове на кралското семейство. Беше очевидно, че в случай на възкачване на сегашния млад крон принц Мохамед на престола, против него рано или късно щяха да се обединят и обявят много влиятелни фигури.\r\nПрез август 2017 година в Джида срещу Мохамед беше извършено покушение. В качеството на реакция на това властите създадоха аналитическата специална служба Президиум на държавната сигурност, която събра досиетата на ключовите опонени на принца. Освен това бяха осъществени кадрови промени в силовите структури. Правейки това, властите взеха решение да не акцентират вниманието на обществеността върху борбата с „фрондата“, за да не привличат повишено внимание към борбата за власт, а да използват по-малко политизираната теза за борба с корупцията.\r\nНа четвърти ноември 2017 година бяха арестувани повечето членове на кралското семейство, способни да оспорват властта на Мохамед, което може да се оцени като изпреварващо действие на краля и крон принца във вътрешноклановата борба. Този ход, макар и да е абсолютно безпрецедентен за Саудитска Арабия, произтичаше от логиката на развитието на събитията.\r\nВ допълнение към арестите беше приет закон, съдържащ членове за наказания, във вид на затваряне в затвор от 5 до 10 години, за публично оскърбление на краля или крон принца – това също ограничава правата на кралското семейство, доколкото в периода до крал Салман те можеха да влияят на вземането на решения, а сега се оказаха лишени от възможността даже да критикуват потенциалния първи внук-крал.\r\nСред арестуваните личности най-значимата политическа фигура е принц Мутаиб – син на бившия крал Абдула (управлявал между 2005 – 2015 година). Той контролираше важната силова структира – Националната гвардия – и беше един от непримиримите политически противници на крон принц Мохамед. Именно Мутаиб в годините на управлението на Абдула се сочеше като потенциален наследник на трона.\r\nВажността от контрола над Националната гвардия в саудитската политика трудно може да бъде преувеличена. През 1960-те години тази структура е създадена като механизъм за противодействие срещу влиянието на могъщия клан судейри от страна на другите клонове, а от 1970-те години до последните събития тя се контролираше от Абдула, а след това неговия син. През 1995 година тогавашният крал Фахд получи инсулт и Абдула, в ролята си на крон принц, инициира учения на Националната гвардия, която се оказва по-подготвена от саудитската армия. В следствие религиозният орган, Съветът на улемите, оказа поддръжка на Абдула и крал Фахд назначи брат си за министър-председател, фактически предавайки властта си.\r\nВ последните години беше очевидно, че подчиняването на едно от ключовите силови ведомства на клана Абдула е заплаха за днешните власти и рано или късно контролът над тази структура трябва да бъде взет. През 2015 година принц Мохамед отправи Нацгвардията на война в Йемен, което доведе до отслабването на тази структура. В крайна сметка, взимането на контрола над Нацгвардията на 4 ноември 2017 година стана важна политическа победа за крон принца.\r\n                                                                               ***\r\nПростото прочитане на списъка на задържаните позволява да се разбере мащаба на разразилата се в Саудитска Арабия борба за власт. Арестувани са много внуци на основателя на саудитското Кралство, т.е. потенциалният бъдещ елит, поколението готвено да заеме върховите позиции. Приставката „Бин“, използвана в арабските имена, означава „син“ и сред попадналите под чистката са – бин Фахд, бин Найеф, бин Мукрин, бин Талал, бин Султан. Фахд беше крал в продължение на повече от 20 години, Найеф, Мукрин и Султан бяха крон принцове през 2000-е години, Талал претендираше за трона няколко десетилетия преди това. Оказа се, че сред задържаните е и един от бившите ръководители на саудитските спецслужби, известният деятел Бандар бин Султан. Т.е., задържаните наследници са най-влиятелните синове на краля-основател.\r\nРедица имена на задържани са засекретени, което може да свидетелства за високата позиция на арестантите. Постоянно се увеличава и оценката за количеството им. Ако в началото се говореше за 50 души, то в момента чуждестранни медии твърдят, че има от 1300 ди 2400 арестанти. В течение на няколко часа бяха остригани почти всички ключови кланове на кралското семейство.Консолидация на финансовите авоари\r\nОсвен борбата за власт има и няколко други причини за арестуването на въпросните лица. Голямо значение има контролът над финансовите активи. Формалният мотив за чистката от 4 ноември стана борбата с корупцията. Очевидно става въпрос за жонглиране с понятията. В саудитското Кралство, в условията на монархическа форма на управление и отсъствие по исторически причини на национална буржоазия, решението за разпределнието на парите от петрола винаги се е взимало вътре в управляващия клан. В държавния бюджет съществува колонка със закрити данни за разходи, чрез които се субсидира кралското семейство. Размерът на тези средства съставя не по-малко от 10% от бюджета. Общото количество членове на кралското семейство се оценява на 15 хиляди души и всеки от тях получава дотации от държавата. Техният размер варира варира от 800 долара на месец за далечните родственици до 270 хиляди долара за синовете на краля-основател. Освен това, част от петродоларите, съгласно традициите на арабската пустиня, се изпраща на племенните шейхове.\r\nВ резултат от потока петродолари, постъпили в Саудитска Арабия от 1970-те години насам, някои членове от кралското семейство и близките им бизнесмени-представители на племенната знат, инвестирайки държавните средства натрупаха многомилиардни състояния. Общите активи на задържаните бизнесмени се оценява на сума от 550 милиона до 1,1 трилиона долара, което съответства на 3-6 годишни бюджета на Кралството. Колосална сума.\r\nВ медиите основно се обсъждаше фигурата на принц Уалид бин Талал, което не е удивително, отчитайки контролираните от него активи – той е най-големият индивидуален инвеститор в американската Ситигруп, вторият по количество акции собственик в холивудските киностудия „XX сенчъри Фокс“, крупен инвеститор в Епъл, Туитър, Евродисниленд. Но под арест попаднаха и други, по-малко забележими в международното публично пространство, но крупни саудитски бизнесмени.\r\nНапример, сред тях е Сауд ад-Дувейш, бившият ръководител на Сауди Телеком, най-големият мобилен оператор в Кралството и зета на бившия крал Фахд – Уалид бен Ибрахим ал Ибрахим, притежател на „Мидъл Ийст Броадкастинг Къмпани“ – една от водещите общоарабски медии заедно с Ал Джазира. Бяха замразени и банковите сметки на редица шейхове, а на някои от тях, особено от племената мутейр и утейб, които традиционно поддържат клана на крал Абдула, е забранено да напускат пределите на страната. Няколко месец преди това заради отказа на племето бану тамим да признае новия крон принц беше закрит телевизионният канал „Бидая ТВ“.Настъпление срещу интересите на „дълбоката държава“ в Саудитска Арабия\r\nСред задържаните има, може би, не по-малко интересни фигури от тези, които попаднаха по страниците на медиите, което демонстрира наличието на още една смислова съставляваща в събитията от 4 ноември. Някои от арестантите играеха важна роля в т.нар. „дълбока държава“ и се изявяваха като проводници на нейното влияние. Принц Уалид бин Талал предоставяше финансова помощ за предизборната кампания на Хилари Клинтън. Смята се, че личността на екс-крон принца Мохамед бин Найеф е била приоритетна в качеството на бъдещ крал за администрацията на САЩ в периода на управлението на Барак Обама. На регионалната сцена този държавен деец активно взаимодействаше с Катар и Турция, докато днешните власти на КСА предпочитат взаимодействие с Обединените арабски емирства (ОАЕ).\r\nБеше задържан и най-богатият представител на световноизвестното саудитско семейство Бакр бен Ладен. Неговото състояние се оценява на 8,1 милиарда долара, а основният му вид дейност е строителството. \r\nОще един арестуваните – саудитският милиардер от етиопски произход Махмуд ал Амуди. Контролираните от него компании заемат водещи позиции в строителството и ред други сектори от икономиката на Етиопия. От началото на XXI век Саудитска Арабия реализира стратегия за експанзия на уахабизма в преимуществено християнската Етиопия, която е регионален лидер в Източна Африка, именно благодарение на структурите на М. ал Амуди.\r\nОще по-голям авторитет в „дълбоката държава“ има Салех Камел – един от ключовите акционери в световната мрежа на ислямските банки, неговите компании действат под бранда „Ал Барака“. Структурите на този холдинг в Турция, Судан и други страни са в тясно взаимодействие с организацията „Мюсюлмански братя“.\r\nЗатова арестите от 4 ноември влияят и на интересите на „дълбоката държава“, на експанзията на уахабизма от Саудитска Арабия и на религиозните течения в самото Кралство.\r\nВ смислов план крон принцът Мохамед се позиционира, напротив, като поддръжник на развитието на иновационна национална държава. В този план важно „конкурентното преимущество“ на крон принца пред другите наследници от кралското семейство е неговото образование, получено изцяло в Саудитска Арабия.Външният фактор в саудитската перестройка\r\nОчевидно, че за да осъществят такава масова чистка кралят и крон принца са имали нужда от съществена поддръжка. И тя беше получена от Вашингтон.\r\nДнешните саудитски власти са много по-удобни за САЩ в сравнение с клана Абдула. Именно при Абдула през 2003 година, Рияд отказа на Вашингтон да разположи американски войски, които трябваше да водят война в Ирак, на саудитска територия. През ноември 2014 година споменатият по-горе принц Мутаиб бин Абдула, тогава ръководител на Националната гвардия, направи визита във Вашингтон и се срешна с Барак Обама, но техните позиции, не само по ядрената сделка на Вашингтон с Техеран, но и по други регионални проблеми тотално се разминаваха и преговорите се оказаха пълен провал. Освен това Мукрин и Мутаиб се смятат за англофили.\r\nДоналд Тръмп и крал Салман успяха да активизират рязко американо-саудитските отношения, охладнели в периода на президентството на Обама. През февруари 2017 година, скоро след победата на Тръмп на изборите, принц Мохамед бин Салман бе отправен в Белия Дом и успя да съгласува интересите на страните. През май 2017 година, в първото си задгранично пътуване,  Тръмп започна със Саудитска Арабия. Немаловажна роля беше и това, че саудитските власти се съгласиха да отделят колосални средства за закупуването на американско въоръжение и инвестиции в икономиката на САЩ. Пред обществеността бе обявено, че само за оръжие ще бъдат дадени 110 млрд. долара, а общият обем на сделката е 380 млрд. дол. \r\nОсвен това, малко преди началото на ноемврийските арести, Тръмп успя също да се договори с КСА, че широкообсъжданото в медиите изваждане на борсите на петролната компания Сауди Арамко, което ще я направи най-скъпоструващата публична компания в света, ще се направи не в Лондон, както настояваха Уалид бин Талал и някои други министри, а на борсата в Ню Йорк. Към това трябва да се добави, че, по информация на чуждите медии, повечето арести са извършени не от саудитските служби, а от наемници, свързани с бившата ЧВК „Блекуотър“.\r\nИзвестно е също, че само три дни преди арестите в Рияд е бил – за трети път тази година – зетят на президента на САЩ Джаред Кушнер.\r\nВ същото време, в което САЩ продължават да са стратегически партньор на Саудитска Арабия, през текущата година Кралството укрепи и отношенията си с двете други супер-държави: Русия и Китай. Кралят посети Китай през 2017 година с цел да укрепи позициите на Саудитска Арабия на важния за износителите на петрол пазар.\r\nВ Русия, през май 2017 година, беше Мохамед бин Салман, а през октомври, буквално един месец преди началото на кампанията за борба с корупцията, за първи път в историята на двете страни, в Русия беше кралят на Саудитска Арабия. Подписаха се петнадесетина важни документи, включително за петролните пазари, доставяне на въоръжение, включително ЗРК С-400 и сътрудничество в сферата на енергетиката. Очевидно, че в условията, когато Русия започна да играе една от водещите роли в Близкия Изток, развитието на отношенията с Москва способства усилването на позициите на монархията на международната арена и вътре в КСА.\r\nНо ако на вътрешната арена и в отношенията със световните сили крон принц Мохамед постоянно укрепва позициите си, то неговата политика по отношение на арабските страни е съпровождана от множество грешки. Той се смята за основен инициатор на войната в Йемен, продължаваща от март 2015 година без решително преимущество за някоя от страните. В Сирия саудитските власти оказваха съдействие на съперниците на Башар Асад, но загубиха. Целите си не достигна и политиката на Кралството в Иракски Кюрдистан и Либия. Последно през май 2017 година беше установена блокада над Катар, но Доха успя да пренасочи търговските потоци и не се поддаде на натиска.\r\nВ момента се развива ситуацията около Ливан. Няколко часа преди ареста на саудитския елит „под ударите“ попадна и премиера на тази страна Саад Харири. На 4 ноември той беше извикан неочаквано в Рияд и оттам, в присъствието на Мохамед бин Салман, прочете текста на своята оставка, в която се съдържаше пасаж за наличието на заплаха за живота на Харири от страна на Иран. Много аналитици виждат зад това опит на някои близкоизточни регионални държави да дестабилизират ситуацията в Ливан, което косвено ще се отрази на позициите на Техеран в Близкия Изток. На 12 ноември Саудитска Арабия се обърна към Лигата на арабските държави с искане да се проведе извънредно съвещание за обсъждане на политиката на Иран. Възможно е нагнетяването на обстановката около Ливан да продължи да нараства, което може да окаже негативно влияние на стабилността в Близкия Изток.Заключение\r\nКак могат да се развият събитията в Саудитска Арабия в бъдеще? Очевидно е, че Рубикон е преминат. По време на чистките вече се появиха и първите жертви. На 5 ноември хеликоптер претърпя авария, а в него се намираше вицепрезидентът на провинция Асир Мансур бин Мукрин – син на бившия крон принц Мукрин. Според официалната версия, чиновникът е извършвал оглед на територията и се е разбил в резултат от нещастен случай. Отсъства достоверна информация за местонахождението на още един принц - Абдел Азиз бен Фахд, син на бившия крал Фахд – при опит да бъде арестуван е станала престрелка. По този начин залозите в текущия саудитски вътрешен конфликт са повдигнати максимално високо.\r\nОсвен противопоставянията вътре в кралския род, крон принц Мохамед вече се оказа и в пряка конфронтация с някои шейхове на големи саудитски племена, а също и със салафитски духовни дейци, които се засегнаха от неговите призиви за „умерен ислям“. Интегрираният в системата на държавното управление Съвет на улемите подкрепи действията на властите за борба с корупцията, но значително количество богослови, които не влизат в него, са нелоялни към крон принца. Косвено за това свидетелства факта, че от началото на септември са задържани повече от сто представители на духовенството.\r\nЗаедно с това, Саудитска Арабия по обективни причини в условията на нарастващо население и съкращение на доходите от петрол трябва да проведе структурни реформи, насочени към превръщането на Кралството в динамична държава от XXI век. За това е необходима стабилност в страната и подкрепа за властта от страна на обществото – а кампанията за борба с корупцията може да доведе към два напълно противоположни резултата: или консолидиране на властта и сплотяване на поданиците около управляващия клон, или рязка дестабилизация в страната в резултат от ответни действия на структурите, чиито интереси бяха засегнати.\r\nНа четвърти ноември в Саудитска Арабия не просто беше нарушена цялата политическа система и баланс между клоновете на кралското семейство – в течение на един ден позициите на водещите кланове в Кралството бяха обнулени, а активите – конфискувани. Фактически, крал Салман и крон принц Мохамед направиха много важен ход към превръщането на Саудитска Арабия в истинска абсолютна монархия, при която привилигеровано положение ще заемат не всички наследници на краля-основател Абдел Азиз ал Сауд, а само новият крал и близките лично към неговия кръг лица.\r\nСистемата, съществуваща в продължение на десетилетия и позволяваща да се осигури устойчивост на монархията и стабилно развитие на Кралството, за един час беше изведена от равновесие и премина в състояние на турболентност. Как и в какво положение ще бъде достигнато новото статукво – засега не е ясно. Възможни са различни сценарии, но е ясно, че след събитията от 4 ноември ще последват още важни новини, свързани със Саудитска Арабия.\r\nМоже да се очаква, че преминаването на властта към Мохамед, въпреки съществуващите по-рано тенденции в страната, ще се случи още, докато крал Салман е жив. Същевременно започналата непримирима борба вътре в саудитския елит ще продължава. Развитието на събитията по света и позициите на външните играчи също ще имат влияние над политическия процес в Саудитска Арабия.\r\nПревод и редакция:", "date": "2017.11.29", "title": "РИСИ: Монархическата революция в Саудитска Арабия"}
{"url": "http://www.focus-news.net/news/2017/11/29/2462084/veliko-tarnovo-yubileen-kontsert-za-svoyata-70-godishnina-shte-predstavi-v-grada-prof-srebra-mihaleva.html", "text": "Юбилеен концерт за своята 70-годишнина ще представи във Велико Търново проф. Сребра Михалева. Събитието е част от Коледната програма на Общината, съобщи за Радио „Фокус“ – Велико Търново Нелина Църова, директор Дирекция „Култура, туризъм и международни дейности“ към Общината. Тя припомни, че проф. Михалева е един от музикалните доайени на старата столица. Тя има сценична биография, в която са вписани и дълги години с представяния на сцената на търновския театър. В тазвечершния концерт ще се включат бивши и настоящи студенти на преподавателката в катедра „Музика” на Великотърновския университет „Св. св. Кирил и Методий”. Музикалният бенефис ще започне с видео, разказващо моменти от живота на твореца и нейната кариера. Събитието ще се проведе на голяма сена на Музикално-драматичен театър „Константин Кисимов“. Входът е свободен, а началото ще е в 18.00 часа.„Фокус“ припомня:\r\nПроф. Михалева e нocитeл нa Злaтнa лиpa зa виcoки твopчecки пocтижeния oт Съюзa нa бългapcкитe мyзикaлни и тaнцoви дeйци, нa плaкeт и гpaмoтa зa дългoгoдишeн пpинoc в paзвитиeтo нa МДT и нa нaгpaдaтa „Вeликo Tъpнoвo” зa изключитeлни зacлyги зa кyлтypaтa нa гpaдa.\r\nЛуиза ТРАНЧЕВА", "date": "2017.11.29", "title": "Велико Търново: Юбилеен концерт за своята 70-годишнина ще представи в града проф. Сребра Михалева"}
{"url": "http://www.focus-news.net/news/2017/11/29/2462085/balgarski-ekip-uchastva-v-nay-golyamoto-uchenie-po-kiber-otbrana-na-nato.html", "text": "Най-голямото учение по кибер отбрана на НАТО – „Cyber Coalition“ се провежда от 28 до 30 ноември 2017 г. Това съобщиха от пресцентъра на Министерство на отбраната. В него участват повече от 700 представители от страните-членки на Алианса, държави партньори на НАТО, както и органи на Европейския съюз. Основното предизвикателство пред учението е създаване на реална кибер среда, в която да бъдат тествани професионалните умения на участниците, както и процедурите за комуникация и координация между отделните държави.\r\nВ тридневното учение Република България участва със съвместен екип, с представители от държавни структури, бизнеса и академичната общност, под общото ръководство на Министерството на отбраната. Основните задачи за решаване са в контекста на хибридни сценарии, свързани с атаки в социалните мрежи, атаки срещу мобилни устройства, защитата от зловреден софтуер и др.", "date": "2017.11.29", "title": "Български екип участва в най-голямото учение по кибер отбрана на НАТО"}
{"url": "http://www.focus-news.net/news/2017/11/29/2462086/afp-donald-tramp-obeshta-seriozni-sanktsii-sreshtu-severna-koreya.html", "text": "Президентът на САЩ Доналд Тръмп обеща във вторник да наложи допълнителни „сериозни санкции“ срещу Северна Корея, в отговор на последното ракетно изпитание на Пхенян, предава AFP.\r\n„Тъкмо говорих с президента Си Дзинпин от Китай, относно провокативните действия на Северна Корея. Допълнителни сериозни санкции ще бъдат наложени срещу Северна Корея днес. Ситуацията ще бъде под контрол!“, написа американският президент в Туитър.\r\nПревод и редакция:", "date": "2017.11.29", "title": "AFP: Доналд Тръмп обеща „сериозни санкции“ срещу Северна Корея"}
{"url": "http://www.focus-news.net/news/2017/11/29/2462087/blagoevgrad-na-gkpp-kulata-se-e-obrazuvala-kolona-ot-tovarni-avtomobili-s-dalzhina-2-km-na-izhod.html", "text": "На ГКПП \"Кулата\" се е образувала колона от товарни автомобили с дължина 2 км на изход и се налага шофьорите да изчакват около 40 минути, съобщи слушател на Радио „Фокус“.", "date": "2017.11.29", "title": "Благоевград: На ГКПП \"Кулата\" се е образувала колона от товарни автомобили с дължина 2 км на изход"}
{"url": "http://www.focus-news.net/news/2017/11/29/2462088/inzh-dimitar-mishev-vik-pazardzhik-vapreki-informatsionnata-kampaniya-i-preduprezhdeniyata-prodalzhava-izhvarlyaneto-na-mokri-karpichki-v-kanalizatsiyata.html", "text": "Остава нерешен проблемът с изхвърлянето на мокри кърпички в канализацията на Пазарджик, каза за Радио „Фокус“ – Пазарджик инж. Димитър Мишев от ВиК – Пазарджик. Той обясни, че въпреки информационната кампания, която провежда дружеството и многократните предупреждения, продължават случаите на изхвърлени такива кърпи в канализацията. „Те не се разграждат, събират се на топка и от една страна стават трудни за изваждане, от друга водят до задръстване на канализационните съоръжения. Ние правим разходи за отпушването, а след това се оказва, че недобросъвестни граждани отново ги хвърлят там”, коментира Мишев. Той допълни, че тези отпадъци се превръщат в сериозен проблем, защото са неразградими по естествен път.\r\nВаня НИКОЛОВА", "date": "2017.11.29", "title": "Инж. Димитър Мишев, ВиК – Пазарджик: Въпреки информационната кампания и предупрежденията продължава изхвърлянето на мокри кърпички в канализацията"}
{"url": "http://www.focus-news.net/news/2017/11/29/2462089/vratsa-142-detsata-ot-oblastta-sa-zapisani-v-registara-za-osinovyavane.html", "text": "142 децата от област Враца са записани в регистъра за осиновяване, съобщиха за Радио „Фокус“ – Видин от Регионалната дирекция „Социално подпомагане“ – Враца. От тях 73 деца са с различни увреждания. През месец октомври нито едно дете от врачанския регистър не е осиновено от българско семейство, две деца са осиновени от семейства от чужбина чрез Министерство на правосъдието. \r\nМежду децата, включени в регистъра за осиновяване, са и две сестри на 6 и 8 години. Специалисти от дирекцията посочиха, че семейства, които искат да осиновят дете, предпочитат то да е на възраст под 3 години. 30 са семействата от област Враца, които кандидатстват пред социалните служби за осиновяване на дете, но децата, включени в регистъра за осиновяване, не отговарят на техните изисквания.\r\nАнна ЛОЗАНОВА", "date": "2017.11.29", "title": "Враца: 142 децата от областта са записани в регистъра за осиновяване"}
{"url": "http://www.focus-news.net/news/2017/11/29/2462090/vodeshtite-elektronni-i-pechatni-medii-razgledaha-zavoda-na-rosomak.html", "text": "Темата за бойните машини малко остана назад в сравнение със скандалите с конкурсите за нови бойни самолети и за многофункционални бойни кораби. Според експерти най-важното условия е те да бъдат в максимална степен произведени в България, което ще улесни бъдещата им поддръжка, ремонт и модернизация. Как това стана на практика – да погледнем към Полша, страна също била част от Варшавския договор, а сега член на НАТО и ЕС. \r\nПрез 2003 г. полското МО в лицето на Инспектората по въоръженията подписва договор с финландската компания Patria за придобиване на лиценза за производство на бойните машини AMV. За целта е избран заводът WZM в град Sienianowice Slaskie край Катовице. По това време това е завод на МО на Полша, в който е извършвал ремонт и модернизация на ОБТ Т-55, но без поръчки от МО след 1992 г.Група български журналисти от водещите електронни и печатни медии бе поканена от Юха Симола, старши вицепрезидент „Маркетинг и продажби“ в Patria, да разгледа завода на Rosomak S.A., съобщават организаторите на събитието.\r\nДоговорът е подписан на 15 април 2003 г. за 690 машини с доставка в периода 2004-2013 г. - 313 във вариант БМП и 377 във вариант БТР/машини за родовете войски. За половин година от голи стени и под е осъществена тотална реновация на производствените халета. Първата машина Rosomak е предадена на полските СВ още през 2004 г. В началото 70% от частите за новата машина, която след всенародно допитване получава името Rosomak, се внасят. От 2010 г. 94% се произвеждат в Полша и само 6% се вносни. Организацията на работата по поточната линия напълно копира тази във Финландия, с изключение на 2 работни станции. Patria е осъществила трансфер на технолгияна и „ноу-хау“ и сега WZM, преименувана през 2014 г. в Rosomak S. A., самостоятелно произвежда бойни машини Rosomak, създава нови варианти, обучава механик-водачите, мерачите и командирите, осъществява изцяло поддръжката им на Нива 1, 2, 3 - съвместно с други полски производители произвежда и експлоатира симулаторни системи,  осъществява износ за трети страни, произвежда компоненти за заводите на Patria във Финландия. През 2013 г. полското МО подписва договор с компанията за още 307 машини, с което общият брой до 2019 г. трябва да достигне 997 броя. Към ноември 2017 г. вече са доставени над 700 машини. През 2007 г. започва полският принос към операцията на НАТО ISAF в Афганистан и за периода до 2014 г. там са изпратени общо 200 машини, като в периода на максимално присъствие там са 162 машини. Именно там Rosomak си завоюва реномето на най-тестваната в бойни условия бойна машина на пехотата 4-о поколение. Има многобройни случай на атаки с ИВУ и РПГ-7. Единствената жертва в бойни условия на войник на борда на Rosomak е дадена през 2009 г., когато ИВУ експлодира под колелото на Rosomak, той се преобръща в канавката и мерачът в откритата купола е смачкан. В резултат на опита в Афганистан, са направени над 400 подобрения и промени по машината, главно в областта на софтуера, добавяне на допълнителна броня и увеличаване на ситуационна информираност. \r\nRosomak, благодарение на своята модулност, позволява лесно да бъдат разработени различни варианти. Полските СВ има Rosomak в следните варианти: БМП с купол Hitfist с 30 пп автоматично оръдие Bushmaster Mk. 44; БТР с 12,7 мм картечница и 40 мм автоматичен гранатомет; линейка, многосензорен пост; команден пост; носител на 120 mm минохвъргачка в купол; машина за директна огнева поддръжка със 105 мм оръдие. В момента в процес на изпитания е вариант БРЕМ. \r\nМихай Румин, старши специалист, и Михай Чолева, специалист по маркетинг в компанията обясниха организацията на работата: „Работата по всяка машина започна с приемане на листовете бронева стомана, произведени в Полша, с направени в тях технологични отвори. Листовете преминават през почистване чрез механична обработка с много малки метални сфери изстрелвани под високо налягане. Следва заваряване на винтове на металните листа, с цел последващо закрепване на допълнителна бронезащита или други системи. След това опитни заварчици заваряват грубо страничните броневи листа. Следва заваряване на листата за покрива и дъното. След това на 2 въртящи се стапелни машини се осъществява финото заваряване по цялата дължина на всеки броневи лист. Следва монтаж на двигателя Scania, също произвеждан в Полша. Той е изпитан предварително в специална тест стая, разположена в цеха. Следва монтаж на другите системи, почистване отново с метални сфери и до 24 часа машината трябва да бъде боядисана“. Ако това не стане, тя се връща за нова почистваща обработка. Всяка една машина преминава проверка на близък полигон. До там стига по магистрала, което позволява да се изпита официалната максимална скорост от 110 km/h (неофициалната е 120 km/h). На полигона, ако е БМП, се изпробва и въоръжението и машината се връща в завода. Това всичкото отнема 1 ден. След нови проверки, на втория ден, ако е амфибийна, след плаване в близко езеро. Нови проверки, и ако всичко е наред, машината се приема от приемчик, базиран за постоянно в завода. Rosomak има изградена система за управление на качеството, която са базира на почти изцяло ръчен труд. Въпреки това разликата в размерите, при дължина от почти 8 метра, гарантирано е едва 2 мм за цялата история от 2004 г. до наши дни. Компанията има следната организация на труда: всяка операция се записва в книга, където е отбелязано кой я e извършил и кой я е проверил. Освен това всеки работник на поточната линия е длъжен да сигнализира при открита неизправност, за да може тя да се отстрани на най-ранен етап. Така производството на една машина Rosomak отнема средно 30 дни, в зависимост от варианта, а производителността на поточната линия е 8 машини месечно. При нужда може да бъде пусната и друга поточна линия със същата производителност на месец. Общо в компанията работят 440 човека и механици, базирани в двете бригади на полските СВ, където се експлоатират Rosomak. Така компанията бързо получава информация за всички повреди и нужди от ремонт, както и впечатления от експлоатацията за машината от първа ръка. Персоналът на компанията оказва поддръжка и ремонт на машините по време на мироопазващите мисии на полската армия в Афганистан, Чад, ЦАР и Конго. Общо в производството на бойните машини Rosomak участват над 100 полски компании с над 3500 работещи. \r\nRosomak S.A. е пример как от едно умиращо предприятие на полското МО, без поръчки и без перспектива, чрез договор с подходящ партньор не само се създава жизнеспособно предприятие, което не само задоволява дългосрочните нужди на МО от бойна машина, но и генериращо бизнес активност за голям брой национални компании с голям брой заети в тях. И нещо повече – осигуряващо осъществяване на експортни сделки като тази за 40 машини за ОАЕ. \r\nPatria е осъществила маркетингово проучване и смята да предложи проекта за нова бойна машина за СВ в България да се осъществи в ТЕРЕМ „Хан Крум“ в Търговище. Сега въпросът е МО, така да сключи договора за новите бойни машини за СВ, така че ползите за България да са съизмерими с тези за Полша и машините Rosomak.", "date": "2017.11.29", "title": "Водещите електронни и печатни медии разгледаха завода на Rosomak"}
{"url": "http://www.focus-news.net/news/2017/11/29/2462091/aktsenti-v-sutreshniya-blok-dobro-utro-balgariya-na-radio-fokus-na-30-noemvri.html", "text": "За традициите и обичаите на Андреевден ще говорим в сутрешния блок „Добро утро, България“ по Радио \"Фокус\" с етнолога Иглика Мишкова, а каква зима ни очаква ще попитаме метеоролога доц. Илиян Господинов. Ще има ли ревизия на Прехода и защо управляващи и опозиция не могат да се разберат дали да има конституционни промени? Очаквайте с коментар проф. Михаил Константинов. След 9.00 часа наш гост ще бъде кметът на Симитли Апостол Апостолов. Ще ви разкажем и за параклиса „Свети Архангел Михаил” в Клисура, където са събрани костите на част от избитите по време на Априлското въстание клисурци. Зад какви каузи застават децата от СУ „Сава Доброплодни“ в Шумен през седмицата на доброволчеството ще научим от Ивелина Иванова. \r\nСлушайте „Добро утро, България“ от 6.00 до 10.00 по Радио „Фокус“ с водещ Евелин Цанева.", "date": "2017.11.29", "title": "Акценти в сутрешния блок „Добро утро, България“ на Радио \"Фокус\" на 30 ноември"}
{"url": "http://www.focus-news.net/news/2017/11/29/2462092/kremal-rusiya-i-kitay-imat-blizki-podhodi-kam-printsipnite-mezhdunarodni-problemi.html", "text": "Русия и Китай имат близки или съвпадащи подходи към принципните международни въпроси, включително ситуацията на Корейския полуостров и в Украйна. Това се отбелязва в материалите към срещата между президента на Русия Владимир Путин и премиера на Китай Ли Къцян, предава ТАСС.\r\n„Подходите на Русия и Китай към принципните въпроси на съвременния световен ред и ключовите международни проблеми, включително ситуациите в Украйна, на Корейския полуостров, Близкия Изток и в Северна Африка, както и иранската ядрена програма, съвпадат или са близки“, пише в материал от пресслужбата на Кремъл.\r\nВ документа се подчертава, че на тази основа се поддържа тясно взаимодействие между двете страни в международните дела.\r\nПревод и редакция:", "date": "2017.11.29", "title": "Кремъл: Русия и Китай имат близки подходи към принципните международни проблеми"}
{"url": "http://www.focus-news.net/news/2017/11/29/2462093/kyustendil-pochti-tri-chasa-prodalzhi-zasedanieto-po-deloto-za-ubiystvoto-na-nikolay-radev-ot-dupnitsa.html", "text": "Почти три часа продължи заседанието по делото за убийството на Николай Радев от Дупница в Окръжен съд – Кюстендил, предаде репортер на Радио „Фокус” – Кюстендил. На заседанието се явиха тримата обвинени, техните защитници, гражданските ищци по делото и частни обвинители, един свидетел и вещите лица. В съдебна зала не се явиха двама свидетели, редовно призовани, но намиращи се извън страната. Първо беше разпитана Александрина Игова. Тя разказа пред съдебния състав, че докато е живеела с Николай Радев, е била подложена от негова страна на тормоз – заплашвана и обиждана. \r\nВ съдебното заседание обяснения даде единият от подсъдимите – Владимир Карастоянов, който направи хронология на събитията. В уводните думи говори за внучката си Владимира, която била под стрес и не е била в състояние да дава показания. В рамките на обясненията бяха разказани спомени за нощта на инцидента, както и за отношението на убития към Владимир Карастоянов. Беше приета и една от назначените експертизи по делото. \r\nСледващото заседание е насрочено за 14 декември от 13.00 часа. За тежкото престъпление са обвинени Николай, Иван и Владимир Карастоянови от Дупница. Случаят е от 11 март 2014 година когато в местно заведение в Дупница умишлено е умъртвен Николай Радев, известен в града с прякора „Отвертката”. Според държавното обвинение извършителите са тримата мъже от фамилията Карастоянови: бащата и двамата му синове.\r\nВенцеслав ИЛЧЕВ", "date": "2017.11.29", "title": "Кюстендил: Почти три часа продължи заседанието по делото за убийството на Николай Радев от Дупница"}
{"url": "http://www.focus-news.net/news/2017/11/29/2462094/blagoevgrad-kolednite-svetlini-v-bansko-shte-badat-zapaleni-na-5-dekemvri.html", "text": "Коледните светлини в Банско ще бъдат запалени на 5 декември. Това съобщиха от пресцентъра на Община Банско. Лично кметът Георги Икономов се очаква да отброи до 17.00 часа моментът, в който светлинките на Коледната елха на централния градски площад ще засияят. Коледни песни, както и огнено шоу, подготвено от трупа „Дивинитас“, ще допринесат за създаване на празнично настроение, а както всяка година, дребни лакомства ще получи всяко дете. \r\nКултурната програма за най-светлите християнски празници ще включва общ концерт на Детското театрално студио с ръководител Мариана Думанова и детската школа по пиано, водена от Марина Иванова на 19 декември. Традиционен поздрав към жителите и гостите на града ще отправи читалището със своя голям коледен концерт под надслов „Свята Коледа”. Децата от всички самодейни състави към читалището, са подготвили програмата на концерта, който е планиран за 21 декември от 17.30 часа. В новогодишната нощ жителите и гостите на града ще бъдат забавлявани от Невена Цонева. Талантливата певица, която замени в „Ку-ку бенд” Цветелина Грахич, е подготвила букет от свои и чужди песни, с които да създаде весело празнично настроение на пл. „Никола Вапцаров”.", "date": "2017.11.29", "title": "Благоевград: Коледните светлини в Банско ще бъдат запалени на 5 декември"}
{"url": "http://www.focus-news.net/news/2017/11/29/2462095/veliko-tarnovo-obshtinata-be-otlichena-s-nagrada-za-ustoychivo-razvitie-v-oblastta-na-kulturno-istoricheskiya-turizam-za-2017-g.html", "text": "Община Велико Търново бе отличена с награда за устойчиво развитие в областта на културно-историческия туризъм за 2017 г. Призът бе връчен от Българската хотелиерска и ресторантьорска асоциация (БХРА), съобщи за Радио „Фокус“ – Велико Търново Владислава Андреева, от Общинската туристическа агенция „Царевград Търнов“. Отличието приеха директорът на Дирекция „Култура, туризъм и международни дейности“ на Община Велико Търново Нелина Църова и управителя на Общинската туристическа агенция „Царевград Търнов“ Борислав Йорданов. Годишните награди на БХРА са за професионални постижения в областта на мениджмънта, хотелиерството и ресторантьорството и се връчват ежегодно от 1996 година.\r\nПризът е за успешно реализираните проекти и инициативи в областта на културно-историческия туризъм през годината – консервация, реставрация и експониране на средновековната Шишмановата баня, специализираното изложение на български производители на храни производителите „Трапезица Фест“, интерактивната познавателна игра „Средновековни криминални загадки – Тайната на 9-те ключа“, събитието „Нощ на Самоводската чаршия“ и Фестивал на занаятите и съдействието за разкриване на парка на миниатюрите „Търновград – духът на хилядолетна България“.\r\nЛуиза ТРАНЧЕВА", "date": "2017.11.29", "title": "Велико Търново: Общината бе отличена с награда за устойчиво развитие в областта на културно-историческия туризъм за 2017 г."}
{"url": "http://www.focus-news.net/news/2017/11/29/2462096/maestro-vladimir-boshnakov-s-galakontsert-na-7-dekemvri-duhoviyat-orkestar-vav-veliko-tarnovo-shte-otbelezhi-50-godishniya-si-yubiley.html", "text": "С галаконцерт на 7 декември Духовият оркестър във Велико Търново ще отбележи 50-годишния си юбилей. Това каза в предаването „Царевград Търнов - славата и величието на България“ на Радио „Фокус“ диригентът маестро Николай Бошнаков. По думите му интересът към събитието е голям и въпреки че концертът е подарък от Община Велико Търново за жителите и гостите на града, билетите вече са изчерпани. „Духовият оркестър или наричан още „Общинският Биг бенд“ е създаден през 1967 година. Ролята винаги е била една и съща – от изпълнение на ритуални функции - обслужване на национални, официални и църковни празници включително годишни, през т.нар. „културен отдих“. Оркестърът е свирел в парка, както го правим и днес\", каза още Бошнаков. По думите му на времето музикалните вкусове и предпочитания са били предимно към танга, валсове и полки. \"Сега вече навлиза и суингът, навлиза и латиното, така че оркестърът просто разширява своя репертоар, но функцията си остава все една и съща“, обясни той. Диригентът добави, че в галаконцерта на 7 декември участие ще вземе и звездата на българската естрада Орлин Горанов, както и певицата Весела Бонева. По думите му 2018 година не е ясно накъде ще отведе Общинския Биг бенд, но е положително, че в много градове се пази традицията за прегледи на духовите оркестри. “Доста пътуваме в страната и в много градове в България все още се пази тази традиция на прегледи на духовите оркестри\", добави диригентът. По думите му такива са градовете: Габрово, Русе, Ботевград, Плевен. Той каза още, че традицията се запазва и чрез техния фестивал във Търново, който е за военни оркестри. \"Така ние обменяме информация, знаем в кой град какво се случва. По този начин си сверяваме часовника. Държа дебело да подчерта, че Великотърновският духов оркестър от десетилетия насам е бил от водещите оркестри в страната. Основното за нас е тази функция на културен отдих, на това да забавляваме гражданите неангажиращо“, каза още маестро Николай Бошнаков.", "date": "2017.11.29", "title": "Маестро Владимир Бошнаков: С галаконцерт на 7 декември Духовият оркестър във Велико Търново ще отбележи 50-годишния си юбилей"}
{"url": "http://www.focus-news.net/news/2017/11/29/2462097/premierat-boyko-borisov-s-iran-sme-v-prekrasni-otnosheniya.html", "text": "Аз бях един от първите, които отидоха в Иран. В прекрасни отношения сме с тях. Това каза българският премиер Бойко Борисов пред журналисти в Рияд по време на посещението му в Саудитска Арабия във връзка с информацията, че самолетът на българската делегация не е бил допуснат да лети над Иран на път за Саудитска Арабия, предаде репортер на Агенция \"Фокус\". Премиерът отказа да коментира, обяснението от иранска страна за причините за това решение. \" С Иран имаме много добри отношения. Нашата политика, моята политика е била винаги за мир, никога срещу трета държава. Всички знаят, че сме приятели с Катар, с Емирствата, с Иран и с Турция. Това не значи, че не може да доразвием и приятелства и с други, с които досега не сме ги имали в този обем и така, както искаме\", каза още Бойко Борисов.", "date": "2017.11.29", "title": "Премиерът Бойко Борисов: С Иран сме в прекрасни отношения"}
{"url": "http://www.focus-news.net/news/2017/11/29/2462098/afp-ot-fatah-zayaviha-che-hamas-ne-pokazvat-angazhiranost-kam-sdelkata-za-pomirenie-predi-iztichaneto-na-klyuchov-kraen-srok.html", "text": "Главният преговарящ по сделката за помирение с „Хамас“ от страна на „Фатах“ – Аззам ал Ахмад – заяви в сряда, че движението от Ивицата Газа „не показва ангажираност“ към изпълнението на договорката, само два дни преди изтичането на ключовия краен срок за прилагане на споразумението, предава AFP.\r\n„“Хамас“ не показва ангажираност към споразумението за помирение, което подписа в Кайро“, разкри той. „До този момент, проблемите и препятствията от страна на „Хамас“ продължават да са налице и дори се увеличават“.\r\nПреди края на срока в петък, „Хамас“ трябва да предаде контрола над Ивицата Газа на Палестинската автономия, след десетилетие, в което управлява областта. От агенцията пишат, че сега са се появили съмнения дали помирението изобщо ще се осъществи.\r\nПревод и редакция:", "date": "2017.11.29", "title": "AFP: От „Фатах“ заявиха, че „Хамас“ „не показват ангажираност“ към сделката за помирение, преди изтичането на ключов краен срок"}
{"url": "http://www.focus-news.net/news/2017/11/29/2462099/parlamentat-udalzhi-rabotnoto-si-vreme-do-2300-chasa.html", "text": "Парламентът удължи работното си време до 23.00 часа. Предложението направи председателят на Бюджетна комисия Менда Стоянова, предаде репортер на Агенция „Фокус“. „За“ него гласуваха 113 народни представители, „против“ – 68 и „въздържали се“ – 21, с което то бе прието. В момента депутатите продължават работа по второто четене на бюджета на НЗОК за 2018 г. Предстои депутатите да започнат разглеждането на държавния бюджет за 2018 г. на второ четене.  \r\nДеница КИТАНОВА", "date": "2017.11.29", "title": "Парламентът удължи работното си време до 23.00 часа"}
{"url": "http://www.focus-news.net/news/2017/11/29/2462100/veliko-tarnovo-obshtinata-uchastva-s-dve-nominatsii-v-godishnite-nagradi-v-turizma-za-2017-godina.html", "text": "Велико Търново е с две номинации за годишните награди в туризма. Гласуването продължава до 10 декември и се извършва на интернет платформата  . Организатор на надпреварата е Министерството на туризма. Това съобщиха от пресцентъра на Общината.\r\nВелико Търново се бори в общата категория за най-предпочитана туристическа дестинация. Всеки, който желае, може да подкрепи Велико Търново .\r\nТрадиционният есенен празник „Нощ на Самоводската чаршия и фестивал на занаятите“ е номиниран в класа „Събитие на годината“. Своя вот желаещите могат да дадат   .\r\nГласуването ще бъде ограничено на база на IP адресите и устройствата, посочват организаторите. Инициативата „Годишни награди в туризма“ има за цел да популяризира България, градовете и населените места като целогодишна и предпочитана туристическа дестинация, като представя разнообразни събития, културно-историческо наследство, природни дадености и др.", "date": "2017.11.29", "title": "Велико Търново: Общината участва с две номинации в годишните награди в туризма за 2017 година"}
{"url": "http://www.focus-news.net/news/2017/11/29/2462101/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nПътните настилки в страната са предимно сухи, по усойните места заледени, почистени и обработени.\r\nОграничена видимост поради мъгла:\r\n- до 150 м в района на Перник и Радомир /обл. Перник/.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” - забранен за движение на товарни автомобили с ремаркета и полуремаркета.\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево;\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.29", "title": "Актуална пътна обстановка към 17.30 часа"}
{"url": "http://www.focus-news.net/news/2017/11/29/2462102/ombudsmanat-maya-manolova-svikva-forum-po-povod-25-godini-ot-ratifitsirane-na-evropeyskata-konventsiya-za-pravata-na-choveka.html", "text": "Омбудсманът Мая Манолова организира конференция по повод 25 години от ратифициране на Европейската конвенция за защита правата на човека и основните свободи (ЕКПЧ). Темата на форума е „Европейските стандарти за защита правата на човека: влияние на практиката на Съда в Страсбург върху националното законодателство и институциите“. Това съобщиха от пресофиса на омбудсмана. През 2017 г. България е осъдена да заплати обезщетения в размер на 799 595 евро от Европейския съд по правата на човека в Страсбург - тези и други данни ще представи омбудсманът по време на дискусията. На форума ще бъде направена равносметка на влиянието на практиката на Европейския съд по правата на човека за усъвършенстване на българското законодателство, обсъждане капацитета на българските институции за прилагане на ЕКПЧ и практиката на Съда в Страсбург, както и проблемите с изпълнението на осъдителните решения към България.  \r\nСъбитието ще се състои утре, 30 ноември, от 11.00 часа в зала „Тържествена“ в Централния военен клуб.\r\nУчастие са потвърдили министърът на правосъдието Цецка Цачева, заместник-министрите на правосъдието Десислава Ахладова, Евгени Стоянов и проф. Николай Проданов, заместник-министърът на вътрешните работи Стефан Балабанов, двама български съдии от Европейския съд по правата на човека Йонко Грозев и Здравка Калайджиева, народни представители, членове на Консултативния съвет по законодателството към НС, както и на Консултативния-конституционен съвет към Омбудсмана, съдии от Конституционния съд, от Върховния касационен съд, Върховния административен съд, председателят на Софийския районен съд Александър Ангелов, секретарят по правните въпроси на президента проф. Емилия Друмева, директорът на Националния институт на правосъдието Миглена Тачева, председателят на Съюза на юристите Владислав Славов, представители на Съюза на съдиите и Висшия съдебен съвет, на академичната общност и студенти, правителствени агенти, учени, експерти и неправителствени организации, работещи в защита правата на човека.", "date": "2017.11.29", "title": "Омбудсманът Мая Манолова свиква форум по повод 25 години от ратифициране на Европейската конвенция за правата на човека"}
{"url": "http://www.focus-news.net/news/2017/11/29/2462103/ministar-neno-dimov-i-kmetove-ot-oblast-razgrad-shte-podpishat-dogovor-za-finansirane-po-opos-za-dve-instalatsii-za-otpadatsi.html", "text": "Министърът на околната среда и водите Нено Димов и кметовете на Разград, Исперих, Кубрат, Завет, Лозница, Самуил и Цар Калоян ще подпишат договор за проектиране и изграждане на компостираща инсталация и инсталация за предварително третиране на битови отпадъци. Това съобщиха от пресцентъра на Министерството на околната среда и водите.\r\nОбщият размер на инвестицията е над 13.5 млн. лв. Безвъзмездната финансова помощ в размер на 8.6 млн. лв. е осигурена от Оперативна програма „Околна среда 2014-2020“. \r\nПодписването ще се състои на 30 ноември 2017 г. от 11.00 часа в зала „Министър“ в МОСВ на бул. „Княгиня Мария Луиза“ № 22.", "date": "2017.11.29", "title": "Министър Нено Димов и кметове от област Разград ще подпишат договор за финансиране по ОПОС за две инсталации за отпадъци"}
{"url": "http://www.focus-news.net/news/2017/11/29/2462104/reuters-tereza-mey-se-sreshtna-s-premiera-na-irak-v-bagdad.html", "text": "Британският премиер Тереза Мей се срещна с иракския си колега Хайдер ал Абади в сряда в Багдад, по време на първата си визита в страната, след като стана министър-председател, заяви говорител на британското правителство, предава  Reuters.\r\n„Иракско-британските отношения определено се подобряват. Благодарим на британското правителство за подкрепата, която оказа на Ирак във всички сфери и най-вече за взаимодействието срещу тероризма, въздушната подкрепа и разузнавателните данни“, заяви Абади по време на взаимна пресконференция с Мей.\r\n„Ние ще продължим да подкрепяме Ирак като партньор, за да осигурим налагането на сигурност, реконструкция на страната, както и за обучението на иракските Въоръжени сили“, е заявила Мей, според съобщението от кабинета на Абади.\r\nПревод и редакция:", "date": "2017.11.29", "title": "Reuters: Тереза Мей се срещна с премиера на Ирак в Багдад"}
{"url": "http://www.focus-news.net/news/2017/11/29/2462106/prof-ivan-tyutyundzhiev-tsar-kaloyan-uspyava-da-izvoyuva-avtoriteta-i-znachimostta-na-balgarskata-patriarshiya-kato-vodesht-duhoven-tsentar-sred-pravoslavniya-svyat.html", "text": "Цар Калоян успява да извоюва авторитета и значимостта на Българската патриаршия като водещ духовен център сред православния свят. Това каза в предаването „Царевград Търнов - славата и величието на България“ на Радио „Фокус“ деканът на историческия факултет към ВТУ „Св. Св. Кирил и Методий“ проф. Иван Тютюнджиев. По думите му далновидният владетел постига легитимност на своето владетелско достойнство, постига ръст на ранга на Българската църква в Патриаршия, каквато той налага като свое разбиране за целия православен свят и създава основите на онази политика във военно отношение, апотеоз на която ще бъдат действията на Иван Асен II. Той обясни още, че коронацията на цар Калоян трябва да се разглежда в контекста на сложните взаимоотношения в Европа през този период и преди всичко на България с Папството и с Унгарското кралство. „През 1202 г. унгарският крал Имре или Емерих, както той е известен, напада България и превзема оспорваните области Белград, Браничево и Ниш, като последната прехвърля в ръцете на своите протеже на сръбския престол Вук Неманич. Калоян отвръща на унгарската агресия и през 1203 г. помага на Стефан Неманич да си възвърне сръбския трон и в същото време отвоюва Белградската и Браничевската област от унгарците с помощта на кумански наемници. Папата разчита, чрез България да разшири влиянието си сред православния свят и предлага кралска корона на Калоян. През 1204 година пратеник кардинал Лъв потегля за България, но бива задържан от унгарския крал Емерих, който завява, че ще пропусне кардинала, само ако получи областите Белград и Браничево обратно. Тук обаче папата му припомня, че Калоян ще бъде коронясан, както пише в изворите, не върху чужда, а върху собствена земя и го заплашва с отлъчване от църквата, ако не освободи пратеника. И действително той го освобождава, на 15 октомври 1204 г. кардинал Лъв пристига в Търново. Миропомазва архиеписксоп Василий за примас на българската църква, а на следващия ден от името на папа Инокентий Трети провъзгласява Калоян за крал“, обясни историкът. \r\nПроф. Иван Тютюнджиев коментира още, че това може да се приема за изключително дипломатическа ловкост и този момент на приемственост всъщност между Първото и Второто българско царство, се превръща в един много солиден аргумент в политиката на Калоян във връзка с исканията, които той има. Политика, която владетелят следва неотклонно и която влиянието на България в православния свят значително се разширява и утвърждава.", "date": "2017.11.29", "title": "Проф. Иван Тютюнджиев: Цар Калоян успява да извоюва авторитета и значимостта на Българската патриаршия като водещ духовен център сред православния свят"}
{"url": "http://www.focus-news.net/news/2017/11/29/2462107/sofiya-vremenno-shte-bade-zakrit-parkingat-pred-sofiya-hotel-balkan-vav-vrazka-s-provezhdane-na-meropriyatie.html", "text": "Временно ще бъде закрит паркингът пред  „София Хотел Балкан“ във връзка с провеждане на мероприятие. Това съобщиха от пресцентъра на Столична община. От 8.00 часа на 30 ноември до приключване на мероприятието на 1 декември се закрива паркингът пред хотел „София Хотел Балкан“. Промяната в организацията на движение се налага във връзка с провеждане на държавно мероприятие.", "date": "2017.11.29", "title": "София: Временно ще бъде закрит паркингът пред  „София Хотел Балкан“ във връзка с провеждане на мероприятие"}
{"url": "http://www.focus-news.net/news/2017/11/29/2462108/ministerstvoto-na-turizma-vnasya-kazusa-s-magi-tur-eood-v-komisiyata-za-registratsiya-na-turoperatori-i-turisticheski-agenti.html", "text": "Документацията за отношенията с клиенти и за дейността на фирма „Маги тур“ ЕООД - Хасково ще бъде разгледана в Експертна комисия по регистрация на туроператори и туристически агенти (ЕКРТТА), която да изрази становище по дейността на компанията, включена в Националния туристически регистър. Това съобщиха от пресцентъра на Министерство на туризма. За това се уточниха експерти на Главна дирекция „Туристическа политика“ в Министерството на туризма на среща днес в София с Мария Петрова, пълномощник на управителя на фирмата Георги Петров, която е и негова съпруга. Разговорът бе поискан от министерството. Комисията за регистрация е орган към министъра на туризма, който го подпомага при решенията относно туроператорите и туристическите агенти.  \r\nВедомството започна проверка на „Маги тур“ ЕООД на 27 ноември, когато негови експерти заедно с представители на Комисията за защита на потребителите (КЗП) бяха на място пред офиса на фирмата в Хасково. Причината бе оповестени в медийното пространство жалби от туристи, че техни екскурзии в чужбина не са се състояли или са проведени по други маршрути и с друго времетраене. Експертите установиха, че офисът на „Маги тур“ е затворен. Освен това компанията е в нарушение на Наредбата за дейността на туроператорите и туристическите агенти към Закона за туризма и заради факта, че офисът ѝ се намира не на партер или първи етаж, а на третия етаж в сградата. \r\nПроверка в Националния туристически регистър констатира още, че фирмата има регистрация като туристически агент, а не като туроператор. Според Закона за туризма това ѝ дава право само да продава, но не и да създава туристически пакети. Регистрацията на „Маги тур“ ЕООД е от 2011 г. и удостоверението е издадено от тогавашното Министерство на икономиката, енергетиката и туризма. На срещата в Министерството на туризма упълномощената Мария Петрова заяви, че не правят собствени туристически пакети, а предлагат продажби на организирани туристически пътувания с обща цена, предоставяни от  туроператори. Тя гарантира, че това ще бъде доказано с документи пред EKPТТА.\r\nПо данни, постъпили в министерството, от  КЗП са извършени проверки  на 18 жалби срещу „Маги тур“ от юли 2017 г. насам. 12 от тях са изпратени в прокуратурата, а проверките по останалите не са приключили. КЗП е издала на „Маги тур“ 5 наказателни постановления за последната година на обща стойност 14 500 лв., поясниха още от контролния орган.  \r\nИздадена е и заповед на председателя на КЗП от 31 октомври 2017 г. за налагане на принудителна административна мярка „временно затваряне на туристически обект“ заради установено извършване на туроператорска дейност без нужната регистрация.", "date": "2017.11.29", "title": "Министерството на туризма внася казуса с „Маги тур“ ЕООД в Комисията за регистрация на туроператори и туристически агенти"}
{"url": "http://www.focus-news.net/news/2017/11/29/2462109/veliko-tarnovo-v-svishtov-sa-provede-razshireno-zasedanie-na-obshtestveniya-konsultativen-savet-kam-kmeta-na-obshtinata.html", "text": "В Община Свищов са проведе разширено заседание на Обществения консултативен съвет към кмета на Свищов, на който се направи отчет за извършените дейности през втората година от мандата на общинското ръководство. Това съобщиха от пресцентъра на Общината. На срещата присъстваха директори на дирекции от Общината, кметове на кметства, общински съветници, представители на образователни, културни и социални институции, на бизнеса, на неправителствени организации, граждани и медии.\r\nОще с встъпителните думи кметът Генчо Генчев каза, че през втората година от мандата ръководството на община Свищов е утвърдило политика на активно търсене на допълнителен финансов ресурс, законови действия и механизми за решаване проблемите на общината, чрез привличане на значителни финансови средства. Изпълнението на програмата за управление на кмета на община Свищов (2015-2019 г.) през 2017 година, е преминала под знака на  въвеждането на иновативни форми и вземането на устойчиви решения, получени признания за постигнати високи резултати и реализиране на мащабно инвестиционно строителство. Той направи отчет по приоритетни дейности, обхващащи всички сфери от икономическия, социален и обществен живот, като посочи конкретни средства, които са вложени за: развитието на икономиката, ремонти на кметства, градоустройство, човешки ресурси, повишаване на заетостта,  образование, култура, социални дейности, екология, туризъм, спорт, обществен ред и сигурност, инфраструктура, здравеопазване. Бяха представени дейностите на общинските предприятия, широко бяха отразени реализираните европейски проекти, както и програмата „Местни инициативи“ 2017. В заключение, кметът Генчев запозна аудиторията с проектите, които предстои да бъдат реализирани в община Свищов и благодари на гражданите за тяхната отговорна гражданска позиция и обратната връзка, която общинското ръководство има с тях.\r\n„През 2017 година категорично заявихме своите ясни и открити приоритети на социална ангажираност, бюджетна стабилност, достъпност до качествени административни услуги и подобряваща се обществена среда. И през предстоящата 2018 година ще продължим да работим за реализирането на визията за развитие на община Свищов. Община Свищов да се превърне в проспериращ, модерен, транспортен, образователен, културен и туристически център, привлекателно място за живот и инвестиции. Община – с неповторим и разпознаваем облик. Уверен съм, че всичко това е възможно да се постигне само в резултат на партньорски усилия между общинската администрация, Общинския съвет, държавните ведомства и институции, неправителствените организации и гражданите на Община Свищов“, каза още Генчо Генчев.", "date": "2017.11.29", "title": "Велико Търново: В Свищов са проведе разширено заседание на Обществения консултативен съвет към кмета на Общината"}
{"url": "http://www.focus-news.net/news/2017/11/29/2462110/prof-ivan-tyutyundzhiev-izklyuchitelno-vazhno-e-da-se-priznae-statutat-na-makedonskata-tsarkva-kato-dashterna-na-balgarskata-patriarshiya.html", "text": "Изключително важно е да се признае статутът на Македонската църква като дъщерна на Българската патриаршия. Това каза в предаването „Царевград Търнов - славата и величието на България“ на Радио „Фокус“ деканът на историческия факултет към ВТУ „Св. Св. Кирил и Методий“ проф. Иван Тютюнджиев във връзка с решението на Светия синод да излъчи комисия за установяване на канонически статут на Македонската православна църква. По думите му практическото продължение на тези действия не трябва да бъде свързано само с посещенията на патриаршеска делегация от нашия Синод в Русия и другите православни църкви. „Мисля, че Рождественските празници са най-подходящото място практически да се окажат тези начални стъпки на духовно общение между двете църкви, които всъщност са плод на по-скоро едно политическо разделение на една ситуация, започнала с Първата световна война, след това и Втората световна война, които на практика разделят две сестрински църкви и един народ, който е разцепен на две“, обясни той. Проф. Тютюнджиев коментира още, че това действие не може да има никакви негативни последици и поводи за противопоставяне.", "date": "2017.11.29", "title": "Проф. Иван Тютюнджиев: Изключително важно е да се признае статутът на Македонската църква като дъщерна на Българската патриаршия"}
{"url": "http://www.focus-news.net/news/2017/11/29/2462111/dragomir-stoynev-bsp-gerb-nosyat-osnovnata-vina-za-razbivaneto-na-balgarskoto-zdraveopazvane.html", "text": "„От 2009 година слушаме за политическа воля, реформи, анализи, а сега управляващите искат и допълнително време, за да запушат течовете в системата на здравеопазването. Направете го! Досега защо не го направихте?“, попита зам.-председателят на ПГ на „БСП за България“ Драгомир Стойнев от парламентарната трибуна, съобщиха от пресцентъра на НС на БСП. Според него ГЕРБ носят основната вина за разбиването на българското здравеопазване – достъпът до здравеопазване, липсата на кадри. „А сега казваме и на болните, че няма да могат да ползват най-модерните лекарства. Всъщност те могат да ги ползват, ако са богати. Това е скандално. Управляващите правят експерименти с българското здравеопазване“, каза още той. По думите му има съседни държави с подобен бюджет, но се оправят и имат качествено здравеопазване. „При нас има огромен теч и кражби в системата и това го призна лично министърът на финансите. Болните хора няма да могат да се ползват от модерните лекарства от Западна Европа, защото ГЕРБ не могат да се справят с този проблем. Освен, че лишиха хората от достъп до здравеопазване и липсват качествени кадри, ако продължават тази политика, ще затворят и общинските болници. Това е срамен дебат. Направете тази визия и реформа най-накрая, ако не- кажете, че сте се провалили в здравеопазването“, заяви Драгомир Стойнев. Георги Йорданов заяви, че бюджетът на НЗОК е бюджет на статуквото. „Това е бюджет на статуквото. Имаме вицепремиер по демографската политика, но нямаме ресурс за борба с тази криза“. Това заяви народният представител от „БСП за България“ Георги Йорданов. Според него в здравеопазването могат да се направят няколко неща, като първо посочи да се помогне на акушеро-генекологичните отделения в страната. „Пътеката за раждане е силно подценена – тя е еднаква и в случаите, когато раждането е усложнено и се налагат скъпо струващи манипулации. Искаме тази пътека да се увеличи със 100 лв. И тези са малко, но това е една стъпка с този оскъден бюджет“, каза още той. Йорданов е на мнение, че сериозни проблеми имат и българските граждани, които отглеждат деца. „Не дай Боже да се разболее детето. Тогава заради състоянието на здравната система, родителите са принудени да плащат от джоба си допълнителни средства“, подчерта той. Народният представител обясни, че преди няколко дни на кръгла маса от професионалната гилдия в областта на педиатрията са каза, че вече нямат педиатри, защото не могат да им осигурят заплащането, както и необходимото лечение за децата. „Предлагаме тези пътеки да бъдат вдигнати с 15%, с което можем да осигурим сумата от около 15 млн. лв.“, добави той. Йорданов посочи, че медикаментите на недоносено дете струват почти 3000 лв. – толкова, колкото е пътеката. „Затова лечебните заведения, независимо дали са държавни или частни, крайно прецизно си позволяват да използват тези съвременни средства. Искаме да им помогнем. Пожелавам ви да не се сблъскате с тези проблеми в здравната система“, каза още Георги Йорданов. Илиян Тимчев заяви, че е време да се промени моделът на финансиране и разпределение на средствата на Касата. „На управляващите им се усладиха готовите свежи средства от публичния ресурс за здравеопазване да ги оставят в държавния бюджет и да ги превръщате в асфалт. От „БСП за България“ имаме 17 предложения за промени в бюджета на НЗОК. С това показваме, че е време да се промени моделът на финансиране и разпределение на средствата на Касата“, заяви народният представител от левицата Илиян Тимчев. По неговите думи трябва да се създаде пътека за долекуване. „Такава в момента няма. Предвиденият болничен престой по много пътеки е твърде кратък за окончателното възстановяване на пациента. Така често се случва недоизлекувани пациенти, след тежки операции, в нестабилно състояние, да се изписват преждевременно. Това е свързано с риск за здравето на пациента“, обясни той.", "date": "2017.11.29", "title": "Драгомир Стойнев, БСП: ГЕРБ носят основната вина за разбиването на българското здравеопазване"}
{"url": "http://www.focus-news.net/news/2017/11/29/2462112/bivshiyat-lider-na-ku-kluks-klan-sled-video-klipovete-s-myusyulmani-napadashti-hora-publikuvani-ot-tramp-zatova-go-obichame.html", "text": "Бившият лидер на Ку Клукс Клан и бивш депутат от Републиканската партия Дейвид Дюк похвали Доналд Тръмп за това, че е споделил в интернет три филмчета, които показват как мюсюлмани унищожават християнски реликви и нападат мъже немюсюлмани, пише американското издание Washington Examnier.\r\n“Тръмп ретуитна видео на сакато бяло дете в Европа, което е подложено на тормоз от мигранти и как бели хора са мятани от покрив и пребивани до смърт. Той беше осъден за това, че ни показа това, което медиите с фалшиви новини не биха. Да благодарим на Господ за Тръмп. Точно за това го обичаме!“, написа Дюк в „Туитър“.\r\nПревод и редакция:", "date": "2017.11.29", "title": "Бившият лидер на Ку Клукс Клан след видео клиповете с мюсюлмани нападащи хора, публикувани от Тръмп: „Затова го обичаме!“"}
{"url": "http://www.focus-news.net/news/2017/11/29/2462113/mvnr-iranskiyat-diplomat-izrazi-dalboko-sazhalenie-za-sluchaya-s-balgarskiya-pravitelstven-samolet-i-uveri-che-stava-duma-za-tehnichesko-nedorazumenie.html", "text": "Инцидентът с недопускане до въздушното пространство на Иран на 28 ноемврина правителствения самолет, превозващ ръководената от министър-председателя Бойко Борисов официална делегация по маршрут София – Рияд, бе обсъден днес обстойно с временно управляващия на посолството на Иран в София Хасан Дотаги. Това съобщиха от пресцентъра на Министерство на външните работи. Проявеното отношение бе оценено от българска страна като неприемливо предвид правителствения статут на пътуващата в самолета българска официална делегация и активния политическия диалог и сътрудничество между България и Иран през последните години. \r\nИранският дипломат изрази дълбоко съжаление във връзка със случая и увери, че става дума за техническо недоразумение.", "date": "2017.11.29", "title": "МВнР: Иранският дипломат изрази дълбоко съжаление за случая с българския правителствен самолет и увери, че става дума за техническо недоразумение"}
{"url": "http://www.focus-news.net/news/2017/11/29/2462114/novite-lechebni-zavedeniya-nyama-da-mogat-da-sklyuchvat-dogovori-s-nzok-prez-2018-g.html", "text": "Народното събрание прие окончателно текстове от бюджета на НЗОК за 2018 г., според които новите лечебни заведения няма да могат да сключват договори с Касата през 2018 г., предаде репортер на Агенция „Фокус“. Предложението първоначално бе отхвърлено, но бе прегласувано многократно по искане на БСП, поради технически проблем с пултовете на депутатите от групата. В крайна сметка текстът бе приет и „за“ него гласуваха 106 народни представители, „против“ – 76, без „въздържали се“.  Освен това депутатите решиха НЗОК да не може да сключва договори или допълнителни споразумения с лечебни заведения по нови клинични пътеки и нови клинични, амбулаторни и медицински процедури.   \r\nДеница КИТАНОВА", "date": "2017.11.29", "title": "Новите лечебни заведения няма да могат да сключват договори с НЗОК през 2018 г."}
{"url": "http://www.focus-news.net/news/2017/11/29/2462115/afp-premierat-na-harvatiya-razkritikuva-nespravedlivostta-na-sada-na-oon-sled-kato-podsadim-bosnenski-harvatin-prie-otrova-v-zalata-i-pochina.html", "text": "Премиерът на Хърватия Андрей Пленкович разкритикува остро Международния наказателен трибунал за бивша Югославия в Хага и изрази съболезнованията си за починалия боснеснки хърватин генерал Слободан Праляк, който прие отрова в съдебната зала, след като чу присъдата си от 20 години затвор за осъществяването на военни престъпления по време на войната в Босна и Херцеговина през 90-те, предава AFP.\r\n“Искам да изразя най-дълбоките си съболезнования към семейството на генерал Слободан Праляк“, заяви Пленкович по време на пресконференция.\r\n„Неговият акт, на който, за съжаление, всички станахме свидетели днес, говори най-вече за дълбоката морална несправедливост към шестима хървати от Босна и хърватския народ“, подчерта той.\r\nАгенция „Фокус“ припомня, че бившият военен командир Праляк, който почина в болницата малко по-рано, беше един от шестте босненски хървати, чиито присъди бяха потвърдени от Международния наказателен трибунал за бивша Югославия. . След като апелативният съд потвърди присъдата на Праляк от 20 години затвор, той се изправи и каза: „Генерал Праляк не е военен престъпник и аз отхвърлям вашата присъда“. След това изпи съдържанието на шишенце, което носеше със себе си. Той бе откаран в болница, но почина малко по-късно.\r\nПревод и редакция:", "date": "2017.11.29", "title": "AFP: Премиерът на Хърватия разкритикува „несправедливостта“ на съда на ООН, след като подсъдим босненски хърватин прие отрова в залата и почина"}
{"url": "http://www.focus-news.net/news/2017/11/29/2462116/predstoyashti-sabitiya-v-stranata-za-30-noemvri-agentsiya-fokus.html", "text": "***\r\nДържавният глава Румен Радев ще бъде гост на тържественото събрание, с което Национална спортна академия „Васил Левски“ ще отбележи 75-та си годишнина.\r\n***\r\nОт 13.30 часа на „Дондуков“ 2 държавният глава Румен Радев ще проведе среща с членовете на Националния съвет за интеграция на хората с увреждания\r\n*** \r\nВ 11.00 часа в зала „Министър“ в МОСВ на бул. „Княгиня Мария Луиза“ № 22 министърът на околната среда и водите Нено Димов и кметовете на Разград, Исперих, Кубрат, Завет, Лозница, Самуил и Цар Калоян ще подпишат договор за проектиране и изграждане на компостираща инсталация и инсталация за предварително третиране на битови отпадъци.\r\n***\r\nОколо 13.00 часа в сградата на МВР, министърът на вътрешните работи Валентин Радев и главният секретар на МВР главен комисар Младен Маринов ще дадат редовен месечен брифинг.\r\n***\r\nОт 10.00 часа ще започне заседание на Народното събрание.\r\n***\r\nОт 09.00 часа в Ателие 7 на Националната художествена академия на ул. „Шипка“ 1, ще се проведе научна конференция по повод 70 години от създаването на специалност „Стенопис“ в НХА.\r\n***\r\nОт 09.00 часа в зала New York на бизнес сграда Capital Fort ще бъде проведена конференцията Наука и иновации в подкрепа на земеделието и награждаване на победилите в конкурса Иновативен фермер на годината.\r\n***\r\nОт 09.30 часа 15-и състав на Софийски градски съд ще заседава по делото срещу Роман Логвиненко (обвинен, че е организирал нападението над Алексей Петров, чл.116 НК).\r\n***\r\nОт 09.30 часа ще се състои заседание на Пленума на Висшия съдебен съвет.\r\n***\r\nОт 10.00 часа в зала „Средец“ на „София Хотел Балкан“ ще се състои конференция на тема ,,10 години в ЕС: Актуални тенденции в терминологията, административния и медийния български език“.\r\n***\r\nОт 10.00 часа в Университета за национално и световно стопанство (УНСС) ще бъде открит форумът „Дни на кариерата“ 2017: Икономика, Финанси, Човешки ресурси, Маркетинг и Обслужване на клиенти.\r\n***\r\nОт 10.00 часа в Националния пресклуб на БТА, Институтът за икономическа политика (ИИП) с подкрепата на Посолството на Съединените американски щати в България ще представят резултатите от Третото годишно изследване на дигиталното присъствие на най-големите общини в България и пилотния Мониторинг на финансовата отчетност онлайн.\r\n***\r\nВ 11.00 часа в зала „Тържествена“ в Централния военен клуб Омбудсманът Мая Манолова организира конференция по повод 25 години от ратифициране на Европейската конвенция за защита правата на човека и основните свободи.\r\n***\r\nОт 11.00 часа в зала „Панорама“ на Sofia Event Center (мол \"Парадайз\") ще се състои съвместна пресконференция на Български олимпийски комитет и Българска федерация по ски.\r\n***\r\nОт 11.00 часа в сградата на Българската търговско-промишлена палата ще се състои презентация на тема „Възможностите за участие в държавните поръчки към Посолството на САЩ в София“. \r\n*** \r\nВ 11.00 часа в зала „Тържествена“ в Централния военен клуб Омбудсманът Мая Манолова организира конференция по повод 25 години от ратифициране на Европейската конвенция за защита правата на човека и основните свободи.\r\n***\r\nОт 11.30 часа в сградата на Народното събрание ще бъде открита изложба с платна на Георги Баев и базар с книги на бургаски автори.\r\n***\r\nНа 30 ноември и 1 декември в Парк хотел „Москва“ в София ще се проведе международна конференция на ТЕПСА (Trans European Policy Studies Association) под егидата на министъра на Българското председателство на Съвета на ЕС 2018 Лиляна Павлова. Домакин е Нов български университет в лицето на департамент „Политически науки“.\r\n***\r\nОт 12.20 часа на Терминал 1, гише „Информация“ на Летище „София“ ще бъде посрещнат рекордния 6-милионен пътник.\r\n***\r\nВ 13.00 часа в Аула „Раковски“ на Военна академия „Г. С. Раковски“, генерал-майор Груди Ангелов ще даде брифинг на тема „Военна академия днес: резултати и перспективи”.\r\n***\r\nОт 17.00 часа официално ще бъде открито юбилейно тържество на Клиниката по нервни болести при УМБАЛ „Александровска” и Катедрата по неврология към Медицински факултет на Медицински университет, София.\r\n***\r\nОт 14.00 часа в Националния пресклуб на БТА ще се състои пресконференция и официална церемония за връчването на националния приз „Пчелар №1 на България“ за 2017 г.\r\n***\r\nОт 14.00 часа 21-и състав на Софийски градски съд ще заседава по делото срещу Герман Костин (чл.116 НК). \r\n***\r\nОт 14.00 часа в Дома на Европа, на ул. „Георги С. Раковски“ 124, Европейският съвет за външна политика ще представи публикация на тема „Одит на силата в отношенията между ЕС – Русия“.\r\n***\r\nОт 17.30 часа в галерия „Средец” на Министерството на културата ще бъде открита изложбата „Arttransformers” – живопис от България и Австрия.\r\nУМБАЛ \"Александровска\" ЕАД.\r\n***\r\nОт 18.30 часа на официална церемония в Националния военноисторически музей. ще бъдат връчени за първи път наградите на Сдружение „Български музеи“. На събитието се очаква да присъстват министърът на културата Боил Банов и зам.-министърът на културата Амелия Гешева.\r\n***\r\nОт 18.30 часа в Заседателната зала на Столичния общински съвет ще се проведе Обществено обсъждане на проблемите на кв. „Манастирски ливади-Изток”. На събитието ще присъстват Инициативният комитет и жители на квартала, НПО “Спаси София”, кметът на Столична община Йорданка Фандъкова, главният архитект на София арх. Здравко Здравков, заместник-кметът по направление „Транспорт и транспортни комуникации” Евгени Крусев, заместник-кмет по направление „Инвестиции и строителство” Ирина Савина,  Йоана Христова - заместник-кмет по направление „Зелена система, екология и земеползване” и др.\r\n***\r\nОт 18.30 часа в Литературен клуб „Перото“ ще се проведе лекция на тема „Щастливите скандинавци и другият: чужденецът имигрант в съвременната скандинавска литература“ на проф. Елисабет Оксфелт от Университета в Осло, Норвегия. Събитието е по повод 25 години специалност „Скандинавистика“  в СУ „Св. Климент Охридски“.\r\n***\r\nОт 19.00 часа в зала „София“ на хотел „Маринела“ ще се състои церемония по награждаване на победителите в конкурса „Мистър и Мисис Икономика\", ще бъдат отличени изявени представители на бизнеса с най-голям принос за развитието на българската икономика през изтичащата година.\r\n***\r\nОт 10.00 часа в сградата на Общинска администрация – Борово ще се проведе обществено обсъждане на Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места: гр. Борово, с. Екзарх Йосиф, с. Горно Абланово и с. Обретеник.\r\n***\r\nОт 17.30 часа в централата на ПП ГЕРБ в Бургас общинският съветник Петя Гънева ще има приемен ден.\r\n***\r\nОт 17.00 часа във фоайето на Бургаски свободен университет ще бъде открита експозиция с творби на Мириам Господинова, възпитаничка на Националното училище за музикално и сценично изкуство „Проф. Панчо Владигеров”.\r\n***\r\nОт 17.00 часа в зала „Петя Дубарова“ на Културен център „Морско казино“ ще се проведе Творческият портрет на Николай Ламбрев-Михайловски „В дреха от пясък, с криле от вълни“.\r\n***\r\nОт 18.00 часа в Дома на писателя ще се проведе  \"Вдъхновени от острова\" - финалът на конкурса от гостуването \"Поети влюбени в морето\" на остров Света Анастасия.\r\n***\r\nОт 14.00 часа общинският съветник от ПП ГЕРБ Лидия Маринова организира приемна за граждани в офиса на партията на ул. „Георги Бенковски” №1.\r\n***\r\nОт 16.00 часа в зала „Одесос“ на Археологическия музей по случай петата годишнина от създаване на „Сдружение за възстановяване и съхранение на българските традиции – Авитохол“ ще бъде открита изложба от фотоси и фигури в цял ръст и представяне на дейността на Сдружението през изминалите пет години.\r\n*** \r\nВ 18.00 часа в зала „Пленарна” в Общината ще се проведе тържество по повод 30-годишнината на Детското отделение за интензивно лечение в УМБАЛ „Св. Марина”\r\n***\r\nОт 09.00 часа в Голямата зала на Община Велико Търново ще се проведе сесия на Великотърновския общински съвет. \r\n***  \r\nОт  10.00 часа в пресклуба на БТА ще се състои пресконференция  на Тодор Димитров Памукчиев на тема : \"Проблемите в църквата и държавата /причини, причинители и причинителки/\". Пред журналистите ще бъде представен идеен проект за смяна на формата за държавно устройство и управление на България, на базата на чл. 158, т.3 и\r\nчл. 159 ал.1, от Конституцията.\r\n***\r\nОт 17.30 часа в Изложбени зали „Рафаел Михайлов“ ще бъде открита изложбата на великотърновски художници „Есенен салон Велико Търново 2017“.\r\n*** \r\nОт 19.00 часа в театралния салон на НЧ „Надежда 1869“ ще бъде предстаен Спектакъл на Христо Бонин. \r\n***\r\nВ 11.00 часа кметът на Община Видин Огнян Ценков ще посети предприятието „Бдинтекс” ЕООД.\r\n***\r\nОт 10.00 часа в заседателната зала на Областна администрация ще се проведе заседание на Областният съвет за развитие на Област Враца.\r\n***  \r\nОт 18.30 часа в НЧ „Напредък-1869“ Драматичен театър „Иван Димов“ - Хасково представя постановката „Откачената фамилия\" по Рей Куни. С участието на Ева Тепавичарова, Мариус Донкин, Кирил Кавадарков, Анна Симова, Явор Костов, Валентин Танев, Мария Сапунджиева.\r\n***\r\nОт 13.00 часа в сградата на Народно читалище „Св. СВ. Кирил и Методий“ ще се проведе обществено обсъждане на Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места: гр. Две могили, с. Бъзовец и с. Батишница.\r\n***\r\nОт 10.30 часа в голяма заседателна зала на Община Добрич ще се състои жребий, на който ще бъдат определени занаятчиите и земеделските производители, които ще вземат участие в „Коледен базар 2017 г.“.\r\n***\r\nОт 19.00 часа в Концертна зала „Добрич“ ще се състои концерт „Филмова музика“ на Милица Гладнишка и Филип Аврамов с Плевенска филхармония.\r\n***\r\nОт 16.00 часа в сградата на Общинска администрация – Иваново ще се проведе обществено обсъждане на Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места: с. Иваново, с. Красен, с. Божичен, с. Щръклево, с. Пиргово, с. Кошов, с. Тръстеник и с. Мечка.\r\n***\r\nОт 14.00 часа ще започне заседание на Общинския съвет в Кюстендил. \r\n***\r\nОт 09.00 часа ще започне редовната сесия на Общински съвет – Пловдив.\r\n***\r\nОт 10.45 часа в Дом на културата „Борис Христов“ представители на Фондация „Пловдив 2019“ ще проведат регионална информационна среща от и за читалища във връзка с възможностите за партньорства, критериите за участие, начините за финансиране от страна на фондацията на проекти във връзка с инициативата „Пловдив – Европейска столица на културата 2019“. \r\n***\r\nВ 12.30 часа в парк „Лаута“ кметът на Пловдив инж. Иван Тотев и кметът на район \"Тракия\" Костадин Димитров ще дадат старт на есенното залесяване и разширяването на парковото пространство. \r\n***\r\nОт 14.00 часа в зала №1 в Апелативния съд за дванадесети  пореден път  ще се проведе инициативата „Час на класа - съдът отблизо“. Гости на съдиите ще бъдат учениците от ІІІ-а клас на Основно училище „Д-р Петър Берон”.\r\n***\r\nОт 16.00 часа общинският съветник от ПП ГЕРБ Веселин Маневски ще проведе среща с граждани в офиса на партията в район „Южен” на ул. „Академик Петър Динеков” № 1А. \r\n***\r\nОт 17.00 часа общинският съветник от ПП ГЕРБ Пенчо Малинов ще проведе среща с граждани в офиса на партията  в район „Източен” на ул. „Коста Паница” №5. \r\n***\r\nОт 17.30 часа общинските съветници от ПП ГЕРБ Петър Попов и Ясен Михайлов ще проведат срещи с граждани в офиса на партията в район „Западен” на ул. „Царевец” № 9. \r\n***\r\nОт 17.30 часа общинският съветник от ПП ГЕРБ Гошо Къчков ще проведе среща с граждани в офиса на партията в район „Северен” на бул. „Марица” №91. \r\n***\r\nОт 18.00 часа в Дома на културата “Борис Христов” ще се състои официалното откриване на новото училище за програмисти „Code School Plovdiv“.\r\n***\r\nОт 18.00 часа в читалище „Възраждане 1983“ в Стария град ще се проведе четвъртото тематично литературно четене по проекта „Писателите и Пловдив“.\r\n***\r\nОт 10.00 часа, в Заседателната зала на Община Русе ще се проведе пресконференция по повод предстоящия Коледно-новогодишния фестивал.\r\n***\r\nОт 13.00 часа ще започне заседание на Общински съвет – Смолян.\r\n***\r\nОт 11.00 часа в Централното управление на Сдружение „Самаряни“ на бул. „Свети Патриарх Евтимий“ 57 ще бъде открита зала за Терапевтична работа с деца.\r\n***\r\nОт 18.00 часа в залите на  НЧ „Св. Климент Охридски 1858“ ще се състои концерт на художествени колективи при читалището, част от „Дни  за  възхвала  на  свети  Климент, Архиепископ Охридски  2017”. От 20.00 часа ще бъде свален флагът флага  на  „Дните  за  възхвала  на „Св. Климент, архиепископ  Охридски” и тържествата ще бъдат закрити.", "date": "2017.11.29", "title": "Предстоящи събития в страната за 30 ноември (Агенция „Фокус“)"}
{"url": "http://www.focus-news.net/news/2017/11/29/2462117/pregled-na-mezhdunarodnite-novini-do-18-chasa-agentsiya-fokus.html", "text": "\"Светият синод на Българската православна църква е взел решение да приеме искането на разколническата т.нар. Македонска православна църква и да й помогне да излезе от изолацията, в която попадна след отделянето си от Патриаршията на Сърбия, по този начин, \"България освен силната подкрепа на европейската перспектива, използва и Църквата, за да разшири влиянието си в региона, което е една от характеристиките на българския иредентизъм\".\r\nВестникът припомня, че до това решение се е стигнало само няколко дни след съвместното заседание на правителствата на България и Македония и след започналите арести на активисти на опозиционната партия ВМРО-ДПМНЕ на Никола Груевски, и след началото на делото за щурма на парламента в Скопие.\r\nСпоред Liberal опозицията е подложила на ожесточена критика \"отварянето\" на правителството на Зоран Заев както към България, така и към Гърция и Албания.\r\nВестникът цитира становището на Светия синод на БПЦ, според което е въпрос на \"свещен дълг\" да се подкрепи Македонската православна църква пред останалите църкви от православието и да се признае статута й, както и думите на патриарх Неофит, че това са \"наши братя и наши хора\".\r\nLiberal пише още, че автокефалността на македонската църква не е призната от никой, тъй като се смята за схизматична и се самопровъзгласила СЕ, въпреки опозицията на Сръбската православна църква, към която принадлежи от 1967 г.\r\n*** Главният преговарящ от страна на Европейския съюз по въпросите за излизането на Обединеното кралство от структурите на Общността – Мишел Барние, отрече медийните доклади, съгласно които Брюксел и Лондон са постигнали споразумение за т.нар. сметка по Брекзит.\r\n„Тези дни прочетохме много неща по темата в пресата\", заяви Барние, като се позова на доклади в британските медии, че Лондон и Брюксел са се договорили за финансовите задължения на Великобритания, но не са се споразумели за точна сума за „развода“. Той обаче подчерта, че „все още имаме работа, преговорите не са приключили по този въпрос\".\r\nМедиите в Обединеното кралство разпространиха по-рано информация, съгласно която Лондон и Брюксел са постигнали споразумение за т.нар. сметка по Брекзит, което създава условия за постигането на пробив в преговорите на предстоящата през декември среща на върха.\r\nПресата цитира източници от двете преговарящи страни, които са потвърдили, че понастоящем е постигнато принципно споразумение по искането на ЕС за финансово уреждане от 60 млрд. евро преди ключовата среща на британския премиер Тереза Май и председателя на Европейската комисия Жан-Клод Юнкер. Според медийните доклади условията са били договорени на среща в Брюксел в края на миналата седмица след интензивни дискусии, водени от Оливър Робинс, главен преговарящ от страна на Великобритания.\r\n*** Международният трибунал за бивша Югославия прекъсна изслушванията в съдебната зала, след като подсъдимият „взе отрова“ при потвърждаването на присъдата му за 20 г. лишаване от свобода.\r\nМинути след отхвърлянето на обжалването му, бившият хърватски военен командир Слободан Праляк погълна течност от малка бутилка, след което извика: „Не съм военнопрестъпник, противопоставям се на тази присъда“. Адвокатът на Праляк заяви, че 72-годишният „е взел отрова“. Това принуди председателят на съда Кармел Агиус да извика лекар и да спре хода на делото в Хага.\r\nНа място бе изпратена линейка, а парамедици бяха забелязани да влязат в съдебната зала.\r\nПраляк е един от шестимата бивши политически и военни лидери, които обжалват присъдите на Международния наказателен трибунал за бивша Югославия, който миналата седмица осъди за геноцид бившия командир на босненските сърби Ратко Младич.\r\n*** Министър-председателят на Великобритания Тереза Мей пристигна на изненадваща визита в иракската столица Багдад, където се срещна с колегата си Хайдер ал Абади.\r\n„Абади посрещна британския премиер и делегацията й“, разкри прессекретарят на иракския министър-председател.\r\nДвамата лидери са обсъдили „усилията за възстановяване на стабилността и икономическото сътрудничество, като същевременно се зачита единството на Ирак и неговата конституция\", поясни прессекретарят.\r\n*** Военновременният командир на босненските хървати Слободан Праляк почина, след като пое отрова при потвърждаване на 20-годишната му присъда за военни престъпления, издадена от Трибунала в Хага. \r\nСъгласно данни на хърватска телевизия, Праляк е издъхнал в болница в Хага.\r\nСъбитието се случи в последния ден от работата на Международния трибунал за бивша Югославия, създаден преди 24 г. Съдът прекъсна изслушванията в съдебната зала, след като по-рано днес подсъдимият „взе отрова“ при потвърждаването на присъдата му за 20 г. лишаване от свобода.\r\nМинути след отхвърлянето на обжалването му, бившият хърватски военен командир погълна течност от малка бутилка, след което извика: „Не съм военнопрестъпник, противопоставям се на тази присъда“. Адвокатът на Праляк заяви, че 72-годишният „е взел отрова“. Това принуди председателят на съда Кармел Агиус да извика лекар и да спре хода на делото в Хага.На място бе изпратена линейка, а парамедици бяха забелязани да влязат в съдебната зала.\r\nПраляк бе един от шестимата бивши политически и военни лидери, които обжалваха присъдите на Международния наказателен трибунал за бивша Югославия, който миналата седмица осъди за геноцид бившия командир на босненските сърби Младич .\r\n*** Военновременният командир на босненските хървати Слободан Праляк почина, след като пое отрова при потвърждаване на 20-годишната му присъда за военни престъпления, издадена от Трибунала в Хага. \r\nСъгласно данни на хърватска телевизия, Праляк е издъхнал в болница в Хага.\r\nСъбитието се случи в последния ден от работата на Международния трибунал за бивша Югославия, създаден преди 24 г. Съдът прекъсна изслушванията в съдебната зала, след като по-рано днес подсъдимият „взе отрова“ при потвърждаването на присъдата му за 20 г. лишаване от свобода.\r\nМинути след отхвърлянето на обжалването му, бившият хърватски военен командир погълна течност от малка бутилка, след което извика: „Не съм военнопрестъпник, противопоставям се на тази присъда“. Адвокатът на Праляк заяви, че 72-годишният „е взел отрова“. Това принуди председателят на съда Кармел Агиус да извика лекар и да спре хода на делото в Хага.На място бе изпратена линейка, а парамедици бяха забелязани да влязат в съдебната зала.\r\nПраляк бе един от шестимата бивши политически и военни лидери, които обжалваха присъдите на Международния наказателен трибунал за бивша Югославия, който миналата седмица осъди за геноцид бившия командир на босненските сърби Младич .\r\n*** На 28 ноември Националният съвет по сигурността на Турция е обсъдил разширяването на турската военна операция в Сирия, в частност в провинциите Африн и Алепо, според съобщение, публикувано след срещата.\r\nВ комюникето се подчертава Анкара протестира срещу присъствието на сирийската кюрдска „Партия на демократическия съюз“ (PYD) и „Силите за народна самоотбрана (YPG), „особено в граничните райони“.\r\n„Беше отбелязано, че турската армия успешно провежда „наблюдателната си мисия“ в идлибската зона за деескалация. Атмосфера на мир и сигурност може да бъде достигната чрез продължаването на тази мисия в западната част на провинция Алепо и около Африн“, пише още там.\r\nНа 19 ноември Турция завърши построяването на третия си пост за наблюдение в провинция Идлиб, което е част от тристранната сделка с Русия и Иран, санкционираща установяването на зони на деескалация в разкъсваната от война Сирия.\r\nОчаква се Турция да установи общо 12 наблюдателни поста, за да надзирава сключеното примирие между сирийския режим и въоръжената опозиция. Първият, от тези постове, беше установен на 13 октомври.\r\n*** Държавният секретар на САЩ подсигури съюзниците на САЩ, че страната е твърдо обвързана със защитата им, преди да тръгне за турнето си в няколко европейски столици тази седмица.\r\nПодчертавайки възобновения „ангажимент към Европа след проваленото презареждане на отношенията между САЩ и Русия“, опитано от Барак Обама, Тилърсън определи ангажимента на Съединените американски щати към НАТО като „железен“, по време на реч в Ценръра Уилсън във Вашингтон.\r\n„Ние, заедно с нашите приятели в Европа, разпознаваме заплахата от наскоро въздигналата се Русия“, заяви той. „Ето защо САЩ засили решителността си и военните си ангажименти в Европа, чрез Европейската инициатива за възпиране“, за която администрацията на Тръмп отдели 1,4 милиарда долара повече през тази година.\r\n*** Президентът на САЩ Доналд Тръмп обеща във вторник да наложи допълнителни „сериозни санкции“ срещу Северна Корея, в отговор на последното ракетно изпитание на Пхенян.\r\n„Тъкмо говорих с президента Си Дзинпин от Китай, относно провокативните действия на Северна Корея. Допълнителни сериозни санкции ще бъдат наложени срещу Северна Корея днес. Ситуацията ще бъде под контрол!“, написа американският президент в Туитър.\r\n***Главният преговарящ по сделката за помирение с „Хамас“ от страна на „Фатах“ – Аззам ал Ахмад – заяви в сряда, че движението от Ивицата Газа „не показва ангажираност“ към изпълнението на договорката, само два дни преди изтичането на ключовия краен срок за прилагане на споразумението.\r\n„“Хамас“ не показва ангажираност към споразумението за помирение, което подписа в Кайро“, разкри той. „До този момент, проблемите и препятствията от страна на „Хамас“ продължават да са налице и дори се увеличават“.\r\nПреди края на срока в петък, „Хамас“ трябва да предаде контрола над Ивицата Газа на Палестинската автономия, след десетилетие, в което управлява областта. От агенцията пишат, че сега са се появили съмнения дали помирението изобщо ще се осъществи.\r\n*** Премиерът на Хърватия Андрей Пленкович разкритикува остро Международния наказателен трибунал за бивша Югославия в Хага и изрази съболезнованията си за починалия боснеснки хърватин генерал Слободан Праляк, който прие отрова в съдебната зала, след като чу присъдата си от 20 години затвор за осъществяването на военни престъпления по време на войната в Босна и Херцеговина през 90-те.\r\n“Искам да изразя най-дълбоките си съболезнования към семейството на генерал Слободан Праляк“, заяви Пленкович по време на пресконференция.\r\n„Неговият акт, на който, за съжаление, всички станахме свидетели днес, говори най-вече за дълбоката морална несправедливост към шестима хървати от Босна и хърватския народ“, подчерта той.\r\nАгенция „Фокус“ припомня, че бившият военен командир Праляк, който почина в болницата малко по-рано, беше един от шестте босненски хървати, чиито присъди бяха потвърдени от Международния наказателен трибунал за бивша Югославия. . След като апелативният съд потвърди присъдата на Праляк от 20 години затвор, той се изправи и каза: „Генерал Праляк не е военен престъпник и аз отхвърлям вашата присъда“. След това изпи съдържанието на бутилка, която носеше със себе си. Той бе откаран в болница, но почина малко по-късно.", "date": "2017.11.29", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/11/29/2462118/tass-rusiya-razchita-na-realizatsiyata-na-novi-transportni-proekti-s-germaniya.html", "text": "Русия разчита да реализира с Германия нови съвместни проекти в транспортната сфера, в частност в сферата на железопътния транспорт. Това съобщи вицепремиера на Русия Аркадий Дворкович, по време на изказване в рамките на X Руско-германски форум за суровините, предава ТАСС.\r\n„Ние виждаме, че структурата на (взаимните) инвестиции постепенно ще се променя и разчитаме, че ще успеем да реализираме нови проекти в транспортната сфера. В момента водим консултации за подобни проекти, включително в железопътния транспорт, това е едно от приоритетните направления на нашето сътрудничество“, заяви той.\r\n„Формира се технически коридор от страните от Южноазиатския регион до страните от Европа. Ще продължим работата с нашите европейски партньори, с Германия и с нашите китайски партньори, за да подготвим реализацията на този транспортен коридор. Ние разчитаме, че подобно развитие на събитията, подобни дискусии, ще продължат“, отбеляза руският вицепремиер.\r\nПревод и редакция:", "date": "2017.11.29", "title": "ТАСС: Русия разчита на реализацията на нови транспортни проекти с Германия"}
{"url": "http://www.focus-news.net/news/2017/11/29/2462119/deputatite-prieha-na-vtoro-chetene-byudzheta-na-nzok-za-sledvashtata-godina.html", "text": "Депутатите приеха на второ четене бюджета на НЗОК за следващата година, предаде репортер на Агенция „Фокус“. Първо депутатите утвърдиха рамката на бюджета на НЗОК за 2018 г., която е с балансирано салдо. Рамката включва приходи от здравноосигурителни вноски, които са в размер на 3.818 млрд. лв. Приходите от трансфери от здравно осигуряване са в размер на 2. 556 млрд. лв. Неданъчните приходи възлизат на 17.5 млн. лв. Получените трансфери от Министерство на здравеопазването за финансиране на разходите за лекарствени продукти, ваксини и дейности по прилагането им за здравни дейности, както и за дейности за здравно неосигурени лица възлизат на 24 млн. лв. Прието бе и предложението на народния представител от ПГ на ГЕРБ и председател на Здравна комисия д-р Даниела Дариткова, внесено между първо и второ четене, с което тя предложи да се включат по още 7 млн. лв. за здравноосигурителни плащания за първична извънболнична помощ и за здравноосигурителни плащания за специализирана извънболнична медицинска помощ. Така перото за здравноосигурителните плащания за първична извънболнична помощ от 207.2 млн. лв. стават 214.2 млн. лв., а тези за специализирана от 222.3 млн. лв. се увеличават на 229.3 млн. лв. Освен това по предложението на д-р Дариткова Народното събрание прие допълнителни средства в размер на 10 млн. лв. за здравноосигурителните плащания за дентална помощ. Първоначалното предложение бе в размер на 157 млн. лв., а с промените стават 167 млн. лв. По предложение на д-р Дариткова бяха отпуснати още 3 млн. лв. за здравноосигурителни плащания за медико-диагностична дейност. Така средствата по това перо от 80 млн. лв. стават 83 млн. лв. Съгласно приетите текстове на второ четене новите лечебни заведения няма да могат да сключват договори с НЗОК през 2018 г. Освен това депутатите решиха НЗОК да не може да сключва договори или допълнителни споразумения с лечебни заведения по нови клинични пътеки и нови клинични, амбулаторни и медицински процедури.   \r\nДеница КИТАНОВА", "date": "2017.11.29", "title": "Депутатите приеха на второ четене бюджета на НЗОК за следващата година"}
{"url": "http://www.focus-news.net/news/2017/11/29/2462120/kyustendil-ezhegodno-okolo-100-semeystva-chakat-za-nastanyavane-v-obshtinsko-zhilishte.html", "text": "Ежегодно около 100 семейства чакат за настаняване в общинско жилище. Това каза пред Радио „Фокус”  – Кюстендил Радостина Васева, директор на Дирекция „Здравеопазване, социални дейности и жилищна политика” към Община Кюстендил. „Няма драстична промяна от миналата година, около 100 семейства попадат, те са едночленни, двучленни, тричленни, четиричленни и многочленни семейства, които класираме, спрямо жилищната нужда. Около 100 домакинства фигурират в тази картотека през последните години”, каза Радостина Васева. По думите ѝ мястото на едно семейство в картотеката е съобразено с всичките неща. „Първо колко членно е семейството, на какви условия отговаря, дали е самотен родител, дали има човек с увреждане в семейството, различни са критериите, които подреждат напред семейството и когато се освободи едно жилище в зависимост от неговия размер (едностайно, двустайно и т. н.) се предлага на първия от картотеката и съответно, ако той откаже по някаква причина, на следващия. Това е идеята да се следва тази поредност”, каза Радостина Васева.\r\nВенцеслав ИЛЧЕВ", "date": "2017.11.29", "title": "Кюстендил: Ежегодно около 100 семейства чакат за настаняване в общинско жилище"}
{"url": "http://www.focus-news.net/news/2017/11/29/2462121/posolstvoto-na-iran-saobshti-che-pravitelstveniyat-samolet-na-balgariya-ne-e-bil-dopusnat-da-premine-nad-stranata-zaradi-nesaotvetstvie-na-predostavenata-informatsiya-za-poleta.html", "text": "Посолството на Ислямска република Иран съобщи, че правителственият самолет на България не е бил допуснат да премине над страната заради несъответствие на предоставената информация за полета. Това се посочва в позиция на Посолството на Ислямска република Иран в София по повод недоразумението с полета на премиера Бойко Борисов, който не беше допуснат за преминаване във въздушното пространство на Иран. В позицията на Посолството се посочва още: \"Посолството на Ислямска република Иран в София съобщи, че в отговор на официалната молба на посолството на Република България в Техеран от 08 ноември 2017 г. за получаване на разрешение за преминаване на правителственият самолет превозващ Н. Пр. Бойко Борисов, министър председател на Република България, и придружаващата го делегация над въздушното пространство на Ислямска република Иран, незабавно беше издадено необходимото разрешение на 09 ноември 2017 г., но поради несъответствие в обявените данни по време на полет с информацията, предоставена от компетентните български органи, поради технически причини преминаването на самолета не беше осъществен.\r\nПосолството на Ислямска република Иран в София, напомняйки за дългогодишните отношения между двете страни, като наскоро в София се отпразнува сто и двадесет годишнината от установяването на тези отношения, подчертава върху отличната воля на властите на Ислямска република Иран за продължаване на развиващите се отношения между двете страни.\"", "date": "2017.11.29", "title": "Посолството на Иран съобщи, че правителственият самолет на България не е бил допуснат да премине над страната заради несъответствие на предоставената информация за полета"}
{"url": "http://www.focus-news.net/news/2017/11/29/2462122/tass-mezhdunaroden-nakazatelen-tribunal-za-bivsha-yugoslaviya-potvardi-smartta-na-general-slobodan-pralyak.html", "text": "Бившият хърватски генерал Слободан Праляк почина, след като изпи течност по време на съдебно заседание в Международен наказателен трибунал за бивша Югославия. Тази информация бе потвърдена пред журналистите от официалния представител на инстанцията Аенад Голчевски, предава ТАСС.\r\n„Праляк, един от шестте обвиняеми, почина днес в болницата в Хага“, заяви той. „Апелационната палата потвърди присъдата на съдебната палата, предвиждаща 20 години затвор. Веднага след това Праляк изпи течност, от която му стана зле“.\r\nМедицинският персонал на съда веднага е започнал да оказва помощ на Праляк. „Едновременно е била извикана бърза помощ, Праляк беше транспортиран в близката болница“, подчерта Голчевски. „Въпреки това, той почина“.Агенция Фокус припомя:\r\nБосненският хърватин Слободан Праляк почина в болница в Хага, след като прие отрова в съдебна зала на Международният военен трибунал за военни престъпления в бивша Югославия.\r\nВ сряда сутринта, в съда започна заседание по дело срещу шестима командири на босненско-хърватските сили от войната в Босна и Херцеговина в началото на 1990-те години. След като апелативният съд потвърди присъдата на Праляк от 20 години затвор, той се изправи и каза: „Генерал Праляк не е военен престъпник и аз отхвърлям вашата присъда“. След това изпи съдържанието на шишенце, което носеше със себе си и му прилоша, а малко по-късно почина в болницата.\r\nПревод и редакция:", "date": "2017.11.29", "title": "ТАСС: Международен наказателен трибунал за бивша Югославия потвърди смъртта на генерал Слободан Праляк"}
{"url": "http://www.focus-news.net/news/2017/11/29/2462123/beliyat-dom-dopalnitelni-sanktsii-sreshtu-severna-koreya-shte-badat-vavedeni-mnogo-skoro.html", "text": "Говорителят на Белия Дом Сара Хъкаби Сандърс обеща в сряда, че „допълнителни санкции“ ще бъдат наложени срещу Северна Корея „много скоро“, в отговор на последното ракетно изпитание на Пхенян, пише Politico.\r\nСъобщението дойде около един час, след като Доналд Тръмп съобщи в „Туитър“, че „допълнителни сериозни санкции ще бъдат наложени срещу Северна Корея днес“. Думите на президента последваха след телефонен разговор с китайския лидер Си Дзинпин.\r\n„По-рано днес той каза, че ще продължи да прилага максимален натиск над Северна Корея и ще го направи чрез разширяването на санкциите“, заяви Сандърс по време на интервю пред Fox News.\r\nПревод и редакция:", "date": "2017.11.29", "title": "Белият Дом: “Допълнителни санкции“ срещу Северна Корея ще бъдат въведени „много скоро“"}
{"url": "http://www.focus-news.net/news/2017/11/29/2462124/boris-nikolov-kmet-na-obshtina-belogradchik-550-000-lv-sa-dalgovete-na-bolnitsata-v-grada-ima-opasnost-tya-da-prestane-da-raboti.html", "text": "500 000 лв. са дълговете на МБАЛ - Белоградчик, има опасност тя да престане да работи. Това каза за Радио „Фокус“ – Видин Борис Николов, кмет на Община Белоградчик. Той посочи, че спешните плащания на болницата са за 300 000 лв. „Не са платени работните заплати на лекари, медицински и обслужващ персонал. Хората си чакат заплатите от няколко месеца. Общината не е в състояние да покрие тези дългове“, каза Борис Николов. Той добави, че в болницата са останали 5 - 6 лекари, а пациентите непрекъснато намаляват. „Нашият район обезлюдява. Хората търсят специализирана медицинска помощ в други болници, защото при нас не останаха специалисти. Няма пациенти и за това няма постъпления от Здравната каса, а местното население настоява болницата да не затваря врати. Малко са пациентите, които се лекуват и за които Здравната каса заплаща. Това не стига да се платят заплатите на лекари и персонал и да се плати на доставчиците“, обясни Борис Николов. Според него общините нямат възможност да издържат лечебните заведения, необходима е помощ от държавата. „Ние отделяме от общинския бюджет 50 000 лв. всяка година за болницата. Превеждаме тази субсидия, като тя се разпределя 25 000 лв. за издръжка на болницата и 25 000 лв. за храна на болните“, добави кметът на Белоградчик. Той обясни, че болницата в Белоградчик ще затвори врати защото има опасност и малкото лекари, които са останали, да напуснат.\r\nАнна ЛОЗАНОВА", "date": "2017.11.29", "title": "Борис Николов, кмет на Община Белоградчик: 550 000 лв. са дълговете на болницата в града, има опасност тя да престане да работи"}
{"url": "http://www.focus-news.net/news/2017/11/29/2462125/plovdiv-na-teritoriyata-na-oblastta-sa-realizirani-28-proekta-finansirani-ot-pudoos.html", "text": "28 проекти, финансирани от Предприятието за управление на дейностите по опазване на околната среда (ПУДООС), са  реализирани в Пловдивска област през годината. Това съобщи за Радио „Фокус“ - Пловдив говорителят на РИОСВ - Пловдив. Обновена е водопроводната мрежа в квартал „Парчевич“ в Раковски и е изградена вътрешна канализационна система. Отпадъчните води са прехвърлени за почистване от пречиствателната станция. За строителството им са усвоени 2 669 046.33 лв.\r\nВ село Буково е изградено допълнително водоснабдяване. Обектът е на стойност 1 137 239.88 лв. До момента всички строително-монтажни работи са изпълнени и се очаква включване на помпена станция. След провеждане на 72-часовите проби ще се въведе в редовна експлоатация. С реализацията на този обект се решава проблемът на селото, където до момента е имало питейна вода по 2 часа на ден.\r\n28 детски площадки и зони за спорт и отдих са изградени в Пловдивска област по проекти от кампанията „Чиста околна среда - 2017 г.“. Те са на стойност около 200 000 лв. Всички обекти са реализирани под контрола на РИОСВ – Пловдив.\r\nЦветана ТОНЧЕВА", "date": "2017.11.29", "title": "Пловдив: На територията на областта са реализирани 28 проекта, финансирани от ПУДООС"}
{"url": "http://www.focus-news.net/news/2017/11/29/2462126/afp-balgariya-obvini-iran-che-e-otkazal-da-propusne-samoleta-na-neyniya-premier.html", "text": "България обвини Иран, че е отказал да пропусне самолета, на чийто борд е бил премиера на страната Бойко Борисов, който е летял към Саудитска Арабия през въздушното пространство на Ислямската Република, която от своя страна отхвърли обвиненията на София, предава AFP.\r\nБорисов е летял към главния регионален противник на Иран Саудитска Арабия във вторник, когато на българския правителствен самолет е отказан достъп във въздушното пространство на Иран. \r\n„Отказът е показателен“, е заявил външният министър на България Екатерина Захариева, цитирана от българските медии. Тя е добавила, че посланикът на Иран в София е привикан за обяснение.\r\nНо говорителят на Министерството на външните работи на Иран Бахрам Гасеми заяви пред Франс прес, че това е бил „прост технически проблем“.\r\n„Българското посолство изпрати координатите на полета и ние дадохме позволение, но координатите изпратени от пилота към контролната кула не са съответствали с тези, които са изпратили те, така че от кулата са отказали достъп“, заяви Гасеми.\r\n„Няма политическа намеса. Ние дори дадохме позволение за обратния полет“ добави иранският дипломат.\r\nНа борда на самолета са били Борисов, Захариева, бившият български цар Симеон Сакс Кобургготски  и още четирима министри. Това е първата визита на български премиер в Саудитска Арабия след падането на комунистическата власт на страната, която в момента е член на ЕС.\r\nПревод и редакция:", "date": "2017.11.29", "title": "AFP: България обвини Иран, че е отказал да пропусне самолета на нейния премиер"}
{"url": "http://www.focus-news.net/news/2017/11/29/2462127/stara-zagora-kmetat-na-obshtina-kazanlak-galina-stoyanova-predstavi-otchet-za-vtorata-godina-na-mandat-2015-2019-godina.html", "text": "Аз и екипът ми преминахме през немалко трудности, за да доведем до край всяка начертана цел,. Това каза кметът Галина Стоянова  по време на представяне на отчета за изпълнение на Програмата за управление на Община Казанлък за втората година на мандат 2015 – 2019 година, предаде кореспондент на Радио „Фокус“. Сред множеството постигнати резултати през този период Стоянова открои разкриването на Технически колеж за обучение на студенти по специалности от професионално направление „Машинно инженерство“. По думите ѝ финансово са подпомогнати 11 семейни двойки кандидатствали по процедурата за подпомагане на асистирана репродукция за семейства по метода „Ин витро“. Тя добави, че през втората година от мандата е финализиран Общият устройствен план на града, което превръща Казанлък в един от първите градове в страната с такъв. Обновена е част от градската среда, като в това число е асфалтирана и реконструирана улична мрежа, санирани са жилищни блокове и детски градини, реставрирани и социализирани са тракийските гробници „Хелвеция“ и „Грифони“.\r\nГалина Стоянова подчерта, че от 2016 година се изпълнява Инвестиционната програма на Община Казанлък по Приоритетна ос „Устойчиво и интегрирано градско развитие\" на Оперативна програма „Региони в растеж“ на обща стойност 19.658 031 млн. лв. – 100% безвъзмездна финансова помощ. Два от основните проекти, включени в Инвестиционната програма, имат получено финансиране в периода – „Обновяване на образователната инфраструктура в община Казанлък“, финансиран по ОП „Региони в растеж“ на обща стойност 9.504 532 млн. лв. и проектът „Обновяване на градската среда в Казанлък“ на стойност 5.655 048 млн. лв. В рамките на първия проект са реализирани ремонти и са предприети мерки за енергийна ефективност в три детски градини и пет училища, а вторият проект се изпълнява изцяло за облагородяване на квартал „Изток“.\r\nПрез едногодишния период са изпълнени и още редица проекти за внедряване на мерки за енергийна ефективност и подмяна на горивната база на детски градини и училища в общината.\r\nОбщина Казанлък изпълнява и проектът „ Дъга на толерантността“, насочен към подпомагане на ученици от етническите малцинства. По Национална програма „Активиране на неактивните лица“ към Община Казанлък е назначен младежки  медиатор с цел насърчаване на млади хора от общината, които са демотивирани, не учат, не работят и не са записани в Бюрото по труда.\r\nПрез годината е приключено изпълнението на проекти с външно финансиране. Сред тях са „Изграждане на водопроводна и канализационна мрежа“ в кварталите „Кула“ и „Крайречен“, „Консервация, реставрация и социализация на тракийски могили „Хелвеция и „Грифони“, „Документиране и дигитализиране на тракийски гробници, гробни комплекси и движимо културно наследство от Долината на тракийските царе“, Внедряване на мерки за енергийна ефективност в Средно училище „Екзарх Антим първи“ и Здравната служба в село Дунавци.\r\nПрез последната година са одобрени и чакат финансиране още няколко проекта. Сред тях са „Внедряване на мерки за енергийна ефективност на Административна сграда на Община Казанлък\", предоставена за социални услуги, „Интегриран градски транспорт на Община Казанлък“, „Развитие на услуги за деинституционализация на грижите за деца в община Казанлък“, „Внедряване на мерки за енергийна ефективност в НЧ „Възродена Искра“, втори етап от проект за внедряване на мерки за енергийна ефективност в ОУ „Св. св. Кирил и Методий“ - село Кънчево и училището в село Енина, Фестивал „Музиката на траките“, проект за Европейски награди за културно наследство „Европа Ностра 2018“ в категория за консервация и реставрация на архитектурно и културно-историческо наследство. \r\nСлавяна ГАЙДАРОВА", "date": "2017.11.29", "title": "Стара Загора: Кметът на Община Казанлък Галина Стоянова представи отчет за втората година на мандат 2015 – 2019 година"}
{"url": "http://www.focus-news.net/news/2017/11/29/2462128/plyus-infomakedoniya-srabski-advokat-zashtitaval-obvineni-v-haga-zayavi-che-e-lesno-da-se-vnese-otrova-v-hagskiya-sad.html", "text": "Известният сръбски адвокат Тома Фила, който често е защитавал обвинени от Трибунала в Хага, заяви, че е лесно да се внесе отрова в Съда, предава македонската „Плюс инфо“.\r\nСпоред него мерките за сигурност за адвокатите и другите длъжностни лица в съда са същите като на летищата. Металните елементи и обувките се проверяват, а мобилните телефони са изземат. Той добави, че хапчета и малки количества течности не се регистрират.\r\nФила коментира мерките за сигурност, след като бившият командир на босненските хърватски сили генерал Слободан Праляк се  самоуби днес в съдебна зала в Хагския трибунал, приемайки отровна течност от пластмасова бутилка, която носеше със себе си.\r\nПревод и редакция:", "date": "2017.11.29", "title": "„Плюс инфо“(Македония): Сръбски адвокат, защитавал обвинени в Хага, заяви, че е лесно да се внесе отрова в Хагския съд"}
{"url": "http://www.focus-news.net/news/2017/11/29/2462129/15-mlrd-lv-e-stoynostta-na-proektite-v-stroitelniya-bransh-za-blizo-sedem-mesetsa-obzor.html", "text": "За близо седем месеца от началото на мандата, МРРБ стартира проекти за 1,5 млрд. лв. основно в пътния сектор. Това съобщи на пресконференция министърът на регионалното развитие и благоустройството Николай Нанков. Почти 900 млн. лв. е стойността на обявените тръжни процедури, а сключените договори са за над 452 млн. лв. Строителството, заедно с вътрешното потребление и износа, са факторите, оказващи влияние върху икономическия растеж, който по данни на Националния статистически институт през третото тримесечие на годината е близо 4%, посочи министърът. „Зад тези цифри стои не само общественият интерес, но и отделни човешки съдби - докато през 2016 г. заетите в строителството са били 175 хил. души, то през 2017 г., благодарение на добрия бизнес климат, те са вече 255 000“, каза Николай Нанков. \r\nРегионалният министър напомни, че през месец септември Министерският съвет отпусна целево 100 млн. лв. за текущ ремонт и поддържане на републиканската пътна мрежа. На 31 август беше подписан договорът и вече се изпълняват строително-монтажни работи по Лот 3.1 Благоевград – Крупник на АМ „Струма“. Строителството на Лот 3.3 Кресна – Сандански се изпълнява с бързи темпове. До момента са спестени 3 месеца. Възможно е участъкът да бъде завършен още през месец ноември 2018 г. – т.е. половин година по-рано ще бъдат пуснати още 25 км от магистрала „Струма“. Николай Нанков напомни, че вече е избрано трасето на магистралата за преминаване през Кресненското дефиле и предстои да бъдат проведени обществените поръчки, така че до края на 2018 г. да има избрани изпълнители и през 2019-а да започне работа по най-тежкото трасе. 28 са участниците в тръжната процедура за строителство на тунел „Железница“. Взети са допълнителни мерки за сигурност, за да не се стигне отново до изчезване на документи на участници в процедурата, както стана по време на служебното правителство, обърна внимание министърът. \r\nТрафикът между Бургас и Слънчев бряг през следващата година ще бъде значително облекчен с ремонта и разширението на пътя Поморие – Ахелой и изграждането на обходния път на Ахелой на обща стойност 44,8 млн. лв. Съоръженията се очаква да са готови до юни 2018 г.\r\nСтартираха обществените поръчки и предстои да бъдат отворени офертите за строителство на двата лота от скоростния път Калотина – София, които ще се изпълняват със средства от националния бюджет и от Инструмента за свързана Европа. \r\nПо думите му в ремонт са 193 км второкласни и третокласни пътища за почти 160 млн. лв. от Оперативна програма „Региони в растеж“. С безвъзмездното финансиране от нея и националното съфинансиране се предвижда да бъдат рехабилитирани общо 27 обекта на обща стойност 380 млн. лв., като предстои да стартират инвестиции за още 246 млн. лв. През следващата година ще бъдат ремонтирани тунелите по направленията от трансевропейската пътна мрежа, сред които „Траянови врата“ на АМ „Тракия“ и съоръженията на АМ „Хемус“. Николай Нанков уточни, че със средства от ОП „Региони в растеж“ ще бъде рехабилитиран обходният път на Ловеч и тунел към него. \r\nПо думите му 85 млн. лв. са предвидени в бюджета за 2018 г. за дейности по АМ „Хемус“. Предстои проектиране на 50 км от п.в. „Боаза“ до разклона за Плевен и Ловеч и през 2018 г. може да стартира обществена поръчка за избор на изпълнител. „При липса на обжалване, в края на следващата година реално в строителство могат да бъдат общо 75 км, заедно с 25-те км, за които има вече сключени договори“, уточни Нанков и посочи, че процедурата за внедряване на тол системата е на финалната права. „По нея има избран изпълнител и в зависимост от решенията по жалбите, договорът може да бъде сключен още през тази година. Приходите от тол системата ще позволят да бъдат правени по-големи инвестиции не само в инфраструктурни проекти, но и в повишаване на пътната безопасност“, коментира той. \r\nНиколай Нанков обяви още, че през 2018 г. ще има бум в санирането на жилищни сгради. Той уточни, че 880 са завършените по Националната програма за енергийна ефективност, а по 550 се работи в момента. Нанков посочи, че строителни работи няма да бъдат изпълнявани през зимния сезон. \r\nНаддоговарянето на бюджета на ОП „Региони в растеж“ с 211 млн. лв. даде възможност на Министерството на образованието и науката да кандидатства за средства за обновяване на професионалните гимназии, напомни министърът. Той подчерта, че за първи път през този програмен период значителен размер средства – над 40 млн. лв., се влагат и в развитие на спортната инфраструктура в училищата. \r\nНиколай Нанков припомни, че вече са направени значителни облекчения за гражданите и бизнеса по отношение на режимите на работа на Агенцията по геодезия, картография и кадастър. Той обърна внимание, че почти всички от предоставяните от нея услуги са достъпни и по електронен път и така са с 30% по-евтини, а за други цените са намалени. „Основната дейност на агенцията е насочена към преобразуване на данните от картата на възстановената собственост на земеделските земи, повишаване на покритието на страната с кадастрална карта и подобряване на точността на данните“, допълни министърът и посочи, че е отпаднала таксата за граждани за изменение на данни. \r\nНиколай Нанков обясни, че Дирекцията за национален строителен контрол е с ново ръководство и отчете, че над 1400 строежа от първа, втора и трета категория са въведени в експлоатация, а 131 заповеди за премахване на незаконни обекти са влезли в сила. Той добави, че заради недостатъчен контрол и пропускане на срокове за предприемане на действия ще бъде освободен началникът на РОНСК-София Юлия Дъбова. „Фирмата изпълнявала строителния надзор на обект на бул. „Цариградско шосе“, при който пострада жена, ще бъде санкционирана. Регионалните отдели на дирекцията започват проверки в цялата страна за обезопасяване и зазимяване на строежите“, заяви още министърът и посочи, че за първи път от години е отнет лиценз на фирма за строителен надзор за допуснати сериозни нарушения на Закона за устройство на територията. \r\nЩе предприема и по-кардинални действия по отношение на ръководството на „Автомагистрали“, заяви регионалният министър. Той посочи, че причина за това са получените през социалните медии сигнали за животни по трасетата на магистралите. Министър обясни, че чашата на търпението му преляла след като видял снимки на крави по магистрала „Хемус“. А преди време – мечка на „Тракия“. Проблемът също бил в това, че информация за тези случаи достига до министъра не от ръководството на „Автомагистрали“, а от медиите. \r\nЗа състоянието на яз. „Бели Искър“ регионалният министър коментира, че ремонтът му  ще започне след изясняване на въпроса със собствеността на съоръжението. „Предстои през следващата седмица да бъде подписано споразумение между Министерството на регионалното развитие и благоустройството, Столична община, концесионера „Софийска вода“ и Областната администрация, което ще изясни кой ще проведе конкурса и ще възложи поръчката за ремонта на стената“, коментира Нанков. Той подчерта, че язовирната стена се експлоатира нормално, язовирът е с намалени водни количества, които са достатъчни за осигуряване на водоснабдяването. „Технически експертен съвет ще прецени кой е най-подходящият вариант за ремонт на стената“, каза Нанков и добави, че стената му ще бъде ремонтиран, но не смята, че това е най-спешният ремонт в страната, който трябва да се извърши.\r\nЛюба АЛЕКСИЕВА", "date": "2017.11.29", "title": "1,5 млрд. лв. е стойността на проектите в строителния бранш за близо седем месеца (ОБЗОР)"}
{"url": "http://www.focus-news.net/news/2017/11/29/2462130/reuters-redzhep-taiyp-erdogan-i-germanskiyat-prezident-shtaynmayer-sa-obsadili-kak-da-podobryat-otnosheniyata-mezhdu-dvete-strani.html", "text": "Президентът на Турция Реджеп Таийп Ердоган и германският му колега Франк-Валтер Щайнмайер са се разбрали, че е нужно подобряване на връзките между двете страни и са обсъдили какви мерки са нужни, за да бъде реализирано това, по време на телефонен разговор в сряда, предава Reuters, като се позовава на източници от кабинета на турския президент.\r\nОсвен двустранните отношения, според източника, Ердоган е информирал Щайнамайер за срещата на върха за Сирия, проведена от Турция, Русия и Иран в руския черноморски курорт Сочи на 22 ноември.\r\nПревод и редакция:", "date": "2017.11.29", "title": "Reuters: Реджеп Таийп Ердоган и германският президент Щайнмайер са обсъдили как да подобрят отношенията между двете страни"}
{"url": "http://www.focus-news.net/news/2017/11/29/2462131/sport-levski-pobedi-dunav-s-40.html", "text": "Левски победи Дунав с 4:0, в мач от 18-ия кръг на българската Първа лига, игран на Градския стадион в Русе. Васил Панайотов отбеляза два гола още през първото полувреме, а през второто по един добавиха Жуниор Мапуку и Серджиу Буш. По-рано днес Пирин победи Етър (Велико Търново) с 3:2 в Благоевград, в среща от същия етап на първенството. Левски е трети с 35 точки, а Дунав е на предпоследното 13-о място с 14 точки.", "date": "2017.11.29", "title": "Спорт: Левски победи Дунав с 4:0"}
{"url": "http://www.focus-news.net/news/2017/11/29/2462132/daily-sabah-v-turskiya-grad-kahramanmarash-otkriha-nekropol-na-dve-hilyadi-godini.html", "text": "Некропол на около две хиляди години е открит при извършването на ремонтни дейности в югоизточния турски град Кахраманмараш, съобщава вестник Daily Sabah.\r\nИсторическата находка, датирана към Римската епоха, е намерена при реставрация на сграда от XX век, разположена в един от кварталите на града. Съгласно разпространената информация, некрополът, на който са се натъкнали работниците, е петкамерен, \r\nКметът на района увери, че са направени всички необходими проучвания на новооткрития обект, като същевременно допълни, че реставрацията на имението, в чиито двор е намерен некрополът, също ще продължат. Местните власти разчитат, че находката ще допринесе за привличането на повече туристи в града, рекламиран като люлка на различни цивилизации и култури. \r\nПревод и реакция:", "date": "2017.11.29", "title": "Daily Sabah: В турския град Кахраманмараш откриха некропол на две хиляди години"}
{"url": "http://www.focus-news.net/news/2017/11/29/2462133/evrodeputatat-eva-maydel-gerbenp-kam-gugal-i-feysbuk-it-talantat-v-balgariya-e-na-svetovno-ravnishte.html", "text": "България е в крак с технологичните тенденции. София е все по-атрактивен град за стартиращи компании, а ИТ талантът е на световно ниво, като у нас делът на жени в сектора е най-висок за ЕС. Виждам стремеж за развитие и визия за световните пазари в българските предприемачи и това трябва да се насърчава, заяви българският евродепутат от ГЕРБ/ЕНП Ева Майдел по време на конференцията Regulation4Innovation, на която тя е организатор и домакин за втора поредна година. Това съобщиха от пресцентъра на ПП ГЕРБ.\r\nСред високопоставените гости бяха еврокомисарят по иновациите Карлош Моедаш, белгийският вицепремиер и министър на дигитализацията Александър де Кру и първият в света посланик на технологиите датчанинът Каспър Клинге. Фокусът на тазгодишното издание беше инвестициите и напредъка в развитието на изкуствения интелект (ИИ) и големите данни (Big Data).\r\n„Технологичните гиганти имат все по-голям ефект върху нашето ежедневие. За да сме в крак с тази реалност, трябва да изграждаме връзки с тези компании, да сме наясно какви са плановете им и как ние като политици можем да насърчим иновативните решения, а не да реагираме пред свършен факт“, подчерта българският евродепутат Ева Майдел (ГЕРБ/ЕНП).\r\n„Изкуственият интелект, блокчейн, роботиката, увеличената реалност  не са научна фантастика, а част от ежедневието ни.“ заяви комисар Карлош Моедаш, откривайки първия панел на конференцията.\r\nПредставителите на Гугъл и Фейсбук, отговарящи пряко за развитието и прилагането на ИИ в своите компании, посочиха най-важните тенденции в развитието на сектора: анализиране и управление на данни, достъпност на дигиталните услуги за хора с увреждания, оптимизиране на процеси. Технологичните гиганти дадоха ясни индикации, че всеки бизнес, независимо дали е технологичен или не, трябва да мисли за дигитализация, тъй като това дава конкурентно предимство на пазара.\r\nВ двучасовата конференция присъстваха над 100 заинтересувани страни от цяла Европа. Дискусията бе модерирана от водещия инвестиционен репортер на Financial Times за Брюксел Джим Бънсден. Regulation4Innovation e eжегодна конференция на високо равнище, която се провежда в Брюксел. Tя събира водещи експерти в областта на технологиите, които обсъждат най-важните теми в сектора.", "date": "2017.11.29", "title": "Евродепутатът Ева Майдел (ГЕРБ/ЕНП) към Гугъл и Фейсбук: ИТ талантът в България е на световно равнище"}
{"url": "http://www.focus-news.net/news/2017/11/29/2462134/nimh-utre-oblachnostta-shte-bade-znachitelna-no-samo-na-otdelni-mesta-shte-prevali-slab-dazhd.html", "text": "През нощта над страната ще има разкъсана, предимно висока облачност. Времето ще бъде почти тихо с минимални температури между минус 3° и 2°, по морския бряг 5° - 9°, в София около минус 3°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). Утре облачността ще бъде предимно значителна, но само на отделни места ще превали слаб дъжд. През деня южният вятър ще се усили, по-съществено в Източна България и в районите разположени северно от планините – ще бъде силен и бурен с пориви над 20 м/с. Дневните температури значително ще се повишат и максималните ще са предимно между 10° и 15°, в западните райони около река Дунав малко по-ниски, в София 10 - 11°. Атмосферното налягане ще бъде по-ниско от средното за ноември и през деня ще се понижава.\r\nПрез нощта срещу петък в западните райони от страната ще започнат валежи, които ще се усилват. \r\nНад Черноморието ще има разкъсана, предимно значителна облачност – без валеж. През деня вятърът от юг ще се усили и ще бъде силен и бурен. Максималните температури ще са 13° - 16°. Температурата на морската вода е 11° - 13°. Вълнението на морето ще бъде 2 - 3 бала, но през деня ще се усилва и вечерта вече ще е 3 - 4 бала.  \r\nНад планините ще има значителна облачност и на места по високите части ще превали слаб сняг. През деня югозападния вятър ще се усили и ще бъде силен и бурен. Ще се затопли и максималната температура на 1200 метра ще е около 7°, на 2000 метра – около 3°.  \r\nВ петък и събота ще има валежи, на места, главно в Югозападна България и Родопската област - значителни. В източната половина от страната ще остане ветровито, вятърът ще е югозападен и ще е топло, с дневни температури над 15 градуса. Там преваляванията ще са слаби и само на отделни места. В неделя в източните райони ще е все още топло и с южен вятър, ще превали дъжд. В останалата част от страната със северозападен вятър температурите ще започнат да се понижават. Ще е почти без валежи.", "date": "2017.11.29", "title": "НИМХ: Утре облачността ще бъде значителна, но само на отделни места ще превали слаб дъжд"}
{"url": "http://www.focus-news.net/news/2017/11/29/2462135/afp-es-i-afrikanskite-strani-shte-provedat-speshni-razgovori-po-temata-za-robstvoto-v-libiya.html", "text": "Франция ще проведе спешни разговори с африканските страни и представители на ООН в сряда вечерта, по време на които ще бъдат обсъдени възможностите за борба с търговията на роби (мигранти) в Либия, предава AFP, като се позовава на информация от Елисейския дворец.\r\nРазговорите  ще се проведат в кулоарите на срещата на върха между ЕС и Африка, която бе открита в сряда. Основната тема ще са предложенията на френския президент Еманюел Макрон, а германският канцлер Ангела Меркел е „свързана“ с разговорите, според помощниците на френския президент.\r\nПревод и редакция:", "date": "2017.11.29", "title": "AFP: ЕС и африканските страни ще проведат спешни разговори по темата за робството в Либия"}
{"url": "http://www.focus-news.net/news/2017/11/29/2462136/zhelyo-boychev-bsp-byudzhetat-za-2018-g-obsluzhva-korporativni-interesi-i-shte-napravi-bogatite-po-bogati-i-bedni-vse-poveche-balgarski-grazhdani.html", "text": "Бюджетът за 2018 г. обслужва корпоративни интереси и ще направи богатите по-богати и бедни все повече български граждани. Това каза заместник-председателят на ПГ на „БСП за България“ Жельо Бойчев по време на дебатите по рамката на държавния бюджет за 2018 г., предаде репортер на Агенция „Фокус“. Според Жельо Бойчев бюджетът за 2018 г. е бюджет на една пропусната година за Република България. „Запазваме досегашната несправедлива данъчна структура. Тази данъчна политика продължава да увеличава неравенствата. Продължаваме да бъдем единствената европейска страна, която облага минималните доходи на своите граждани. За нас социалната справедливост е важна тема, не само абстрактна категория. За това сме предложили прогресивна данъчна система. Едно прогресивно облагане, което ще остави у българските граждани над 1 милиард лв. разполагаем доход, който ще стимулира потреблението, което ще доведе до по-висок икономически растеж“, заяви Жельо Бойчев. Според него предложената от БСП данъчна система ще остави повече доход у ниско доходните категории български граждани и това е по-справедливо, защото пределната полезност на парите за тези български граждани е по-висока. Заместник-председателят на ПГ на „БСП за България“ характеризира с една мисъл това, от което трябва да са водени българските политици и цитира 32-ия президент на САЩ Франклин Рузвелт: „Оценката за нашия прогрес идва от това не дали сме успели да прибавим още благосъстояние, към тези, които имат, а дали сме успели да осигурим достатъчно на тези, които имат по-малко“. Бойчев обвини ГЕРБ, че с бюджета за 2018 г. обричат българските граждани и чертаят все по-голяма пропаст и неравенства между тях. „Какво друго ни предлагате? Подценявате БВП и прогнозите с цел отново да показвате свръхсъбираемост и да отчитате непрекъснато всеки месец резултат. Нека да погледнем малко данните и какво показват големите ви успехи в събирамеостта и борбата в контрабандата. Данъчно-осигурителните приходи през 2008 г. са били 32 % от БВП, към момента и с прогнозата за 2018 г. вие сте под това ниво. От 2008 г. досега БВП нараства с 34 %, средната работна заплата нараства са 84 %, минималната с 90 %, акцизните ставки по някои горива нарастват между 11 – 12 %. Приходите от ДДС 2008 г. са 10,8 %, в момента са около 9 %. Приходите от акцизи 2008 г. са били 6,2% от БВП, в момента ги залагате за следващата година под 5 % от БВП. Не може да събирате приходите на страната. Мисля, че не можете и да ги планирате“, категоричен бе Жельо Бойчев. \r\nДеница КИТАНОВА", "date": "2017.11.29", "title": "Жельо Бойчев, БСП: Бюджетът за 2018 г. обслужва корпоративни интереси и ще направи богатите по-богати и бедни все повече български граждани"}
{"url": "http://www.focus-news.net/news/2017/11/29/2462137/interfaks-turizm-broyat-na-ruskite-turisti-v-cherna-gora-e-namalyal-trikratno.html", "text": "По данни на Националната статистическа служба на Черна гора през първите седем месеца на годината страната е била посетена от 50,2 хил. туристи от Руската федерация. Броят им е трикратно по-нисък в сравнение със същия период на 2016 г., когато Черна гора е била посетена от 156,7 хил. руски граждани. Но въпреки отлива, руснаците остават втората най-многобройна група чуждестранни туристи, посещаващи балканската страна, съобщава Интерфакс-Туризм.\r\nСъгласно представените данни, през юни месец броят на руските туристи в Черна гора е паднал с 62%, от 46,6 хил. на 18,8 хил. През юли в страната са почивали 20,4 хил. руснаци, докато по същото време през 2016 г. те са били 84,8 хил.\r\nТуроператорите признават, че резултатите от летния сезон са по-слаби от очакваното. Причината според тях е свързана с нормализирането на отношенията между Москва и Анкара, което позволи завръщането на руските туристи в Турция. От друга страна представителите на бранша отбелязват, че за негативната тенденция допринасят и високите цени за престой в черногорските хотели, \r\nНе без значение за резултатите в туристическия сектор са и препоръките, които по-рано тази година Министерството на външните работи на Руската федерация отправи към гражданите си, планиращи посещение в балканската страна. През пролетта на 2017 г. Москва предупреди, че при пътуване в Черна гора руснаците може да попаднат под натиск от страна на местните власти, да бъдат заплашвани директно и дори да бъдат поставяни в провокативни ситуации, припомня медията. Руските туроператори обаче уверяват, че клиентите им не са се сблъсквали с антируски настроения при почивката си в Черна гора.\r\nПревод и редакция:", "date": "2017.11.29", "title": "Интерфакс-Туризм: Броят на руските туристи в Черна гора е намалял трикратно"}
{"url": "http://www.focus-news.net/news/2017/11/29/2462138/montana-dariteli-osiguriha-novo-osvetlenie-na-sportnata-zala-v-berkovitsa.html", "text": "Дарители осигуриха ново осветление на спортната зала в Берковица, съобщиха за Радио „Фокус“ – Видин от ръководството на спортната зала. Осветлението е с нови LED осветителни тела и е на стойност 1200 лв. 13 са дарителите и всички те играят в аматьорския отбор „Светците“ на Берковица, като тренират в местната спортна зала. Освен, че са закупили осветлението, дарителите са помогнали и в неговото монтиране. Отборът участва в среща от 13-то издание на любителската волейболна лига и игра с отбора на София „Тигрите“, като ги победи с 3:1 гейма. „Светците“ продължават напред с пълен актив от победи, без нито една допусната загуба в любителската волейболна лига.\r\nАнна ЛОЗАНОВА", "date": "2017.11.29", "title": "Монтана: Дарители осигуриха ново осветление на спортната зала в Берковица"}
{"url": "http://www.focus-news.net/news/2017/11/29/2462139/daily-mail-international-sos-opredeli-balgariya-kato-darzhava-sas-sredni-niva-na-risk-za-turistite.html", "text": "Най-голямата компания за медицински и туристически услуги в света - International SOS, постави България сред страните със средни нива на риск за туристите, показва справка на британския вестник Daily Mail. \r\nКакто отбелязват от редакцията, основните критерии при изготвянето на \"Световната карта на риска\" за 2017 г., са степента на контрол на държавата над територията й и опасност от насилие над пътешествениците. Под внимание обаче са взети предвид и броят на регистрираните инциденти с туристи, пътнотранспортни произшествия и рисковете за здравето на пътуващите, \r\nОсвен България, като страни със среден риск за туристите са определени също и други държави от Балканския полуостров като Сърбия, Македония, Албания, Босна и Херцеговина. Наред със страните от Западна Европа, САЩ, Канада, Австралия и Нова Зеландия, Гърция и Хърватия попадат в категорията на най-безопасните държави в света. \r\nСъгласно резултатите от изследването, през настоящата година най-рискови за посещение са Сирия, Афганистан, Либия, Сомалия, Судан и Мали. Като страни с \"бързо променящо се ниво на рисковете\" са посочени Русия, Аржентина, Бразилия, Индия, Китай, Казахстан и Индонезия. \r\nПревод и редакция:", "date": "2017.11.29", "title": "Daily Mail: International SOS  определи България като държава със средни нива на риск за туристите"}
{"url": "http://www.focus-news.net/news/2017/11/29/2462140/yordan-tsonev-dps-v-byudzheta-ikonomicheskiyat-ekip-na-gerb-ne-pokazva-nikakvo-zhelanie-za-reformi-nalivat-se-pari-v-nereformirani-sektori.html", "text": "Най-голямата беда идва при разходите в бюджета, защото икономическият екип на ГЕРБ не показва абсолютно никакво желание да използва икономическия цикъл, за да проведе реформи в страната. Ако има такива, те са изключително плахи. Това каза зам.-председателят на ПГ на ДПС Йордан Цонев в дебатите по окончателното гласуване на бюджета за 2018 година, предаде репортер на Агенция „Фокус“. „За разлика от миналата година виждаме сравнително добре планиран БВП, на базата на който се получават прилични приходи като планиране“, обясни той. „Приходите са планирани консервативно, икономическият растеж и структурата на БВП дават възможност за по-смело планиране на приходите“, допълни Йордан Цонев. „Разходната част не отговаря на цикъла, допълнителните средства при такава фаза на растежа не се използват за увеличаването му, а за наливане на пари в нереформирани сектори, това е най-лошата новина от този бюджет“, каза още той. \r\nБиляна ИВАНОВА", "date": "2017.11.29", "title": "Йордан Цонев, ДПС: В бюджета икономическият екип на ГЕРБ не показва никакво желание за реформи, наливат се пари в нереформирани сектори"}
{"url": "http://www.focus-news.net/news/2017/11/29/2462141/reuters-velikobritaniya-prizova-severnokoreyski-poslanik-za-da-dade-obyasneniya-za-raketnoto-izpitanie.html", "text": "Министерството на външните работи на Великобритания съобщи, че е привикало посланика на Северна Корея, за да даде обяснения за ядреното изпитание, проведено от Пхенян във вторник, предава Reuters.\r\nСеверна Корея успешно осъществи пуск на нова междуконтинентална балистична ракета, за която се предполага, че има достатъчен обсег, за да достигне до американския материк.\r\n„Привиках посланика на Северна Корея във външното министерство, за да му обясня, че осъждаме последното изпитание на балистична ракета“, заяви министърът по въпросите на Азия и Тихия океан Марк Фийлд, чрез съобщение.\r\n„Северна Корея твърди, че иска да донесе сигурност и просперитет на народа си. Но действията й създават само несигурност и задълбочават изолацията й“, добави Фийлд.\r\nПревод и редакция:", "date": "2017.11.29", "title": "Reuters: Великобритания призова севернокорейски посланик, за да даде обяснения за ракетното изпитание"}
{"url": "http://www.focus-news.net/news/2017/11/29/2462142/pazardzhik-dostaveni-sa-neobhodimite-kolichestva-pyasak-i-luga-za-zimnoto-poddarzhane-na-ulitsite-v-selo-panagyurski-kolonii.html", "text": "В село Панагюрски колонии са доставени необходимите количества пясък за зимното поддържане на улиците. Това каза за Радио „Фокус“ – Пазарджик кметът на населеното място Петко Стоев. „Пясъкът е изсипан на възлови места в Панагюрски колонии. В момента се водят преговори за сключване на договор за зимното почистване. Имаме осигурена и достатъчно луга, която използваме срещу замръзване на стълбища на обществени сгради и размразяване на по-стръмните улици“, коментира Стоев. Той добави, че през лятото са изкърпени и дупките по улиците в Панагюрски колонии. Петко Стоев обясни, че тогава е санирана и сградата на кметството със собствени бюджетни средства. Това подобрява нейната енергийна ефективност и ще спести средства за отопление.\r\nВаня НИКОЛОВА", "date": "2017.11.29", "title": "Пазарджик: Доставени са необходимите количества пясък и луга за зимното поддържане на улиците в село Панагюрски колонии"}
{"url": "http://www.focus-news.net/news/2017/11/29/2462143/galya-vasileva-gerb-obshtoto-mezhdu-chetirite-prieti-ot-ns-byudzheta-e-balansiranost-stabilnost-i-poveche-sredstva-po-osnovnite-prioriteti-na-pravitelstvoto.html", "text": "Общото между четирите приети от Народното събрание бюджета е балансираност, стабилност и повече средства по основните приоритети на правителството – в сектори образование, здравеопазване, социална политика и сигурност. Това каза пред Радио „Фокус“ Галя Василева, народен представител от ГЕРБ и член на комисията по бюджет и финанси. Тя добави, че бюджет 2018 включва с около 3 млрд. лева повече разходи за важните приоритети на държавата спрямо този от 2017 г. и според нея бюджет 2018 е най-добрият до момента. „Предложенията на опозицията са чисто популистки. Държавният бюджет се готви от началото на 2017 година. Бюджет 2018 все пак е съобразен с парите, които има държавата. Няма как да изхарчим повече пари, отколкото сме събрали. Това, за което ще работи държавата, е през следващата година да има по-висок ръст на икономиката, за да може през 2019 г. да си позволим увеличение в повече сектори“, уточни Галя Василева. Тя коментира и предупреждението на омбудсмана Мая Манолова, че ще сезира Конституционния съд, ако в бюджета на НЗОК бъде запазен мораториумът за плащане на нови медицински дейности и лекарства. Тя уточни, че ограничението ще бъде запазено за една година, след което ще се водят разговори, за да се стигне до най-доброто решение както за НЗОК, така и за нуждаещите се.", "date": "2017.11.29", "title": "Галя Василева, ГЕРБ: Общото между четирите приети от НС бюджета е балансираност, стабилност и повече средства по основните приоритети на правителството"}
{"url": "http://www.focus-news.net/news/2017/11/29/2462144/obshtina-petrich-shte-izgradi-instalatsii-za-otpadatsi-sled-kato-podpisa-dogovor-s-mosv-obzor.html", "text": "На официална церемония министърът на околната среда и водите Нено Димов и кметът на Община Петрич Димитър Бръчков подписаха договор за изграждане на две инсталации за обработка на отпадъци. По проекта ще се изградят компостираща инсталация с капацитет 4150 тона годишно и инсталация за предварително третиране на битови отпадъци с капацитет 10 841 тона годишно. Съоръженията ще обслужват близо 50 000 жители. Ще бъде въведена система, която включва разделно събиране на градински отпадъци от домакинствата в Петрич и селата Първомай, Марикостиново, Михнево и Кърналово. Системата обхваща обществени паркове и градини във всички населени места в община Петрич. По проекта ще бъдат закупени съдове за разделно събиране на зелените отпадъци от домакинствата и два сметосъбиращи камиона за транспортиране на разделно събраните зелени отпадъци до инсталацията за компостиране. Общият размер на инвестицията е над 10,3 млн. лв. Оперативна програма „Околна среда 2014-2020“ (ОПОС) осигурява безвъзмездна финансова помощ в размер на над 7,1 млн. лв. Срокът за изпълнение на проекта е 24 месеца.\r\nСпоред министър Димов това е добра инвестиция за жителите на община Петрич. Той пожела успешно изпълнение на проекта и изрази надежда навреме да започне и навреме да завърши. От своя страна кметът на Петрич Димитър Бръчков посочи, че с изграждането на такива модерни инсталации българските общини ще имат нов европейски облик. Той благодари от името на жителите на общината за дадената възможност да се изпълни този проект.\r\nПред Агенция „Фокус“ Бръчков заяви, че с изграждането на инсталации за преработка на отпадъци няма да се налагат драстични увеличения на такса „смет“. „Изключително се радвам, че от 118 поканени общини да участват и да кандидатстват за тези договори, ние сме третата, която подписа с МОСВ. Община Петрич генерира годишно 15 000 тона битов отпадък и 2500 тона строителен. С такъв вид инсталации ще можем годишно да преработим около 15 000 тона“, коментира Бръчков и уточни, че спестявайки, ще могат с една клетка да изкарат буквално 20 години и да депонират там отпадъците. „От друга страна, Законът за отпадъците е повече от ясен. Наредба 7 гласи, че до 2020 г., ако нямаме такъв вид системи компостираща и третираща, ще плащаме 95 лв. на тон отпадък към РИОСВ“, допълни кметът на Петрич. Според него с изграждането на такива системи рязко ще падне стойността, която ще плащат към държавата на тон от тези отчисления. Бръчков допълни, че по този начин ще имат възможността като община да си използват отчисленията пак в полза на отпадъците, но по тяхна преценка.\r\nЛюба АЛЕКСИЕВА", "date": "2017.11.29", "title": "Община Петрич ще изгради инсталации за отпадъци, след като подписа договор с МОСВ (ОБЗОР)"}
{"url": "http://www.focus-news.net/news/2017/11/29/2462145/korneliya-ninova-bsp-gerb-pravi-byudzhet-ne-za-balgarite-a-za-kupuvane-na-vliyanie-zadkulisni-dogovorki-i-pechelene-na-izbori.html", "text": "ГЕРБ прави бюджет не за българите, а за купуване на влияние, задкулисни договорки и печелене на избори. Това каза председателят на ПГ на „БСП за България“ Корнелия Нинова по време на дебатите по рамката на държавния бюджет за 2018 г., предаде репортер на Агенция „Фокус“. „ГЕРБ превърна най-висшата форма на политика - бюджет, в най-грозната форма за купуване на политическо влияние и купуване на политическо спокойствие“, подчерта Нинова. Лидерът на БСП поясни, че ГЕРБ не предлага нищо ново и различно от досега, а то е повече пари в доказано неработещи системи. „Защо доказано? Нека да видим какво става с образованието. Все повече деца отпадат от училище, все повече се увеличават онези, които са неграмотни. В здравеопазването се увеличава броят на закритите болници и хората, които нямат достъп до качествено здравеопазване. Близо 3 млн. са на прага на бедността. Демографската катастрофа – продължаваме да се топим“, коментира лидерът на БСП. Нинова заяви, че това са процеси, които текат от години и обърна внимание, че ГЕРБ управляват от осем. Тя коментира, че в бюджета на ГЕРБ няма предпоставки за растеж  в икономиката. „Инвестициите за 2017 г. са се стопили наполовина. Предвиждате 2,1 % за следващата година, вместо 5,6 % от 2008 г. Предлагаме цялата наша алтернатива, която е в посока за компенсиране на липсата на чужди инвестиции с държавни такива, като предлагаме два специални фонда за проекти и новата данъчна система, която да доведе до по-справедливи доходи“, заяви Нинова.  „Години наред ГЕРБ подценяват умишлено приходите, които се разпределят в тази зала от НС, така както е редно. Има излишъци, които се разпределят извън тази зала, в МС, субективно без правила и без принципи - така, както не е редно. Това го има в бюджета за 2018 г. От 28 ноември 2017 г. ГЕРБ - 30 млн. в 35 общини извън бюджета, ДПС 22 млн. в 35 общини извън бюджета. Всички останали общини в държавата – 3 млн. лв.“, каза Нинова. \r\nТя се обърна към вицепремиера Валери Симеонов: „Докато вие откривате тоалетни на ГКПП ДПС получи за половин час 22 млн. лв извън бюджета. Какво става в държавата? Кой управлява в държавата? Това ли е начинът на бюджетиране? Това ли е принципът?“, попита Нинова. \r\nДеница КИТАНОВА", "date": "2017.11.29", "title": "Корнелия Нинова, БСП: ГЕРБ прави бюджет не за българите, а за купуване на влияние, задкулисни договорки и печелене на избори"}
{"url": "http://www.focus-news.net/news/2017/11/29/2462146/tsvetan-tsvetanov-gerb-ako-bsp-ima-formula-za-delenie-na-obshtinite-na-nashi-i-vashi-nie-nyamame.html", "text": "Ако вие имате формула за деление на общините на ваши и наши ние нямаме такава. Това каза председателят на ПГ на ГЕРБ Цветан Цветанов в отговор на изказване на лидера на БСП Корнелия Нинова в дебатите по окончателното гласуване на бюджета за 2018 година, предаде репортер на Агенция „Фокус“. „Г-жо Нинова, казвате, че ГЕРБ е управлявала 8 години. Ако бяхме управлявали последните 8 години страната щеше да бъде с още по-голям темп на развитие. Напомням Ви, че през двете години от вашето управление ни върнахте с 8 години назад“, с тези думи се обърна той към лидера на БСП Корнелия Нинова. „Оставихте държавата с 5,5 % дефицит, а в момента няма дефицит“, посочи Цветан Цветанов. „Ще продължим да работим в интерес на хората, защото така се печелят избори“, каза още той. \r\nБиляна ИВАНОВА", "date": "2017.11.29", "title": "Цветан Цветанов, ГЕРБ: Ако БСП има формула за деление на общините на наши и ваши - ние нямаме"}
{"url": "http://www.focus-news.net/news/2017/11/29/2462147/d-r-velka-voynova-odbh-kyustendil-ezhesedmichni-proverki-se-pravyat-v-mlekoprerabotvashtite-predpriyatiya.html", "text": "Ежеседмични проверки се правят в млекопреработващите предприятия. Това каза пред Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните в Кюстендил. По думите ѝ проверките са във връзка с влязлата в сила нова Наредба №2, която се отнася за суровите млека. Съгласно наредбата всеки оператор подава заявление за започване, спиране или прекратяване на дейност по производство на сурово краве мляко, след което комисия от експерти извършва проверка за дейността по производство на сурово краве мляко във връзка със заявеното. Освен това всички ферми за производство на сурово краве мляко подлежат на официална оценка и ежегодна проверка по отношение на спазването на стандартите за здравни, хигиенни и структурни изисквания на Европейския съюз. Наредбата въвежда изискване и за вземане на проби от суровото мляко, извършване на проследяването му, идентификационна маркировка на млякото и млечните продукти, а честота на инспекциите е на базата оценка на риска на бизнес операторите на храни по цялата хранителна верига на млечния сектор и транспортиране на сурово краве мляко.\r\nВенцеслав ИЛЧЕВ", "date": "2017.11.29", "title": "Д-р Велка Войнова, ОДБХ - Кюстендил: Ежеседмични проверки се правят в млекопреработващите предприятия"}
{"url": "http://www.focus-news.net/news/2017/11/29/2462148/menda-stoyanova-gerb-ako-ot-bsp-badat-na-vlast-i-realizirat-alternativniya-si-byudzhet-2014-g-shte-ni-se-vidi-slantse.html", "text": "Ако от БСП бъдат на власт и реализират алтернативния си бюджет - 2014 г. ще ни се види слънце. Това каза председателят на Бюджетна комисия и депутат от ГЕРБ Менда Стоянова в реплика към лидера на БСП Корнелия Нинова по време на дебатите по рамката на държавния бюджет за 2018 г., предаде репортер на Агенция „Фокус“. Стоянова заяви, че цялата схема, върху която от БСП градят повечето разходи на практика увеличава дефицита с 1,7 млрд. лв.  „Предвиждате 1,8 млрд. лв. повече разходи. По–нататък ще ни ги разкажете в бюджета. За сметка на какво са тези разходи? Вие предвиждате намаление на приходите от данъка върху физическите лица на 1,8 млрд. лв. Предвиждате увеличение на приходите от корпоративен данък с 216 млн. лв, но за да се постигне то, ние трябва да имаме ръст на БВП 10,6 %. Предвиждате приходите по ДДС да се увеличат с 1,1 млрд. лв., но за да постигнем това увеличение, трябва да имаме промяна нагоре в крайното потребление на текущи цени 14 %, за да се случи това, което вие предвиждате. Това, което е предвидено в бюджета е едва 6,5 %“, коментира Менда Стоянова. \r\nДеница КИТАНОВА", "date": "2017.11.29", "title": "Менда Стоянова, ГЕРБ: Ако от БСП бъдат на власт и реализират алтернативния си бюджет - 2014 г. ще ни се види слънце"}
{"url": "http://www.focus-news.net/news/2017/11/29/2462149/burgas-yunoshite-starsha-vazrast-na-skvt-chernomorets-se-klasiraha-za-finala-na-darzhavnoto-parvenstvo-po-vodna-topka.html", "text": "Юношите старша възраст на „Черноморец“ извоюваха правото да играят директно на финалите в държавното първенство по водна топка. Това съобщиха от пресцентъра на Община Бургас. Възпитаниците на старши треньора Петър Йонов спечелиха квалификацията, след като се класираха на първото място в своята група с пълен актив от 9 т. На басейн „Диана“ отборът на „Черноморец“ победи столичните „Славия“ с 12:4 и ЦСКА с 12:6, а в най-оспорвания двубой срещу вицешампиона „Аква Спорт“ надделя с гол разлика – 8:7. Морското дерби е било много драматично с два червени картона. От началото на мача бургаските „акули“ са повели в резултата и не са позволили обрат.\r\n„В мача срещу „Аква Спорт“ играха същите момчета, които участваха и в турнира за Купата на България при мъжете. Смазахме ги на плуване, състезателите показаха зрялост, израстване и устояха психологически на напрежението“, каза Петър Йонов.\r\nСтрахотна игра е направил вратарят Михаил Колев. Отлично се е представил и номинираният за „Ученик на годината“ на Бургас Константин Гаров, който успешно съчетава спорт и учение. На практика носителят на престижни награди в областта на математиката доказа, че когато човек преследва своите мечти, нищо не е в състояние да го спре или отклони от избрания път.\r\nОсвен „Черноморец“ за финалната четворка се класира и „Локомотив НН“, който спечели в своята група. Мачовете са догодина през юни месец.\r\nПо регламент останалите шест отбора, участници в първенството на U19, ще се срещнат във втора квалификация. Класиралите се на първите две места тима ще се присъединят към финалната четворка.", "date": "2017.11.29", "title": "Бургас: Юношите старша възраст на СКВТ „Черноморец” се класираха за финала на държавното първенство по водна топка"}
{"url": "http://www.focus-news.net/news/2017/11/29/2462150/korneliya-ninova-kmetovete-na-bsp-imat-podadeni-nad-60-odobreni-proekta-no-nefinansirani-na-dps-ili-na-pravitelstvoto-da-predam-spisaka.html", "text": "Кметовете на БСП имат подадени над 60 одобрени проекта, но нефинансирани – на ДПС или на правителството да предам списъка. Това каза лидерът на БСП Корнелия Нинова в дуплика към Цветан Цветанов по време на дебатите по рамката на държавния бюджет за 2018 г., предаде репортер на Агенция „Фокус“.  Нинова подчерта, че аргументът, че кметовете на БСП не работят не става. Тя разкритикува начина, по който се финансират общините чрез постановление на МС, а не чрез бюджета. „Дайте да ги сложим в бюджета сега тези пари. Чрез тези постановления ще си купите и влияние, ще платите на недоволните да спрат да протестират, ще си направите задкулисните договорки“, заяви Нинова. Според нея този модел на бюджетиране е сбъркан и изкривява политическия процес. „Той не е обективен и се използва от партиите в управлението, за да решат своите партийни, изборни интереси“, допълни лидерът на БСП. \r\nДеница КИТАНОВА", "date": "2017.11.29", "title": "Корнелия Нинова: Кметовете на БСП имат подадени над 60 одобрени проекта, но нефинансирани – на ДПС или на правителството да предам списъка"}
{"url": "http://www.focus-news.net/news/2017/11/29/2462151/veliko-tarnovo-uspeshno-priklyuchi-informatsionnata-kampaniya-posvetena-na-nachinite-za-finansirane-na-proekti-ot-evropeyskite-fondovete.html", "text": "Успешно приключи информационната кампания, разясняваща начините за европейско финансиране, на Областния информационен център. Срещите се проведоха във всички общини от Великотърновска област. В тях се включиха 135 души, съобщи за Радио „Фокус“ – Велико Търново Светослав Стефанов, експерт „Комуникация, информация и логистика“. Сред заинтересованите имаше представители на общинските администрации, бизнеса, обществени и неправителствени организации, читалища, учебни заведения. Експертът припомни, че темата на дискусиите беше „Възможности за финансиране от Европейските структурни и инвестиционни фондове (ЕСИФ)“. „Ние имахме за цел да информираме участниците за възможностите кандидатстване и финансиране на проекти от европейските фондовете до края на 2017 г. и през следващата 2018 г. Присъстващите бяха запознати с предстоящите за отваряне процедури от оперативните програми „Развитие на човешките ресурси“, „Наука и образование за интелигентен растеж“, „Иновации и конкурентоспособност“, „Околна среда“, „Региони в растеж“, „Добро управление“, както и възможностите за кандидатстване по Програмата за развитие на селските райони (ПРСР)“, обясни Светослав Стефанов. Той уточни, че най-голям интерес проявяват общинските администрации. По време на информационните събития екипът на Областен информационен център – Велико Търново е отговорил на редица конкретни въпроси, зададени от участниците. На всички присъстващи са раздадени рекламно-информационни материали – брошурата „Европа в моя регион“ с информация и снимки от успешни проекти в общините от региона и брошура за дейността на ОИЦ – Велико Търново за периода 2012 - 2017 година.\r\nЛуиза ТРАНЧЕВА", "date": "2017.11.29", "title": "Велико Търново: Успешно приключи информационната кампания, посветена на начините за финансиране на проекти от европейските фондовете"}
{"url": "http://www.focus-news.net/news/2017/11/29/2462152/vechermakedoniya-voislav-sheshel-razkri-kak-bosnenskiyat-harvatin-e-vkaral-otrovata-v-sada-v-haga.html", "text": "С оглед на това, че в сградата на Хагският трибунал има засилени мерки за сигурност, се поставя въпросът как въобще е могъл да внесе това нещо в съда, пише скопското издание „Вечер“.\r\nКогато чу, че е осъден на 20 години затвор, генерал Слободан Праляк изпи течност от малко шишенце, седна на стола и изведнъж доби израз на лицето, който показваше болката и мъчението му.\r\nЛидерът на „Сръбската радикална партия“ Воислав Шешел, който също беше подсъдим в Хагския трибунал, в изява пред сръбско издание, обясни кой е единственият начин да се внесе нещо в съда. Той също си задава този въпрос. Шешел е бил там и знае процедурата и според него има само един начин това да бъде направено:\r\n„Ще ви претърсят добре, когато ви водят в съда и когато ви връщат. Обувките ви се събуват и се претърсват. И се чудя как би могъл да го вкара. Единствено може да внесе шишенцето обвързано около гениталиите, защото тази част от тялото изобщо не я проверяват“, обясни Шешел.\r\nПраляч е сред шестте хърватски политици, които Международният наказателен трибунал за бивша Югославия нареди да бъдат съдени за военни престъпления по време на войната в Босна и Херцеговина.\r\nВниманието на обществото е привлечено, когато през 1991 година ,след избухване на войната, той се присъединява като доброволец към силите на HV и формира единица, съставена от художници и интелектуалци от Загреб.\r\nНа 29 май 2013 г. той е осъден на 20 години затвор за военни престъпления срещу човечеството.\r\nПревод и редакция:", "date": "2017.11.29", "title": "„Вечер“(Македония): Воислав Шешел разкри как босненският хърватин е вкарал отровата в съда в Хага"}
{"url": "http://www.focus-news.net/news/2017/11/29/2462168/predstoyashti-mezhdunarodni-sabitiya-za-30-noemvri-agentsiya-fokus.html", "text": "***Президентът на Германия Франк-Валтер Щайнмайер ще приеме в президентството лидерите на ХДС – Ангела Меркел, ХСС – Хорст Зеехофер и ГСДП – Мартин Шулц, които трябва обсъдят възможностите за съставяне на управляваща коалиция в страната\r\n***Започва криминално разследване, след като босненският хърватин Слободан Праляк се самоуби в съдебна зала на Хагския трибунал, изпивайки шишенце пълно с отрова\r\n***ОПЕК ще проведе заседание, на което ще бъде обсъдено дали да бъде продължен договорът с Русия и други големи производители на петрол за намаляване на добивите\r\n***Ще се проведе третият ден от разговорите за разрешаване на кризата в Сирия под шапката на ООН и се очаква в тях да се включат и представители на сирийското правителство\r\n***Испанското правителство ще защитава решението си да наложи директно управление над Каталуния пред парламента на страната\r\n***", "date": "2017.11.29", "title": "Предстоящи международни събития за 30 ноември ( Агенция „Фокус“ )"}
{"url": "http://www.focus-news.net/news/2017/11/29/2462169/washington-post-balgarskiyat-pravitelstven-samolet-poluchi-otkaz-za-dostap-v-iranskoto-vazdushno-prostranstvo.html", "text": "Българският правителствен самолет, превозващ министър-председателя на страната Бойко Борисов към Саудитска Арабия, е получил отказ за достъп в иранското въздушно пространство, което го  е заставило да прелети над Ирак, пише  Washington Post.\r\nБългарският външен министър Екатерина Захариева заяви, че въпреки необходимото дипломатическо разрешение за полет над Иран, самолетът е бил помолен от иранските власти да напусне въздушното пространство. Тя определи решението на Техеран като „необясним отказ в последния момент“. Министърът добави, че самолетът е трябвало да се завърне в турското въздушно пространство, за да получи разрешение да прелети над Ирак. \r\n„Българските власти поискаха обяснение от иранските“, заяви Захариева.   \r\nБорисов е първият български министър-председател посетил Саудитска Арабия след установяването на дипломатическите отношения между двете държави преди 20 години.  Виктор Турмаков", "date": "2017.11.29", "title": "Washington Post: Българският правителствен самолет получи отказ за достъп в иранското въздушно пространство"}
{"url": "http://www.focus-news.net/news/2017/11/29/2462170/narodnoto-sabranie-udalzhi-rabotnoto-si-vreme-do-2400-chasa.html", "text": "Народното събрание удължи работното си време до 24.00 часа, предаде репортер на Агенция \"Фокус\".  Предложението направи председателят на Правна комисия и депутат от ГЕРБ Данаил Кирилов. \"За\" него гласуваха 112 народни представители, \"против\" - 91 и \"въздържали се\" - 6, с което то бе прието. \r\nДеница КИТАНОВА", "date": "2017.11.29", "title": "Народното събрание удължи работното си време до 24.00 часа"}
{"url": "http://www.focus-news.net/news/2017/11/29/2462171/ria-novosti-irakski-kyurdistan-obyavi-che-e-gotov-na-seriozen-dialog-s-bagdad.html", "text": "Властите на Иракски Кюрдистан по време на среща с президента на Ирак Фуад Масум обявиха, че са готови на сериозен диалог с Багдад за разрешаването на кризата в двустранните отношения, възникнала след септемврийския референдум за независимостта на региона, предава РИА Новости.\r\nЗаемащият поста президент на Ирак етнически кюрд Масум се срещна с министър-председателя на Иракски Кюрдистан Нечирван Барзани в столицата на региона Ербил. \r\n„Правителството на Иракски Кюрдистан потвърди готовността си да започне сериозен и конструктивен диалог с федералното правителство за преодоляването на кризата , което ще бъде в интерес на всички синове на иракския народ“, пише в официално заявление на властите в Ербил.\r\nОтбелязва се, че Масум е изразил „вяра в стремежа на страните да достигнат до решение на споровете в близко време чрез пълноценен и конструктивен диалог“. Агенция „Фокус“ припомня: В Иракски Кюрдистан на 24 септември 2017 бе проведен референдум за независимост. Иракските власти го обявиха за нелегитимен и подчертаха, че няма да провеждат преговори с автономията, докато не бъдат анулирани резултатите от гласуването. След допитването между Багдад и Ербил се изостри спорът за принадлежността на провинция Киркук. Страните се опитват да водят диалог, но противоречията по редица въпроси остават.  Виктор Турмаков", "date": "2017.11.29", "title": "РИА Новости: Иракски Кюрдистан обяви, че е готов на „сериозен диалог“ с Багдад"}
{"url": "http://www.focus-news.net/news/2017/11/29/2462172/sport-barselona-i-sevilya-se-klasirat-na-osminafinal-na-kupata-na-kralya-v-ispaniya.html", "text": "Барселона победи Мурсия като домакин на 16-тина финалите на испанската Купа на Краля с резултат 5:0 и общ 8:0. Попадения на „Ноу Камп“ отбелязаха Пако Алкасер (16), Жерард Пике (56), Алейш Видал (60), Денис Суарес (73) и Арнаис (79).\r\nВ другия 16-тинафинален мач Севиля победи като домакин Картахена с 4:0 и общ резултат 7:0. Голове на „Естадио Рамон Санчес Писхуан“ отбелязаха Бен Йедер в 3 и в 6-та минута, Гансу (42) и Карлос Кореа (66).\r\nПо този начин и Барселона и Севиля се класират на осминафиналите на Купата на краля.  Виктор Турмаков", "date": "2017.11.29", "title": "Спорт: Барселона и Севиля се класират на осминафинал на Купата на краля в Испания"}
{"url": "http://www.focus-news.net/news/2017/11/29/2462173/shumen-v-grada-beshe-predstavena-stihosbirkata-otnovo-sme-poeti-s-poeziya-na-bogdan-tetovski.html", "text": "В града беше представена стихосбирката „Отново сме поети“ с поезия на Богдан Тетовски, предаде репортер на Радио „Фокус“ - Шумен. При представянето на книгата литературният критик Иван Карадочев, който е автор на предговора посочи, че тя е много важна за съдбата на поета Богдан Тетовски.  Карадочев добави, че с нея той разчупва пространството на шуменския духовен живот и хоризонтът става национален. „За Богдан вече се говори като за национален поет“, каза Карадочев. Той посочи, че големият плюс на поетиката на Богдан Тетовски е неговият неконвенционален език. „Вече можем по-обективно да оценим поезията на Богдан Тетовски. Почти 20 години след смъртта му, след като сме преодолели и сме се освободили от тоталитарните предразсъдъци и стереотипи, с всеки прочит на негово стихотворение откриваме пропуснати досега смисли и нюанси“, каза Карадочев. Тетовски е роден през 1936  година. Той печата поезия в периодиката от втората половина на 60-те години. През 1986 година е издадена стихосбирката „Човекът зад вестника“. Цялостната картина на писаното от него се разкрива след смъртта му, когато излиза втората му стихосбирка „Къде отива птицата“ от 2001 година. „Последователно и упорито поетът е постигнал и е останал в рамките на автономна от контекста поетика и защото тя е въплатила постоянно поддържано несъгласие с нормите на официалната естетика. В централния печат името на Тетовски се среща сред имената на Левчев, Стефан Цанев, но той остава неотзивчив към патоса на тяхната лирика. От неговото поколение поети най-близо до Богдан е Констатин Попов. Подобно на него и Тетовски потърси обратната страна на идеологическия патос и тихо заговори за реалното  съдържание на човешкото битие в перспективата на класическите представи за хуманност и духовност“, каза Карадочев.  „Богдан Тетовски повече слушаше, отколкото говореше, използваше кратки реплики, на одобрение, неодобрение или ирония, остри и точни, с които всички се съобразяваха“, посочи Карадочев. Той добави, че Богдан Тетовски е отрицание на демонстративната патетика и локализирането на поетическото преживяване в пространството на идеологическите постулати. \"Той не назова това пространство, той го отхвърли като потърси поетическия му смисъл в друга посока - в посоката на автентичните човешки емоции и настроения“, каза Карадочев. Той добави, че в поезията на Тетовски има няколко постоянните теми - любовта, самотата, приятелството, истината, смисълът на простите неща. „Темите на естественото човешко съществуване са темите, чрез които поезията му постига характерната езикова изразителност“, каза още Карадочев. \r\nВ спомените си за Богдан Тетовски се върна и поета Антонин Горчев. „Богдан беше една глава над нас - като култура, като интелект, като отношение към света. Рядко рецитираше стихове, обикновено това бяха френски класици. Обикновено той стоеше някак встрани от шумната компания и рядко говореше. Говореше по два начина - или с някоя острота, която често придобиваше вид на сентенция по някакъв конкретен повод, или с много топли чувства за поезия, хора, книги, които е прочел“, каза Горчев. Стихосбирката „Отново сме поети“ се издава със съдействието на общинския фонд „Култура“.\r\nИвелина ИВАНОВА", "date": "2017.11.29", "title": "Шумен: В града беше представена стихосбирката „Отново сме поети“ с поезия на Богдан Тетовски"}
{"url": "http://www.focus-news.net/news/2017/11/29/2462174/reuters-emanuel-makron-prizova-kitay-i-rusiya-da-podkrepyat-sanktsiite-spryamo-severna-koreya.html", "text": "Президентът на Франция Емануел Макрон заяви, че разчита на страните членки на Съвета за сигурност на ООН Китай и Русия да подкрепят санкциите спрямо Северна Корея заради нейното последно ракетно изпитание, предава  Reuters.\r\nМакрон осъди строго ракетното изстрелване и призова санкциите да бъдат засилени. „Разчитам особено на Китай и на Русия да предприемат ефективни санкции“, допълни той. Виктор Турмаков", "date": "2017.11.29", "title": "Reuters: Емануел Макрон призова Китай и Русия да подкрепят санкциите спрямо Северна Корея"}
{"url": "http://www.focus-news.net/news/2017/11/29/2462175/parlamentat-otpusna-1130-mln-lv-za-remont-na-patriarsheskata-katedrala-sv-aleksandar-nevski-i-zografskiya-manastir-v-sveta-gora.html", "text": "Парламентът отпусна 1,130 млн. лв. за ремонт на патриаршеската катедрала „Св. Александър Невски“ и Зографския манастир в Света гора, предаде репортер на Агенция „Фокус“. Предложението направи депутатът от ПГ на „БСП за България“ Васил Антонов, който поиска разходите за субсидии и други текущи трансфери от 5 млн. лв. да станат 6,130 млн. лв. Данаил Кирилов предложи предложението на Васил Антонов да бъде гласувано отново в края на бюджета, за да бъде отразено в бюджетната рамка, която депутатите приеха по-рано. \r\nДеница КИТАНОВА", "date": "2017.11.29", "title": "Парламентът отпусна 1,130 млн. лв. за ремонт на патриаршеската катедрала „Св. Александър Невски“ и Зографския манастир в Света гора"}
{"url": "http://www.focus-news.net/news/2017/11/29/2462176/1116-mlrd-leva-sa-sredstvata-za-otbranitelni-sposobnosti-v-byudzheta-na-ministerstvoto-na-otbranata-za-2018-g.html", "text": "С окончателното гласуване на бюджета за 2018 година народните представители приеха бюджета на Министерството на отбраната за следващата година, предаде репортер на Агенция „Фокус“. Бюджетът бе приет с 122 гласа „за“ и 79 „против“. \r\nПриходите на министерството са в размер на 44 млн. лева. От разходите за политика в областта на отбранителните способности са предвидени 1 116 млрд. лева. За политика в областта на съюзната и международната сигурност средствата са 76,366 млн. лева. \r\nБиляна ИВАНОВА", "date": "2017.11.29", "title": "1,116 млрд. лева са средствата за отбранителни способности в бюджета на Министерството на отбраната за 2018 г."}
{"url": "http://www.focus-news.net/news/2017/11/29/2462177/afp-14-dushi-sa-zaginali-po-vreme-na-sblasatsi-v-yemen.html", "text": "Според медицински източници при сблъсъци в йеменската столица Сана между  шиитските бунтовници-хути и силите, лоялни на бившия президент на страната Али Абдула Салех, са загинали 14 души, предава  AFP.\r\nСблъсъците са избухнали край централната джамия в Сана, която е най-голямата в Йемен, след като хутите са се опитали да поемат контрол над нея преди скорошния мюсюлмански празник, честващ рождението на пророка Мохамед.  Виктор Турмаков", "date": "2017.11.29", "title": "AFP: 14 души са загинали по време на сблъсъци в Йемен"}
{"url": "http://www.focus-news.net/news/2017/11/29/2462178/vratsa-s-blagotvoritelen-kontsert-pod-nadslov-usmivka-za-vseki-den-shte-bade-otbelyazan-mezhdunarodniya-den-za-hora-s-uvrezhdaniya-v-mezdra.html", "text": "С благотворителен концерт под надслов „Усмивка за всеки ден“ ще бъде отбелязан Международния ден за хора с увреждания в Мездра. Това съобщиха за Радио „Фокус“ - Видин от  Комплекса за социални услуги за деца и лица с увреждания. Международният ден ще бъде отбелязан на 1 декември. В концерта ще вземат участие деца и младежи от КСУДЛУ, от ДГ “Мир“, възпитаници на „Центъра за подкрепа за личностно развитие“ - Мездра, победителят в „Пирин фолк“ 2016 г. Светлин Миланов, Hip-Hop Dance Crew “Keep it real” и фолклорни състави от град Мездра. Приходите от благотворителния концерт ще бъдат вложени в реализирането на зимен оздравителен лагер за децата и младежите от Комплекса.", "date": "2017.11.29", "title": "Враца: С благотворителен концерт под надслов „Усмивка за всеки ден“ ще бъде отбелязан Международния ден за хора с увреждания в Мездра"}
{"url": "http://www.focus-news.net/news/2017/11/29/2462179/euobserver-estoniya-predlaga-da-se-premahnat-kvotite-za-priem-na-migranti-v-es.html", "text": "Естония, която в момента е поела ротационното председателство на ЕС, предлага страните от Съюза да приемат пристигащите мигранти една от друга, единствено ако се разберат за това помежду си, предава  EUObserver.\r\nЦелта е да се излезе от безизходицата в реформата на политиката на предоставяне на убежище на ЕС, при която източните страни членки са силно против квотния прием на мигранти. Според естонския план страните вместо това ще помагат за справянето с кризата чрез хуманитарна помощ, персонал и отделяни средства. Виктор Турмаков", "date": "2017.11.29", "title": "EUObserver: Естония предлага да се премахнат квотите за прием на мигранти в ЕС"}
{"url": "http://www.focus-news.net/news/2017/11/29/2462180/kyustendil-chitalishte-bratstvo-obyavyava-konkurs-za-kartichka-kartina-survachka-prikazka-i-stihotvorenie-na-tema-koleda.html", "text": "Читалище „Братство” обявява конкурс за картичка, картина, сурвачка, приказка и стихотворение на тема „Коледа”. Това съобщи за Радио „Фокус” – Кюстендил Иван Андонов, председател на читалище „Братство”. По думите му конкурсът се провежда за единадесета поредна година. Той е насочен към ученици от първи до осми клас. Участниците ще бъдат разпределени в четири възрастови групи, а творбите трябва да бъдат изпращани на адреса на читалището до 20 декември. Резултатите от конкурса ще бъдат обявени на 22 декември от 13.00 часа в голямата зала на читалището. „Ние стартираме нашата коледно-новогодишна програма. Тя носи името „Зимна феерия под Хисарлъка” и е изпълнена с много мероприятия – изложби, концерти, забавления, театрални представления. В рамките на тази програма е и обявеният конкурс на тема „Коледа”, каза още Иван Андонов.\r\nВенцеслав ИЛЧЕВ", "date": "2017.11.29", "title": "Кюстендил: Читалище „Братство” обявява конкурс за картичка, картина, сурвачка, приказка и стихотворение на тема „Коледа”"}
{"url": "http://www.focus-news.net/news/2017/11/29/2462181/reuters-orazheynite-prodazhbi-na-sasht-sa-otbelyazali-rast-ot-25-prez-fiskalnata-2017-godina.html", "text": "Агенцията за сътрудничество в отбранителната сигурност на САЩ, която прилага продажбите на въоръжение за други страни, обяви, че през фискалната 2017 г. са извършени сделки за износ на оръжие в размер на 41,93 млрд. долара, което е 25% ръст в сравнение с предишната фискална година, предава  Reuters.\r\nАгенцията, която е част от Пентагона, съобщи, че продажбите включват транзакции размер от 32,02 млрд. долара от „партньорски нации“ през Системата за външни военни продажби, докато 6,04 млрд. долара са продадени по линия на Държавния департамент.  Виктор Турмаков", "date": "2017.11.29", "title": "Reuters: Оръжейните продажби на САЩ са отбелязали ръст от 25% през фискалната 2017 година"}
{"url": "http://www.focus-news.net/news/2017/11/29/2462182/deputatite-prieha-byudzheta-na-mvr-za-2018-g-i-predvidiha-1805-mln-lv-za-opazvane-na-granitsata.html", "text": "Депутатите приеха бюджета на МВР за 2018 г. и предвидиха 180,5 млн. лв. за опазване на границата. Това се случи след като Народното събрание прие текст от бюджета на държавата за 2018 г. на второ четене, предаде репортер на Агенция „Фокус\". Приходите на МВР за 2018 г. са с общ размер 157,388 млн. лв. Общите разходи на министерството възлизат на 1,296 млрд. лв. Разходите по политиката за противодействие на престъпността и опазването на обществения ред са в рамките на 743,845  млн. лв. Разходите по политиката в областта на пожарната безопасност и защитата на населението при извънредни ситуации са в размер на 220,247 млн. лв. \r\nДеница КИТАНОВА", "date": "2017.11.29", "title": "Депутатите приеха бюджета на МВР за 2018 г. и предвидиха 180,5 млн. лв. за опазване на границата"}
{"url": "http://www.focus-news.net/news/2017/11/29/2462183/afp-ispanskata-politsiya-zadarzha-331-kilograma-heroin-po-vreme-na-mashtabna-operatsiya.html", "text": "Испанската полиция задържа 331 килограма хероин на стойност от 120 млн. евро по време на една от най-големите провеждани някога в страната операции срещу разпространяването на наркотици, предава  AFP.\r\n„Основната част от хероина с голяма чистота, 263 кг. са открити в товар цимент, пристигнал на пристанището в Барселона от Турция“, съобщи испанският министър на вътрешните работи Хуан Игнасио Зойдо. „Останалата част е открита по домовете на четирима от задържаните по време на операцията и по време на разкрит опит да продажба“, допълни той. \r\nЧетиримата задържани: испанец, еквадорец и двама доминиканци на възраст между 30 и 45 години, са обвинени в трафик на наркотици, членуване в криминална организация и в незаконно притежаване на оръжие. \r\n„Това е едно от най-големите количества задържан на хероин някога на територията на Испания в рамките на една операция“, пише в официално заявление на испанското МВР.  Виктор Турмаков", "date": "2017.11.29", "title": "AFP: Испанската полиция задържа 331 килограма хероин по време на мащабна операция"}
{"url": "http://www.focus-news.net/news/2017/11/29/2462184/veliko-tarnovo-v-gorna-oryahovitsa-shte-se-sabirat-sredstva-za-initsiativata-topal-obyad.html", "text": "От 30 ноември до 8 януари в Горна Оряховица ще се събират средства за инициативата „Топъл обяд“. Касичка на Областния съвет на БЧК ще бъде разположена в магазин „Кауфланд“ в Горна Оряховица. Това съобщи за Радио „Фокус“ – Велико Търново Румяна Христова, представител на Регионалната структура на организацията. Тя посочи, че отделно от това от година и половина четири касички на БЧК са разположени в обектите на сладкарница „Жанета“. „Всички, които са посещавали тези сладкарници, са виждали малки касички с логото на Български червен кръст. Чрез тях ние също набираме средства за програмата „Топъл обяд“.  От 10 години реализираме проекти по тази програма и винаги сме успявали да наберем средства. Вярвам, че и сега ще успеем. Хората са отворени въпреки трудните времена“, посочи Румяна Христова.\r\nПоетапно от 1 ноември стартира програма „Топъл обяд“ за учебната 2017/2018 г. 1 650 нуждаещи се деца ще получават всеки учебен ден безплатна топла храна в училище на територията на 26 области в страната. Програмата, която се реализира вече 14 години, до момента е осигурила безплатен обяд на 14 500 деца. Предоставени са близо 1 000 000 безплатни обяда на обща стойност около 2 000 000 лева,\r\nБлизо 45% от децата в България са в риск от бедност и социално изключване.\r\nНадежда КРЪСТЕВА", "date": "2017.11.29", "title": "Велико Търново: В Горна Оряховица ще се събират средства за инициативата „Топъл обяд“"}
{"url": "http://www.focus-news.net/news/2017/11/29/2462185/sport-chelsi-pobedi-suonzi-s-10-v-mach-ot-angliyskoto-parvenstvo.html", "text": "Челси победи като домакин Суонзи  с 1:0 в мач от 14-ти кръг от английската лига. Попадение на стадион „Стамфорд Бридж“ отбеляза Антонио Рюдигер в 55-та минута.Резултати от другите мачове в английската лига:\r\nАрсенал: Хъдърсфийлд – 5:0\r\nСтоук Сити: Ливърпул – 0:3\r\nМанчестър Сити: Саутхемптън – 2:1 Виктор Турмаков", "date": "2017.11.29", "title": "Спорт: Челси победи Суонзи с 1:0 в мач от английското първенство"}
{"url": "http://www.focus-news.net/news/2017/11/29/2461815/kmetat-na-sofiya-yordanka-fandakova-shte-proveri-izpalnenieto-na-merkite-za-energiyna-efektivnost-v-sofiyska-matematicheska-gimnaziya-paisiy-hilendarski.html", "text": "Кметът на София Йорданка Фандъкова ще провери изпълнението на мерките за енергийна ефективност в Софийска математическа гимназия „Паисий Хилендарски“. Това съобщиха от пресцентъра на Столична община. Събитието ще се проведе днес от 11.00 часа. Ще присъства и заместник-кметът по направление „Строителство и инвестиции“ Ирина Савина. Поканен е и министърът на образованието и науката Красимир Вълчев. \r\nВ сградата на СМГ се изпълнява топлинно изолиране на външни стени, покрив, както и енергоспестяващо осветление и мерки по отоплителната инсталация.", "date": "2017.11.29", "title": "Кметът на София Йорданка Фандъкова ще провери изпълнението на мерките за енергийна ефективност в Софийска математическа гимназия „Паисий Хилендарски“"}
{"url": "http://www.focus-news.net/news/2017/11/29/2461814/parlamentat-shte-glasuva-okonchatelniya-byudzhet-na-nzok-i-darzhavnoto-obshtestveno-osiguryavane-za-sledvashtata-godina.html", "text": "Народните представители ще гласуват окончателния бюджет на НЗОК и Държавното обществено осигуряване (ДОО) за 2018 година. Това се посочва в проектопрограмата за работа на Народното събрание. Те бяха приети без дебати от бюджетната комисия на 23 ноември. В бюджета на НЗОК беше одобрено предложението за допълнителни 27 млн. лева от резерва на касата за първична и извънболнична помощ, за медико-диагностични дейности и за дентална помощ. \r\nСред основните параметри в бюджета за Държавното обществено осигуряване са увеличаване на минималната работна заплата от 1 януари от 460 лв. на 510 лв., както и повече пари за втората година майчинство и за обезщетение при безработица.\r\nДепутатите ще гласуват и окончателни промени в Закона за кредитните институции. Те ще решават дали да задължат банките да предоставят на БНБ информация за негативно влияние на лицата, които притежават 50% от капитала ѝ.", "date": "2017.11.29", "title": "Парламентът ще гласува окончателния бюджет на НЗОК и Държавното обществено осигуряване за следващата година"}
{"url": "http://www.focus-news.net/news/2017/11/29/2461813/ministerstvoto-na-energetikata-shte-predstavi-rezultatite-ot-izpalnenieto-na-programa-energiyna-efektivnost-i-vazobnovyaema-energiya.html", "text": "На заключителна конференция Министерството на енергетиката ще представи резултатите от изпълнението на програма БГ04 „Енергийна ефективност и възобновяема енергия“, финансирана по линия на Финансовия механизъм на Европейското икономическо пространство, въз основа на подписан меморандум за разбирателство между Република България и Кралство Норвегия, Исландия и Княжество Лихтенщайн. Това съобщиха от пресцентъра на Министерство на енергетиката. \r\nОчаква се министърът на енергетиката Теменужка Петкова да участва във форума. Той ще се състои на 29 ноември 2017 г. от 14.30 часа в Централния военен клуб – София на бул. „Цар Освободител“ №7.\r\nПо програма „Енергийна ефективност и възобновяема енергия“ са финансирани проекти на обща стойност повече от 15 млн. евро, 85% от които са безвъзмездна финансова помощ, а 15% - национално съфинансиране. Изпълнените проекти съдействат за рационално използване на енергията и намаляване емисиите на парникови газове.", "date": "2017.11.29", "title": "Министерството на енергетиката ще представи резултатите от изпълнението на програма „Енергийна ефективност и възобновяема енергия“"}
{"url": "http://www.focus-news.net/news/2017/11/29/2461812/ministarat-na-regionalnoto-razvitie-nikolay-nankov-shte-dade-preskonferentsiya.html", "text": "Министърът на регионалното развитие и благоустройството Николай Нанков ще даде пресконференция, съобщиха от ресцентъра на министерството. Събитието ще се състои в 10.00 часа в зала „Пресцентър“ на МРРБ. \r\nВ пресконференцията ще участва и председателят на Управителния съвет на Агенция „Пътна инфраструктура“ инж. Дончо Атанасов", "date": "2017.11.29", "title": "Министърът на регионалното развитие Николай Нанков ще даде пресконференция"}
