{"url": "http://www.focus-news.net/news/2019/04/02/2642057/voennoe-obozrenie-rusiya-lna-na-halif-haftar-bavno-no-sigurno-vzima-pod-kontrol-teritoriyata-na-libiya.html", "text": "„Либийската национална армия“ (ЛНА) на Халиф Хафтар бавно, но сигурно, взима под контрол страната и по всичко личи, че има намерение да вземе цялата територия на Либия под свой контрол, пише  руският портал „Военное обозрение“ . \r\nПрез февруари и март подразделенията на ЛНА предприеха няколко настъпателни операции срещу различните племена в Югоизточна и Югозападна Либия и взеха под контрол най-голямото петролно находище Шарара, а освен това разширяват своята зона на контрол около столицата Триполи. \r\nПрез последната седмица армията на Хафтар изцяло зачисти югоизточните райони на Либия. Под контрола на ЛНА сега е почти цялата граница с Чад и Судан. Армейските патрули държат всички ключови пътища между Куфра, Сара и Увайнат. За да се подсигури контрола над оазиса Куфра са прехвърлени подкрепления. \r\nВ северозапада ЛНА влезе в малкия, но със стратегическо значение, град Гарян. Фактически след вземането на това населено място армията се намира на подстъпите към Триполи. \r\nПревод и редакция:", "date": "2019.04.02", "title": "„Военное обозрение“ (Русия): ЛНА на Халиф Хафтар бавно, но сигурно, взима под контрол територията на Либия"}
{"url": "http://www.focus-news.net/news/2019/04/02/2642058/lenochka-angelova-hms-montana-do-30-gradusa-shte-dostignat-temperaturite-prez-april.html", "text": "До 30 градуса ще достигнат температурите през април, каза за  Радио „Фокус“ – Видин  Леночка Ангелова, директор на Хидрометеорологичната служба (ХМС) в Монтана. Тя посочи, че тези стойности се очакват към края на месеца. „Месец април тази година ще бъде сух, валежите ще бъдат под нормата за областите Видин и Монтана. В планинските части на двете области през месеца ще има и минусови температури, достигащи до минус 2 градуса. В последната десетдневка на месеца се очакват и слани в някои части на региона“, посочи Ангелова. Тя обясни, че валежите ще бъдат около 70 литра на кв. м в планинските части, а в равнините - значително под нормата, около 40 литра на квадратен метър. В средата на месеца се очакват температурите да се понижат с около 5-6 градуса. През последната десетдневка времето до обяд ще бъде предимно слънчево, но следобяд се очакват и бури. \r\nАнна ЛОЗАНОВА", "date": "2019.04.02", "title": "Леночка Ангелова, ХМС-Монтана: До 30 градуса ще достигнат температурите през  април"}
{"url": "http://www.focus-news.net/news/2019/04/02/2642055/ministar-petya-avramova-nad-112-mln-lv-bez-dds-shte-badat-investirani-po-vodniya-proekt-za-oblast-sliven.html", "text": "На 25 март е подаден проектът, с който ВиК – Сливен кандидатства за финансиране от Оперативна програма „Околна среда 2014 – 2020 г.“ за подобряване на ВиК инфраструктурата на територията на областта. Той предвижда инвестиции в Сливен и Нова Загора с общ размер малко над 112 млн. лв. без ДДС. Това информира в Сливен министърът на регионалното развитие и благоустройството Петя Аврамова, съобщиха от пресцентъра на  министерството . В областния център тя участва в дискусия за регионалното развитие и европейската солидарност. \r\nЗа гр. Сливен, включително кв. „Речица“, е предвидено доизграждане или реконструкция на 41 км водопроводи, ремонт на тръбни връзки в 2 резервоара и доизграждане на напорен водоем. Ще се реконструират три помпени станции. 26 км е канализационната мрежа, която ще бъде доизградена или ремонтирана. Предвижда се също реконструкция на пречиствателната станция за отпадъчни води в града. \r\nВ проекта са включени и водопроводите, които ще са необходими, за да функционира пречиствателната станция за питейни води. Министерството на регионалното развитие и благоустройството има готовност до 2020 г. да размрази обекта, чието строителство е спряно преди години, да актуализира проекта и да възложи довършването му, обясни пред медии министърът. \r\nВ Нова Загора ще бъдат подменени агрегати в помпени станции и ще се реконструират 17,7 км от вътрешната водопроводна мрежа. 6,7 км канализационна мрежа ще бъде реконструирана или доизградена. Ще се изгради канализационна помпена станция и ще се реконструира пречиствателната станция за отпадъчни води. \r\nСериозни средства в областта се инвестират и в пътната инфраструктура. С финансиране от Оперативна програма „Региони в растеж“ 2014 - 2020 се ремонтира връзката на Сливен с Раднево и участък от пътя Стара Загора – Раднево. Двете отсечки са с обща дължина 38 км. Инвестицията е за 28 млн. лв. Републиканският път в двете области е ремонтиран, предстои издаване на Акт 16. Планира се обявяване на процедура за избор на изпълнител за рехабилитацията на близо 27 км от пътя Поликраище - Елена - Сливен с индикативната стойност 24 млн. лв. За подобряване на републиканската пътна мрежа в областта от държавния бюджет в последните години са инвестирани около 21 млн. лв., с които са ремонтирани над 75 км. \r\nМинистърът информира, че през тази година със средства от АПИ ще бъде заложена рехабилитация на 12 км от пътя Сливен - Ямбол, 15 км от направлението Сливен – Нова Загора и 13 км от пътя Биково - Кермен. Регионалният министър съобщи още, че подкрепя идеята за четирилентов път между Ямбол и Сливен с обособяване на икономическа зона около разширеното трасе. АПИ ще възложи предпроектното проучване за уширение на пътя, като първа стъпка от реализацията на проекта. \r\nПо ОПРР в област Сливен ще бъдат инвестирани над 46 млн. лв., информира министър Аврамова Средствата са по 18 проекта. С тях се модернизират 9 образователни институции, в които се обучават близо 2250 ученици. За 265 лица в нужда ще бъде осигурен достъп до 5 социални обекта. По програмата енергийно се обновяват 13 сгради. Облагородяват се над 38 000 кв. м градски площи в региона. С 16,8 млн. лв. се финансира проектът за градски транспорт на Община Сливен, който включва изграждане на нови спирки, изграждане и обособяване на велоалеи и ремонт на сервизната база на превозвача. Също със средства от програмата по проекта на Министерство на здравеопазването за спешна помощ ще бъдат обновени 5 обекта. \r\nПри посещението си министър Аврамова се включи в кампанията на Община Сливен и вестник Стандарт „10 причини да остана в моя Сливен“. Като част от нея беше открита изложба с фото пана, посветена на 10 успешно приключили проекти на територията на общината и бяха връчени награди за принос в нейното развитие. Регионалният министър връчи отличието в категорията „Технологии“ за ГИС – уникална за страната географска информационна система, разработена от експерти на местната администрация. Петя Аврамова обърна внимание, че държавата работи от доста време за 100%  кадастрално покритие и специализирани карти на страната. Сливен са иноватори, защото са събрали на едно място кадастър, регулация и надграждат със специализиран слой за подземната комуникация, което ще позволи на всички граждани да получат от едно място необходимата им информация. \r\nВ отговор на въпрос от представители на медиите министър Аврамова коментира, че вчера са проведени първи срещи с представители на превозвачите за обсъждане на тол тарифите. Тя изрази увереност, че следващите разговори ще бъдат конструктивни и ще се постигне консенсус между двете страни. \r\nМинистърът обясни, че при определяне на таксите за изминато разстояние за тежкотоварни автомобили целта е била да са по-ниски за превозните средства между 3,5 и 12 т, които се използват най-масово при вътрешни превози, за да не се отразят върху стойността на хранителните продукти, стоки и услуги. „Консултантите ни от Световната банка изчислиха, че най-голямото отражение върху стоките от потребителската кошница ще е за минерална вода и безалкохолни напитки – около 4%“, подчерта Аврамова. Ниски са таксите и за автобусите, тъй като изпълняват социална функция. Най-висока такса е предвидена за превозни средства над 12 т, като тя  е средна за Европа и ще е както за тежкотоварния трафик в страната, така и за транзитния.", "date": "2019.04.02", "title": "Министър Петя Аврамова: Над 112 млн. лв. без ДДС ще бъдат инвестирани по водния проект за област Сливен"}
{"url": "http://www.focus-news.net/news/2019/04/02/2642056/ek-es-shte-finansira-izgrazhdaneto-na-gazoprovod-mezhdu-balgariya-i-gartsiya.html", "text": "Комисията взе решение по линия на политиката на сближаване да се инвестират средства в размер на 33 млн. евро, с които ще се финансира изграждането на трансграничен междусистемен газопровод с дължина 182 км между Комотини, Гърция, и Стара Загора. Газопроводът е европейски проект от общ интерес, допринасящ за постигането на целите на Енергийния съюз. Газовите системи на двете държави ще бъдат свързани за пръв път. Така ще се диверсифицират енергийните източници в региона и ще се повиши енергийната сигурност. По-голямата конкуренция на пазара на газ ще доведе до по-ниски цени за потребителите, съобщава  Представителството на ЕК в България . \r\nБългария е една от десетте държави от ЕС, в които Комисията ще инвестира общо 4 млрд. евро за 25 големи инфраструктурни проекта. Проектите обхващат широк кръг от области – здравеопазване, транспорт, научни изследвания, околна среда и енергетика. Като се прибави националното финансиране, общите инвестиции в тези проекти възлизат на 8 млрд. евро.  \r\nКомисарят по въпросите на регионалната политика Корина Крецу заяви: Тези 25 проекта са пример за това как ЕС работи за подобряване на живота на гражданите – от повишаване на качеството на питейната вода и бързината на железопътния транспорт до модернизиране на болници. През настоящия бюджетен период сме одобрили отпускането на средства от ЕС в размер на 32 млрд. евро за 258 големи инфраструктурни проекта. Тези проекти са „посланици“ на политиката на сближаване и аз се гордея с всеки един от тях.", "date": "2019.04.02", "title": "ЕК: ЕС ще финансира изграждането на газопровод между България и Гърция"}
{"url": "http://www.focus-news.net/news/2019/04/02/2642054/svetiyat-sinod-podkrepya-zhelanieto-na-darzhavata-da-prieme-tsyalostna-natsionalna-strategiya-za-deteto-saobrazena-s-mezhdunarodnite-standarti-i-interesite-na-stranata.html", "text": "Светият Синод подкрепя желанието на държавата да приеме в дългосрочен план нова цялостна национална стратегия за детето, която да залегне в основите на нова национална система за закрила на детето. Това се посочва в  становище на Светия Синод  на Българската православна църква – Българска патриаршия относно Проекта за Национална стратегия за детето, прието от заседанието на Синода на 2 април.  \r\nСветият Синод подкрепя инициативата на Министерския съвет на Република България, чрез усилията на експертите от Държавната агенция за закрила на детето, да се разработи, предложи за обществено обсъждане и приеме от държавните институции нова Национална стратегия за детето (НСД), определяща основните насоки и приоритети на обществената и държавна политика за закрила на детето за следващия период от 2019-та до 2030-та година. Приветстваме подхода на откритост и публично обсъждане на подобни важни стратегически документи на държавната политика с участие на представители на гражданското общество и възможността за открита дискусия върху основните приоритети и бъдещи мерки на тази жизненоважна за цялото общество държавна стратегия и политика за детето и семейството в Република България. Грижата за децата и подкрепата за родителите и семейството са от изключителна важност за бъдещето на нашата Родина и имат първостепенно стратегическо значение за развитието на държавата, за националните интереси и националната сигурност на страната. Националната стратегия за закрила на детето следва да обхваща основните приоритети и мерки на държавната политика, които налагат обединяване усилията на компетентните институции на държавата и цялото гражданско общество. Като особено важен стратегически и политически документ, който има отношение към всяко българско семейство, бъдещето на децата и на цялата българската нация, тази стратегия следва да обхваща най-важните приоритети за развитие на обществото и семейството чрез прилагане на всички форми на сътрудничество, синхрон и координация на държавните органи с образователните институции, граждански структури, родителски общности и заинтересовани лица в процеса на консенсусно обсъждане, изработване и прилагане на политики за преодоляване на кризисните фактори за демографски срив, насърчаване на раждаемостта, подкрепа за семейството и закрила на децата. \r\nБългарската православна църквата през последните години следи с повишено внимание проблемите на обществото и семейството и проявява траен и нестихващ интерес към въпросите на духовно-нравственото възпитание и религиозното образование на децата и младежите, както в семейството, така и в днешното училище. Като грижовна майка за българския народ тя споделя тревогите и притесненията на много родители и педагози от съвременните проблеми на възпитанието на децата в нашето общество и следи със загриженост състоянието на днешното семейство, въпросите за правата и интересите на детето в семейната среда и училището, проблемите на децата в риск и промените в държавните и международни стандарти за родителска грижа и закрила на децата в риск. \r\nСпоред християнските нравствени принципи всички тези проблеми на подкрепа и закрила на децата трябва да се разглеждат и решават в неразривна връзка с правата и отговорностите на родителите и в духа и традициите на изконните български семейни ценности. Като духовна институция на традиционното за нашия народ православно християнско изповедание, според Конституцията на страната (чл. 13, ал. 3), Българската православна църква е пазителка на вярата, а като важен стълб на националната културна и духовна идентичност е пазител и на изконните семейните ценности, добродетели и нравствени традиции на българския народ. Поради тази историческа роля и духовна мисия сред българския народ, Църквата счита за свой дълг да участва в обществените дискусии по повдигнатите за решаване от държавните власти въпроси за правата на детето и да даде своя принос за благоприятното решаване на наболелите проблеми и предизвикателства пред семейството и обществото като цяло. При обсъждане на актуалните въпроси на семейството и обществото, които са предмет на безспорна отговорност на държавата и нейните компетентни власти, Църквата се ръководи винаги от своята евангелска новозаветна нравственост с нейните непреходни и универсални християнски нравствени ценности като се придържа към духовното богатство и дълбоките корени на хилядолетната българска традиция. \r\n1. Концептуална рамка, основни принципи и подходи на НСД (2019-2030) \r\nПредложената нова НСД предизвиква оживени дискусии в обществото и провокира разгорещени спорове от страна на много родители, граждани и заинтересовани страни в процеса на нейното обсъждане и изработване във връзка с предлаганите мерки и приоритети за закрила на детето или опасения от неправомерна намеса в живота на семейството. Грижата за децата и подкрепата за родителството и семействата е в основата на социалната и демографска политика на държавата и представлява едно от най-важните условия за стабилност и устойчиво развитие на обществото както в настоящия момент, така и в следващите десетилетия през новия ХХІ-ви век. По въпросите и проблемите, които са предмет на новата Национална стратегия за детето (2019-2030), и по-специално за системата за защита правата и интересите на децата във връзка с духовно-нравственото възпитание и личностно развитие на подрастващите, през последните години Светият Синод вече се е произнасял многократно в много свои официални становища, различни позиции, послания и препоръки към държавни институции и обществени организации. Конкретната позиция на Българската православна църква по обсъжданите въпроси от НСД, свързана с мерките за закрила на детето и реформите в системата за социална защита, най-ясно и категорично е изразена в приетото през 2012 година „СТАНОВИЩЕ НА СВ. СИНОД НА БПЦ - БЪЛГАРСКА ПАТРИАРШИЯ относно проектотекста на ЗАКОНА ЗА ДЕТЕТО“ подготвян от МТСП/МС за гласуване в 41 НС на Р България през 2012 г. Становището е прието от Светия Синод в пълен състав с прот. № 20 от 21.06.2012 г., и като цяло изразените в него позиции запазват своята актуалност и в голяма степен са приложими и към новата НСД, предложена за обществено обсъждане в началото на 2019 година. \r\n2. Международни стандарти за закрила на детето и българското законодателство \r\nНационалната стратегия за детето (2019-2030) е политически документ и следва да се разглежда като важен държавнически акт с дългосрочно действие, а като такъв документ тази стратегия следва да бъде разработена не само съобразно посочените международни правни актове като Конвенцията за правата на детето и Хартата за правата на човека на ЕС, но също така и съобразно българската Конституция, нормите на вътрешното право и националните интереси на страната в контекста на единна и последователна политика на държавата в областта на семейството и възпитанието на децата. Опитите за възприемане на „международни стандарти“ и „добри практики“ в областта на закрилата на детето би следвало да се съгласуват напълно с действащото законодателство в Република България и да се разпишат във взаимовръзка и синхрон с принципите и приоритетите на демографската политика и политиката за национална сигурност. С предложената в Националната стратегия за детето ратификация на Третия факултативен протокол към Конвенцията за правата на детето се подготвя изключване правото на националната ни съдебна система да решава спорове като това право се възлага на Комитета по правата на детето към ООН, т.е. легитимира се външна намеса в арбитриране на спорове във връзка с правата на детето. \r\nСтратегията не разглежда в пълнота всички аспекти, свързани с развитието на детето, дефинирани в чл. 29 от Конвенцията за правата на детето, като прилага избирателно само отделни разпоредби от документа. Според член 29, ал. 1. „Държавите - страни по Конвенцията, се споразумяват, че образованието на детето трябва да бъде насочено към: а) развитието на личността на детето, на неговите таланти, умствени и физически способности до най-пълния им потенциал; б) развитието на зачитането на човешките права и основните свободи и на принципите, провъзгласени в Устава на Организацията на обединените нации; в) развитието на чувството на уважение към родителите на детето, към неговата собствена културна самоличност, език и ценности, към националните ценности на страната, в която детето живее, на страната, от която то произхожда и на цивилизации, различни от неговата собствена; г) подготовката на детето за отговорен живот в свободно общество, в духа на разбирателство, мир и толерантност, равенство между половете и дружба между всички народи, етнически, национални и религиозни групи и коренно население; д) развитието на чувството на уважение към природната среда.“ \r\nФилософията на проекта за НСД се основава върху някои възприети принципи и политики на други европейски държави и се ръководи основно от идеологически конструкти, свързани с политиката за „овластяване на детето“ и извеждане на грижите за неговата личност и интереси извън отношенията с родителите в семейството. Тази идеологическа основа на предложената стратегия детерминира основните принципи, приоритети, политики и мерки за закрила на детето като измества основните акценти от семейната среда, към практики и мерки, които променят фокуса на внимание на държавната политика към интервенция в семейството на професионалисти по детски грижи и изместване на ролята на родителството. В много от предложените мерки и приоритети се набляга върху правата и интересите на детето, но се игнорират целите и условията за цялостното му емоционално, духовно, нравствено и личностно развитие, така като те са заложени в други релевантни нормативни актове, например в Закона за предучилищното и училищното образование, приет през 2016 година. Политиките по закрила на детето следва да имат за цел подкрепа за личностното развитие на всяко българско дете и неговото спокойно израстване и възпитание в здравословна и сигурна среда на първо място в семейството, а след това в училището и другите институции на обществото. Всички тези отговорни за правата и личностното развитие на детето фактори и институции – родители, учители и възпитатели, които са призвани да гарантират спазване на детските права и интереси, следва да ориентират своите основни цели и дейности към съхраняване и приоритетно запазване на емоционалната привързаност на детето към неговите родители и грижа за семейството, които са незаменимата основа за осигуряване на цялостното му личностно развитие и социализация. \r\n3. Правата на детето и правата на родителите в семейството \r\nСтратегията за закрила на детето следва да утвърждава авторитета и обществения престиж на семейството като основна и незаменима среда за „хармонично и здравословно развитие на личността“, основополагащото право на детето да бъде възпитано в семейството от своите родители, уважение и зачитане на бащинството и майчинството, запазване и утвърждаване на традиционните семейни ценности на приемственост, продължаване и обновление на традициите на семейното възпитание, утвърждаване на българската национална идентичност, културни традиции и духовно-нравствени ценности. (Преамбюл, чл. 9, чл. 29 от Конвенцията за правата на детето). \r\nПодходът, приложен в стратегията, до известна степен е опростенчески, като разглежда образованието като даващо определена интелектуална рамка и като инструмент за физическо и интелектуално развитие. Видно от съдържанието на чл. 29 на Конвенцията за правата на детето е, че личностното развитие на детето включва не само придобиване на знания, физически и интелектуални способности, но и развитие на таланти, възпитаване на духовни и нравствено-етични ценности: зачитане на човешки права и свободи, развитие на чувство на уважение към родителите и към общността, в която живее. \r\nВ проекта за НСД преобладават някои идеологически концепции за защита на правата и интересите на детето като контрапункт на правата на родителите, които се представят за „международни стандарти“ и „добри практики“ и влизат в противоречие с Конституцията и действащото законодателство в Република България, което определя правата на родителите и режима за закрила на детето. Според нормите на чл. 27, т. 2 и т. 3 от Конвенцията за правата на детето родителите осигуряват условия на живот на децата си според способностите и финансовите си възможности, а държавата е длъжна при финансови затруднения да им предостави материална помощ, особено по отношение изхранването, облеклото и жилището (чл. 27, т. 3 от Конвенцията). \r\nПри така подредените приоритети на държавната политика за закрила на детето и очертаните мерки в НСД се залагат опити да се придаде самостоятелна и пълна правосубектност и дееспособност на децата, каквато, според Конституцията и действащото българско законодателство като непълнолетни лица те не притежават извън обхвата на родителските грижи и права в семейството. В стратегията се лансират „международни стандарти за закрила на детето“, които влизат в противоречие с основни принципи на българското законодателство като създават предпоставки децата да се третират от държавните социални служби по защита на правата на детето като самостоятелна страна при упражняване на граждански и човешки права извън обхвата на установените права на родителите или техните настойници. В концептуалната рамка и философията на проекта за нова стратегия за детето посочената тенденция на едностранчивост поражда много сериозни въпроси, възражения и притеснения, които възникват след внимателния прочит на предписваните мерки и анализа на очертаните приоритети. В този „нов подход“, който е залегнал в концептуалната рамка на проекта за НСД, се вижда залагане на условия за едно бъдеще, в което българското семейство и българският родител, както и българското училище и българският учител, още по-сериозно ще бъдат възпрепятствани да оказват своето благотворно възпитателно въздействие върху личностното развитие и духовно израстване на децата и учениците, тъй като ще бъдат лишени от авторитетното съдействие на най-важния и пръв стожер във възпитанието и образованието на подрастващите - семейството. Това ясно прозира като опасност във философията и концептуалната рамка на представения проект за НСД, тъй като в него грижата за правата на основния му субект – детето, и защитата на неговите интереси погрешно се извеждат от контекста на семейните отношения и естествените връзки на детето с родителите. Детската личност се разглежда и обособява като самодостатъчна ценност, а нейните права се обособяват от правата на родителите и тяхното упражняване в семейството, което води до ненужно и едностранчиво абсолютизиране на детските права или противопоставяне на интересите на детето на правата на родителите. Необходимо е да се прецизират мерките за закрила на детето с цел да не се допуска колизия с родителските права поради наличието на дисбаланс в предложения модел между правата на детето, правата на родителите и правата на семейството, което може да провокира противопоставяне между родители и деца и да доведе до неблагоприятни последици на разрушаване на взаимоотношенията в семейството и на утвърдения от традицията и закона модел на българското семейство. Защитата на правата и интересите на децата не следва да се отделя от подкрепата за родителските отговорности за възпитание и отглеждане на децата в семейството и да се допуска омаловажаване на незаменимата роля на родителите за грижата и възпитанието на децата процеса на тяхното личностно израстване. В сегашния вариант на проекта за НСД е налице тенденция за подценяване на семейството като общност от генетично, емоционално и духовно свързани лица, съотговорни за личностното развитие и благопреуспяване на детето и за общото щастие в семейния живот. \r\nМерките за закрила на детето от различните видове насилие и тормоз в семейството не следва да водят до държавна политика за омаловажаване на семейството и обезценяване на родителските права в процеса на възпитание на децата, а до целенасочена подкрепа за семейството и родителите, насочена към тяхното отговорно отношение и адекватна грижа за децата в семейната и училищна среда. В сегашния модел на стратегията липсват заложени принципи и приоритети за подкрепа на родителите за придобиване на капацитет за изпълняване на техните родителски права и задължения за отглеждане на децата в семейството като се презюмират властови отношения между родители и деца и недобросъвестност от страна на родителите и неспособност за адекватна грижа и защита правата и интересите на децата. Това от своя страна предполага непропорционални и извънредни мерки за намеса от страна на държавните социални служби и професионалисти по детски грижи в отношенията между родители и деца и допуска прилагане на крайни мерки по ограничаване на родителските права и извеждане на децата извън семейната среда. \r\n4. Превенция на домашното насилие и забрана за телесното наказание \r\nЗлоупотребата с родителски права и случаите на домашно насилие, упражнявано над децата е тревожна тенденция на днешното време, както в нашето общество, така и в по-широк социален и културен контекст. Злоупотребата с родителски права и безотговорното родителство винаги са съществували като духовно и социално зло, срещу което Църквата и християнските нравствени принципи на българското семейство и културна традиция са се противопоставяли и са осъждали категорично. \r\nТърсенето на средства за борба със случаи на физическо и психическо насилие от страна на родители над деца не бива да води до генерално стесняване на родителските правомощия у нас. Повечето български родители са добри и отговорни родители и не е справедливо те да бъдат ограничавани и заплашвани заради вината на малък процент безотговорни родители, които проявяват ниска загриженост или дори агресия спрямо децата си поради различни социално-психологически причини или слаб родителски капацитет. Проектът на стратегия трябва да отчете, че закрилата над родителските права е в интерес и на самото дете. При възникването на някакъв проблем, свързан с детето, тези, които са го родили, отглеждат го и го възпитават, в никакъв случай не бива да бъдат вкарвани в ролята на „първи обвиняеми” и „виновни по презумпция”. Още по-малко стратегията следва да допуска отделяне на детето от родителите му при недостатъчни, нееднозначни и противоречиви данни за тормоз в семейството спрямо детето (срв. с. 37, НСД`2019-2030 г.). Отделните актове на домашно насилие и необходимостта от превенция и борба с тези негативни прояви и отрицателни явления не би следвало да са причина за радикална промяна на обществения морал или коренна промяна на държавната политика за защита на детето и подкрепа на родителството и семейството по посока на обезценяване на семейството и родителството и овластяване на професионалистите по детски грижи като алтернатива на родителството. Заради отделни негативни практики в семейството и борбата с домашното насилие над деца не би следвало да се ограничават правата на всички родители, които в своето мнозинство са добри и отговорни, грижовни, себеотдайни и обичащи своите деца, възприемани като най-скъпоценен дар от Бога и богатство за всяко семейство, за обществото и държавата. \r\nПримерите-изключения за злоупотреба с родителските права и престъпления на отделни родители, или случаите на домашно насилие, не са достатъчна причина да се дава възможност за изпращане на анонимни доноси за насилие срещу дете до социалните служби. По-удачна форма на превенция срещу домашното насилие е подкрепата за отговорното родителство и превенцията на домашното насилие чрез обучение за отговорно изпълняване на родителските права, а не изграждането на механизми за самосезиране от страна на социалните институции за намеса в семейните отношения между родители и деца по субективната преценка за наличие на рискове за детето или лоши икономически условия. Преценката за рискова среда в семейството, свързана с имуществено състояние или стандарта на живот в едно домакинство не е достатъчно основание за извеждане на децата от семейството и лишаването им от родителска грижа и емоционална връзка с биологичните им родители. Всички тези мерки поощряват възможността за безгранични злоупотреби от страна на службите за социална закрила на детето без отчитане на специфичните отношения в семейството или на средствата за положително саморегулиране на семейния живот, които са естествена даденост и би следвало да се считат за неприкосновени с оглед на личното пространство. \r\n5. Мерки за закрила на детето и извеждането му от семейната среда \r\nДържавната стратегия и политика в областта на закрилата на детето и мерките за осигуряване на условия за личностно развитие, здравословна семейна среда и гарантиране на основните права на детето следва да се съгласуват с основните правни и морални принципи на Конституцията на Република България и специализираното национално законодателство като опитите да се въвеждат „добри европейски практики“ в областта на правната защита на интересите на детето в семейството или извън него не бива да влизат в противоречие и да пораждат колизия с правата на родителите. Тези мерки не може да стават повод за необмислени и едностранчиви експерименти с българските деца и семейства. Подобна насока на развитие на политиката за защита интересите на детето поражда вътрешен разкол в семейството и противопоставя родители и деца като може да има пагубни последици за разрушаване на българското семейство. Мерките по закрила на детето с оглед на защита на неговите права и законни интереси по отношение на здравето, морала и живота на детето, изземващи функциите на родителите, могат да бъдат правомерни и хуманни само при ограничени обстоятелства, а не бива да бъдат узаконявани като система от стандартни политики, приложими към всички родители и семейства. Криминалните прояви на насилие или психически тормоз от страна на отделни родители или настойници по отношение на деца в семейството следва да бъдат разглеждани като изолиран, частен случай и не могат да бъдат основание за проява на недоверие към всички български семейства и родители, включително за третирането им като потенциални носители на рискове за психическото и физическото здраве на своите деца. Извеждането на децата от семейството според Конвенцията е допустимо само в 2 хипотези - при “малтретиране или изоставяне на детето от родителите (чл. 9, 1 от Конвенцията), т.е. при криминални прояви на родителя. Стратегията създава възможност за лишаване на детето от семейството му, включително поради материални съображения. \r\n6. Ролята на социалните служби по закрила на детето и правата на родителите \r\nНякои от предложените мерки за закрила на детето в представения проект за НСД и свързаните с тях публични политики и практики, предвиждащи възможности за намеса в семейния живот от страна на професионалисти по детски грижи, предполагат ограничаване на правата на родителите, което е недопустимо без изрично съдебно решение и представлява груба намеса в режима на неприкосновеност на отношенията в семейството. Тези мерки са непропорционални спрямо преследваните цели и несъобразени с основните принципи на Конституцията на Република България, Европейската конвенция за защита на основните права на човека и другите международни договори, по които Република България е страна, и поради това в така предложения вид пораждат риск от предизвикване на юридически хаос и създаване на сериозни колизии в областта на българското законодателство без да осигуряват необходимата правна сигурност и да гарантират правата на всички членове на семейството. Възприетата философия на проекта за НСД презюмира, че подчиняването на родителите на тотален контрол от страна на държавата във всеки етап от детското развитие би било от полза за детето и обществото като цяло. Българското законодателство и държавната политика по закрила на детето трябва да се предпазват от делегиране на правомощия с неправомерно голям обхват по отношение на социалните служби и овластяване на професионалистите по детски грижи за сметка на правата на родителите, тъй като държавата и нейните социални служби и институции не могат да бъдат по-добър родител за детето от същинските му родители. Това са крайни мерки, които според българското законодателство не следва да се предоставят на административни органи, защото се постановяват само чрез съдебно решение. \r\nСветият Синод счита, че трябва да се избегне непропорционално завишаване правата на държавата в сферата на възпитанието и отглеждането на детето. В тази връзка е необходимо да се посочи и разпоредбата на Всеобщата декларация за правата на човека, в чийто чл. 12 е посочено, че „Никой не трябва да бъде подлаган на произволна намеса в личния му живот”. В НСД`2019-2030 г. следва да се преразгледа внимателно заложеното в настоящия й проект изземване на родителски права от държавни чиновници и социални институции извън семейството. Стратегията би била приемлива и полезна за българското общество, ако изцяло съобрази конституционните права на родителите, които не бива да бъдат лесно замествани с алтернативната грижа на социалните служители. Според член 16, ал. 3 от Всеобщата декларация за правата на човека „Семейството е естествена и основна клетка на обществото и има право на закрила от обществото и от държавата.“ Член 47, ал. 1, от Конституцията визира, че: „Отглеждането и възпитанието на децата до пълнолетието им е право и задължение на техните родители и се подпомага от държавата.“ Държавата подпомага родителите в отглеждането и възпитанието на децата им, но няма правото да препятства, ограничава или лишава родителите от упражняването на това им право, освен в предвидените от закона случаи. \r\n7. По-важни изводи и препоръки за обсъждане при приемането на НСД \r\nВ основата на настоящите предложения и препоръки за обществено обсъждане, с необходимите корекции и редакции в текста на новата Национална стратегия за детето стои нашата любов и грижа за българското семейство, подкрепа за българските родители и българските деца. Нека помним, че Църквата и семейството са институции, установени от Бога за благопреуспяване и благодатно спасение на човека в тукашния живот и във вечността. Както Църквата е духовно семейство от вярващи, които са свързани с дълбоките връзки на любов помежду си, така и семейството е „малка домашна църква“ (1 Коринтяни 16:19), в която Бог е положил Своите неизменни закони на любовта и грижата в служение за доброто и полезното за всички негови членове. Вечните закони на любовта, свободата и отговорността за ближния, на грижата и служението за най-малките и беззащитни Божии чеда, каквито са децата, не бива да се заместват със съмнителни „визионерски“ проекти или идеологически концепции и социални конструкти за детето и семейството на ХХІ век. \r\n1. Законите на съпружеската любов и духовните устои на брака като доброволен и благословен от Бога съюз на мъжа и жената, законите на родителската любов и грижата за детето, според които е устроено и функционира семейството, не трябва да бъдат нарушавани от преходни и изменчиви политически идеологии или идеологически проекти за предефинаране на семейството, за преосмисляне на родителството или преформатиране на правата на детето, които се отклоняват от основните правни и морални принципи на Конституцията, законите и традициите на българското семейство. \r\n2. В целите на НСД`2019-2030 г. липсват приоритетно заложени цели и задачи, свързани с подобряване на духовно-нравственото състояние на българското дете, което без съмнение е важен фактор за „подобряването на качеството на живота на детето” (стр. 7, НСД`2019-2030 г.). Липсват и разписани механизми и мерки за превенция на киберзависимост и информационна безопасност на децата, защита от проникване чрез виртуалното пространство на деструктивни идеологии, сектантско влияние, култ към насилие, агресия, порнография и други асоциални прояви. \r\n3. Потвърждаваме изразеното становище по въпросите на правата на детето и подкрепата на семейството в България, прието от Св. Синод в пълен състав (Прот. № 20/21. 06. 2012 г.), че Законът за закрила на детето от 2000 г. и Семейният кодекс, наред със сродните им по отношение на децата други български закони, сред които и новоприетият Закон за предучилищното и училищното образование от 2016 г., не са изчерпали своето значение по отношение защитата на детските интереси и гарантиране на правата и интересите на подрастващите и поради този факт считаме че „новаторските\" подходи и „визионерски“ разпоредби на анализираната тук проектостратегия се нуждаят от допълнителна обосновка и задължителна подготовка на необходимите съпътстващи документи към стратегията, сред които са анализ за въздействие върху законодателството и финансова обосновка, и едва след тази по-детайлна подготовка предложената стратегия и съпътстващите я документи в завършен вид следва да бъдат подложени на допълнително и по-широко обществено обсъждане и задълбочен публичен дебат преди окончателното им приемане. \r\n4. Предложеният в сегашния вид проект за НСД не е съобразен напълно с основни принципи и текстове от Конвенцията за правата на детето. По-конкретно би могло да се посочат следните: „Чл. 3. Държавите - страни по Конвенцията за правата на детето, в съответствие с националните условия и в рамките на своите възможности, предприемат необходимите мерки с цел да подпомагат родителите и другите лица, отговорни за детето, да осъществяват това право и в случай на нужда предоставят материална помощ и програми за подпомагане, особено по отношение на изхранването, облеклото и жилището. Чл. 5 от Конвенцията за правата на детето: Държавите - страни по Конвенцията, зачитат отговорностите, правата и задълженията на родителите или в зависимост от случая на членовете на по-голямото семейство или общност, както предвиждат местните обичаи, на законните настойници или на другите лица, отговорни по закон за детето, да осигуряват по начин, съответстващ на развитието на способностите на детето, подходящи насоки и ръководство в упражняването от него на правата, признати в тази Конвенция. Чл. 7, ал. 2. - държавите - страни по Конвенцията, зачитат правата и задълженията на родителите или в зависимост от случая на законните настойници да осигурят ръководството на детето при упражняването на това негово право по начин, съответстващ на развитието на способностите на детето. Чл. 16, ал. 1. - никое дете не трябва да бъде подлагано на произволна или незаконна намеса в неговия личен живот, семейство, дом или кореспонденция, нито на незаконно посегателство срещу неговата чест и репутация. Ал. 2. - детето има право на закрила от закона против такава намеса или посегателство.“ \r\nСветият Синод подкрепя желанието на държавата да приеме в дългосрочен план нова цялостна национална стратегия за детето, която да залегне в основите на нова национална система за закрила на детето. Тази стратегия следва да бъде съобразена с международните стандарти и релевантни правни норми, но също така и с Конституцията и националните интереси на Република България, да бъде разписана като приоритет в контекста на предварително приета и утвърдена единна държавна политика в областта на семейството и възпитанието на децата. При необходимост от участие в обсъждането на конкретните мерки и текстове на НСД от страна на представители на Българската православна църква – Българска Патриаршия изразяваме готовност да предоставим по-подробно нашите виждания, критични бележки и препоръки върху конкретните текстове и мерки от обсъжданата стратегия.", "date": "2019.04.02", "title": "Светият Синод подкрепя желанието на държавата да приеме цялостна национална стратегия за детето, съобразена с международните стандарти и интересите на страната"}
{"url": "http://www.focus-news.net/news/2019/04/02/2642059/nova-makedoniya-makedoniya-malak-samolet-s-chetirima-balgari-na-borda-e-izcheznal-ot-radarite-v-makedoniya.html", "text": "Малък самолет Чесна П210Н, летящ от Охрид за София, в 16:16 часа (17:16 българско време) във вторник е изчезнал от радарите на системите за контрол на полетите в Македония. Контактът е загубен западно от Солунска Глава, на 34,55 км южно от Скопие. Два полицейски хеликоптера в момента издирват изчезналата Чесна, потвърдиха пред МИА властите за въздушен контрол на Северна Македония, предава  електронното издание на вестник „Нова Македония“ . \r\n„В 16:16 е изгубен контакта с малкия самолет тип Чесна П210Н, който е летял от Охрид за София. Заради лошите метеорологични условия пилотът е решил да кацне в Скопие, а малко след това е поискал позволение да продължи за София“, заяви директорът на УО М-НАВ Николче Тасевски. \r\nТой добави, че преди да изчезне самолета от радара, пилотът му е съобщил, че има силни турболенции.  \r\nСпоред Гражданската въздухоплавателна администрация в малкия самолет е имало четирима пътници, всички български граждани, предава  скопското електронно издание \"Република\" . \r\nПревод и редакция:", "date": "2019.04.02", "title": "„Нова Македония“ (Македония): Малък самолет с четирима българи на борда е изчезнал от радарите в Македония"}
{"url": "http://www.focus-news.net/news/2019/04/02/2642087/tass-prezidentat-na-alzhir-ofitsialno-obyavi-ostavkata-si.html", "text": "Абделазиз Бутефлика официално уведоми за решението си председателя на Конституционния съвет на страната, предава  ТАСС , като се позовава на алжирската агенция Algerie presse service. \r\n\"Президентът Абделазиз Бутефлика официално осведоми председателя на Конституционния съвет за решението си да прекрати пълномощията си като държавен глава \", се съобщава в комюникето на президентската администрация, което се цитира от държавната телеграфна агенция на Алжир.   \r\nПо-рано във вторник след среща на висшето армейско командване на страната заместник министърът на отбраната и началник на Щаба на Националната народна армия на Алжир Ахмед Гаид Салах заяви, че трябва незабавно да се започне процедура за освобождаване на президента от длъжност според конституцията на страната. По неговите думи армията се е разпоредила за предприемане на незабавни мерки в съответствие с член 102 от алжирския Основен закон за освобождаването на 82-годишния Бутефлика от поста. \r\nСъгласно този член в случай на „тежко и продължително заболяване \" действащият председател на Конституционния съвет признава държавния глава за недееспособен. Президентът е длъжен да съобщи на Съвета за своята неспособност да изпълнява задълженията си. Веднага трябва да се свика парламента на арабската република и да се определи временно изпълняващ задълженията на държавния глава. \r\nВ сегашният случай постът се поема от 77-годишния Абделкадер Бенсалех, който от януари 2016 година ръководи Съвета на нацията (Горната камара на алжирския парламент). \r\nБутефлика заемаше най-висшия държавен пост от април 1999 година.  Ивелина Ватова", "date": "2019.04.02", "title": "ТАСС: Президентът на Алжир официално обяви оставката си"}
{"url": "http://www.focus-news.net/news/2019/04/02/2642061/nimh-utre-na-mesta-v-zapadnite-rayoni-ot-stranata-shte-prevali-kratkotraen-dazhd-maksimalnite-temperaturi-shte-sa-mezhdu-13-i-18.html", "text": "През нощта ще бъде предимно ясно и ще духа слаб до умерен източен вятър. Минималните температури ще са между 0° и 5°, по-високи - в Северозападна България. Това съобщи за  Агенция „Фокус“  Мартин Славчев, дежурен синоптик в  Националния институт по метеорология и хидрология  (НИМХ). \r\nУтре ще е предимно слънчево. По-значителни временни увеличения на облачността ще има след обяд над западните райони от страната и на места там ще превали краткотраен дъжд. Източният вятър ще се усили и ще е поривист. Максималните температури ще са между 13° и 18°. \r\nНад Черноморието ще бъде слънчево, но ветровито. Ще духа умерен до силен източен вятър. Максималните температури ще са между 11°-14°. Температурата на морската вода е 9°-11°. Вълнението на морето ще бъде 3-4 бала. \r\nНад планините ще бъде предимно слънчево. След обяд над масивите от Западна България ще има временни увеличения на облачността и на места ще превали дъжд, над около 2000 метра - сняг. Ще духа умерен вятър от изток-североизток, а по високите и открити части ще се ориентира от север-северозапад. Максималната температура на височина 1200 метра ще бъде около 6°, на 2000 метра - около 0°. \r\nАтмосферното налягане ще се понижи, но ще остане по-високо от средното за месеца. \r\nВ четвъртък и петък ще има разкъсана облачност, предимно значителна през първия ден над западната половина от страната. Ще духа до умерен изток-югоизточен вятър. Минималните температури ще са между 0° и 5°, дневните ще се повишават, по-съществено през втория ден, когато максималните ще са между 18° и 23°. По-ниски ще остават температурите по Черноморието. В събота вятърът ще остане с източна компонента, временно ще се усили. Още малко ще се затопли. Облачността ще се увеличи. По-късно през деня в събота в югозападните райони ще превали краткотраен дъжд.", "date": "2019.04.02", "title": "НИМХ: Утре на места в западните райони от страната ще превали краткотраен дъжд, максималните температури ще са между 13° и 18°"}
{"url": "http://www.focus-news.net/news/2019/04/02/2642062/mkd-makedoniya-samoletat-e-nameren-zaginalo-e-tsyalo-chetiri-chlenno-balgarsko-semeystvo.html", "text": "Баща, майка и две деца са загинали в късния следобед в Македония, когато техния малък самолет Чесна е паднал някъде около връх Солунска Глава, на 34,55 км южно от Скопие, съобщава  скопското електронно издание „МКД“ . \r\nСамолетът е бил с германска регистрация и е летял от Охрид за София. Останките му са намерени в района на планина Якубица. \r\nОчаква се повече информация по случая. \r\nПревод и редакция:", "date": "2019.04.02", "title": "„МКД“ (Македония): Самолетът е намерен, загинало е цяло четири членно българско семейство"}
{"url": "http://www.focus-news.net/news/2019/04/02/2642063/veliko-tarnovo-176-ma-visshisti-sa-tarsili-rabota-v-svishtov-prez-fevruari-18-ot-vsichki-bezrabotni-v-obshtinata.html", "text": "176-ма висшисти са търсили работа в Свищов през февруари. Това са 18% от всички безработни в общината. Това съобщиха за  Радио „Фокус“ – Велико Търново  от Дирекция „Бюро по труда“ – Свищов. Вера Алексиева, младши експерт в институцията уточни, че се отчита намаление на абсолютния брой и снижение на дела на групите на хората със средно и висше образование.  \r\n„Безработните лица с начално и по-ниско образование са 67, а относителният им дял заема 7 %. Тези с основно образование са били 160, което е 16 % от всички безработни. Висшистите без работа са били 176 души с относителен дял 18  на сто от образователната структура. Лицата със средно образование са 599, което е 69 на сто от структурата на безработните по образование“, поясни още Алексиева.  \r\nТя допълни , че търсещите работа с работническа професия са били 380 човека, тези без специалност и квалификация – 320 души, а групата на специалистите без работа е на трето място и обхваща 302 души. \r\nЛуиза ТРАНЧЕВА", "date": "2019.04.02", "title": "Велико Търново: 176-ма висшисти са търсили работа в Свищов през февруари - 18% от всички безработни в общината"}
{"url": "http://www.focus-news.net/news/2019/04/02/2642064/makedonskite-medii-samolet-s-chetirichlenno-balgarsko-semeystvo-se-razbi-v-makedoniya-vsichki-sa-zaginali-kakvo-se-znae-do-momenta.html", "text": "Малък самолет Чесна П210Н, летящ от Охрид за София, в 16:18 часа (17:18 българско време) във вторник е изчезнал от радарите на системите за контрол на полетите в Македония. Контактът е загубен западно от Солунска Глава, на около 26 км южно от Скопие. Два полицейски хеликоптера са издирвали изчезналата Чесна, потвърдиха пред МИА властите за въздушен контрол на Северна Македония, предава  електронното издание на вестник „Нова Македония“ . \r\n„В 16:18 е изгубен контакта с малкия самолет тип Чесна П210Н, който е летял от Охрид за София. Заради лошите метеорологични условия пилотът е решил да кацне в Скопие, а малко след това е поискал позволение да продължи за София“, заяви директорът на УО М-НАВ Николче Тасевски. \r\nТой добави, че преди да изчезне самолета от радара, пилотът му е съобщил, че има силни турболенции.  \r\nВ самолета, летящ от Охрид за София,който изчезна във вторник привечер в Македония, са пътували четирима българи, предава  скопското електронно издание „Република“ . \r\nСпоред Гражданската въздухоплавателна администрация в малкия самолет е имало четирима пътници, всички български граждани. \r\nБаща, майка и две деца са загинали в късния следобед в Македония при падането на Чесната, чиито останки са открити в района на планина Якубица, съобщава  скопското електронно издание „МКД“ . \r\nСамолетът е бил с германска регистрация. \r\nСамолетът е излетял в 15:10 часа (16:10 българско) от летище „Св. Апостол Павел“ в Охрид и е изчезнал от радарите някъде около връх Солунска Глава, са потвърдили от охридския аеропорт пред  портала Ohrid News . \r\nОчаква се повече информация по случая.\t \r\nПревод и редакция:", "date": "2019.04.02", "title": "Македонските медии: Самолет с четиричленно българско семейство се разби в Македония, всички са загинали (какво се знае до момента)"}
{"url": "http://www.focus-news.net/news/2019/04/02/2642066/gen-konstantin-popov-za-uchebnoto-zavedenie-v-dolna-mitropoliya-ima-gotov-komplekt-ot-dokumenti-koito-skoro-shte-badat-izprateni-na-natsionalnata-agentsiya-za-otsenyavane-i-akreditatsiya.html", "text": "За учебното заведение в Долна Митрополия има готов комплект от документи, които скоро ще бъдат изпратени на Националната агенция за оценяване и акредитация. Това каза за предаването „Това е България“ на  Радио „Фокус“   ген. Константин Попов, началник на парламентарната комисия по отбрана. Той добави, че висшето учебното заведение ще бъде възстановено с името Висше военновъздушно училище „Георги Бенковски“, ще бъде със статут на военно училище и изрази надежда сроковете на изпълнение да не бъдат безкрайни. Ген. Попов обясни, че до 6-и май се очаква министърът на отбраната Красимир Каракачанов и министърът на образованието Красимир Вълчев съгласувано да представят пред Националната агенция за оценяване и акредитация документите и ако оценката е положителна, те да предложат в Министерския съвет решението, което да бъде гласувано, след което документите трябва да минат и през парламента. Той каза още, че преди 1 година са отпуснати допълнителни средства за висшите военни учебни заведения, а за факултет „Авиационен“ са предвидени допълнително 4 млн. лева, за да се развие материалната база.  \r\n „Военноморското училище е отворено за обучение и на граждански лица, за студенти, които наистина носят приходи. Военноморското училище тази година е на плюс - 3 млн. лева. Когато е създадена добра организация, когато има възможност, ние знаем, че в авиацията има много сериозно търсене на кадри – очакваме военновъздушното училище да бъде на печалба“, каза той. \r\nГенерал Попов добави още, че България има богат опит в обучението на летци не само от Балканите. Той изрази надеждата си, че след възстановяването на военновъздушното училище ще има договор за придобиване на нови самолети.  \r\nЦоня СЪБЧЕВА", "date": "2019.04.02", "title": "Ген. Константин Попов: За учебното заведение в Долна Митрополия има готов комплект от документи, които скоро ще бъдат изпратени на Националната агенция за оценяване и акредитация"}
{"url": "http://www.focus-news.net/news/2019/04/02/2642060/republika-makedoniya-v-izcheznaliya-samolet-v-makedoniya-e-imalo-chetirima-balgari.html", "text": "В самолета, летящ от Охрид за София,който изчезна във вторник привечер в Македония, са пътували четирима българи, предава  скопското електронно издание „Република“ . \r\nСпоред Гражданската въздухоплавателна администрация в малкия самолет е имало четирима пътници, всички български граждани. \r\nПревод и редакция:", "date": "2019.04.02", "title": "„Република“ (Македония): В изчезналия самолет в Македония е имало четирима българи"}
{"url": "http://www.focus-news.net/news/2019/04/02/2641662/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Въпреки всички заговори, Партията на справедливостта и развитието (ПСР) постигна победа на петнадесетия вот, в който участва и получи 45% от гласовете. На тези избори избирателите отхвърлиха политиката на терора и дадоха вот на доверие към президентската система, пише  турският ежедневник Sabah  в материал, представен без редакторска намеса. \r\nНа изборите на 31 март, които станаха истинско тържество на демокрацията, Турция даде 52,3% от гласовете за „Народния съюз“. Този блок победи в 52 града, включително 17 големи. ПСР спечели в 40 града, включително 16 големи, а нейния партньор Партията на националистическото движение (ПНД) – в 12 града, включително един голям, като събра около 5% от гласовете. Висока избирателна активност \r\nНа изборите на 31 март 57 милиона избиратели гласуваха в 168 хиляди избирателни секции. За първи път от своя глас се възползваха около един милион души. Избирателната активност на изборите, които преминаха в атмосфера на доверие и празник по цяла Турция, беше висока въпреки очакванията. Преди изборите, изхождайки от анкетите, се предполагаше, че заради големия брой неопределили се избиратели явката може да е ниска. Но, според официалните резултати, избирателната активност е била 84%. Победи Партията на справедливостта и развитието \r\nККогато бяха отворени избирателните урни, блокът на злото, който, играейки с валутните курсове преди изборите, направи всичко възможно да създаде проблеми за турската икономика и така да повлияе на избора на избирателите, отново беше разочарован. В крайна сметка, както във всички избори и референдуми, проведени за  17 години, избирателите отново поставиха ПСР под ръководството на Ердоган на пиедестал. Подкрепа за „Народния съюз“ \r\nЗа първи път в местните избори Турция изпробва система от широки съюзи. Победата на вота, който се проведе в ожесточени битки в някои големи градове, бе спечелена от „Народния съюз“. Този блок, състоящ се от ПСР и ПНД, според предварителните резултати, получи повече от 52% от гласовете. С този резултат гражданите на страната в същото време не позволиха да се постави под въпрос прехода към президентската система и го гарантираха. Шамар за Демократическата партия на народите и „Добрата партия“ \r\n„Съюзът на нацията“, образуван от „Републиканската народна партия“ (РНП) и „Добрата партия“ (ДП) загуби изборите, въпреки че получи подкрепата на терористичните организации и всички врагове на Турция, както и присъединилата се към тях „Демократическа партия на народите“ (ДПН), която е клон на терористичната организация „Работническа партия на Кюрдистан“ (ПКК). Избирателите не повярваха в политиката на терора. ДП загуби подкрепа, получавайки 7,1% от гласовете срещу 9,9% на изборите през юни 2018 година. Но най-силен шамар получи ДПН, която на изборите на 24 юни 2018 година получи 11,7% от гласовете, а сега само 3,8%. Кой какво спечели \r\nСпоред предварителните резултати, ПСР побеждава в 16 големи града, преди всичко в Истанбул, 24 вилаета и 536 околии (административни единици в Турция – бел. прев.). А нейният партньор ПНД победи в един голям град, 11 вилаета и 151 околии. В същото време РНП печели в 10 големи града, 10 вилаета и 186 околии, а ДП успя да победи само в 21 вилаета. А ДПН успя да получи общините в три големи града, четири вилаета и 50 околии. Спечели всички избори, в които участва \r\nПрезидентът Реджеп Тайип Ердоган спечели 15-те избори, в които участва от 1994 г. и записа рекорд. \r\nПрез 1994 г. Ердоган спечели изборите на кмет на Истанбул. \r\nПрез 2002 г. Ердоган изведе ПСР на власт с 34% от гласовете. \r\nПрез 2004 г. ПСР спечели местните избори, получавайки 41,7%. \r\nНа парламентарните избори през 2007 г. ПСР успя да увеличи броя на гласовете в своя полза до 47% и отново да стане управляваща партия. \r\nПрез 2008-а година бе спечелено още едно всенародно гласуване, когато референдумът за избиране на президент от народа завърши с резултат 69,12%. \r\nНа местните избори през 2009 година ПСР получи 38,6%. \r\nА през 2011 г. ПСР отново стана управляващата партия, набирайки 49,8%. \r\nНа общинските избори през 2014 г. ПСР отново получи подкрепата на хората на ниво от 45,6%. \r\nИ на президентските избори през 2014 г. Ердоган стана първият всенародно избран президент на Турция, получавайки 51,79%. \r\nНа общите парламентарни избори през 2015 г. ПСР, с 40,87% от гласовете, отново дойде на власт. \r\nНа вторите избори, проведени през 2015 година, ПСР получи вече 49,5%. \r\nНа референдума за преминаване към президентска система през 2017 година Ердоган постига нов успех: 51%. \r\nНа изборите през 2018 година – победен резултат с 52,6%. \r\nНакрая той спечели поредна победа на вчерашните (31 март 2019 г.) местни избори. Бележка на бившия консул на Република България в Одрин Георги Димов към материала В публикацията на проправителствения в. „Сабах” случайно, или по-вероятно –умишлено, е пропусната 16-тата изборна победа на Ердоган.  През август 2007 година държавен глава стана тогавашния министър на външните работи и близък съратник на Ердоган – Абдуллах Гюл. В момента той е смятан за потенциално близък до религиозния проповедник Фетхуллах Гюлен, обявен за организатор на опита за държавен преврат в Турция през лятото на 2016 година. А освен това, Гюл има амбиции за създаване на нов политически проект, като контрапункт на Ердоган.  \r\nТ.е., обективно трябва да говорим за 16-та поредна изборна победа на Ердоган. Това са фактите… \r\n***  Резултатите от Централната избирателна комисия (ЦИК) на Украйна показват почти двоен превес на Владимир Зеленский над Петро Порошенко. Това означава, че действащият президент, от гледна точка на логиката и математиката, практически няма никакви шансове за победа на втория тур, който вече бе обявен. В същото време той с цялостното си поведение показва, че победата е в джоба му. А и много коментатори казват, че битката далеч не е свършила. И че резултатите от втория тур съвсем не са предопределени. Има ли вариант, при който Порошенко все пак ще бъде обявен за победител? Украинският опозиционен портал  „Страна“  разглежда всички фактори, които теоретично може да помогнат на държавния глава да победи. Материалът е представен без редакторска намеса. Първо. „Аз или Путин“ \r\nОтработването на същата линия, която върви и в момента. „Или аз (т.е. Порошенко), или Путин!“ \r\nСамо Порошенко е истински главнокомандващ. А Зеленский – я го вижте – смешен и глупав комик. От рода на – ‚хора, помислете си за кой имате намерение да гласувате! Той ще продаде Украйна на Кремъл и ще капитулира пред Русия!‘ \r\nЩе му помогне ли? \r\nВсички онези, които биха могли да се хванат на тази легенда, вече са го направили и са гласували за Порошенко на първия тур. Във втория на нея може да се хванат още един и половина процента на Кошулински от „Свобода“, както и на националистически настроената част от избирателите на Ляшко, Тимошенко и Гриценко. Но особено „упоритите“ сред техния електорат са малцинство. А и Зеленский, независимо от всички старания на пропагандата на Порошенко, не е възприеман в обществото като „агент на Кремъл“. \r\nТ.е. Петро Порошенко няма да събере много гласове за сметка на путинската заплаха. Второ. „Зеленский е марионетка на Коломойски \r\nНо тук е същата история като в първия случай. Фактът, че Зеленский - \"това е Коломойски\", е разказван в цялата страна в продължение на няколко месеца. И както можем да видим от резултатите, това не го засегна много. И едва ли за по-голямата част от избирателите Тимошенко, Бойко и Гриценко, олигархът Коломойски е толкова много по-лош от олигарха Порошенко. Вместо това, Коломойски в сравнение със собственика на \"Рошен\" вече се възприема като по-малко зло. \r\nОсвен това, Зеленский има какво да каже за това - Петър Алексеевич не е просто олигарх, той е бизнес президент, чиито приятели са замесени в скандали с корупция. Няма нищо подобно в неотдавнашния фон на Коломойски. \r\nТова означава, че „разиграването” на олигархичната карта е нерентабилно за самия Порошенко, който през трите години на войната заработваше от фабриката „Рошен“ в Липецк. Трето. Дебати \r\nСъдейки по вълнението, с което Порошенко през нощта след изборите заяви, че не може да има втори тур без дебати, той прави специален залог на лична битка със Зеленский. \r\nВероятно, Порошенко разчита да „разгроми“ Зеленский като неопитен политик, плаващ в цифри и сложна икономическа материя. \r\nНо, което е най-интересното, Зеленский вече се съгласи на дебати. \r\nТова, разбира се, е риск за него. Неуспешните дебати наистина може да намалят процента. Но, може би, артистът има оригинален план как да се представи добре. \r\nА е възможно и просто да се съгласява на думи и да не се яви на дебатите под благовиден предлог. Това няма да му навреди много. Или, по-точно, няма да му навреди толкова много, колкото публичният провал. \r\nНо Зеленский е талантлив човек и може да измисли някакъв творчески ход. Например, ще дебатира с президента в стихове. Като рапър на битка. Или ще донесе с него жива свиня и, намеквайки на Свинарчук, той ще каже - това съм аз, Петър Алексеевич, доведох приятел. Нека го попитаме колко сте откраднали от нашата армия. \r\nЕ, т.е., може да измисли нещо. \r\nВ допълнение, въпреки неговата разпуснатост в публичните изяви – нито веднъж по време на неговото президентство той не е поемал публични полемични удари. Телевизионните канали организират „топла вана“ от комфортни въпроси за президента на пресконференциите. Той дори провежда своите митинги така, че, опази Боже, да не повдигне неудобна тема. \r\nВ дебата със Зеленский Порошенко няма да има бърза пресслужба и полицейски кордони. И, може би за пръв път от пет години, той ще трябва да говори пред цялата страна по болезнените теми за същия Свинарчук, ковачница на Ленин, панамските офшорки, Ротердам + и може би дори за обучението на децата му в Англия. \r\nИ ако има формулирани въпроси на Зеленский, вероятно, не от самия него – шоуменът ще ги зададе в максимално остра форма, с правилните интонации. \r\nПорошенко едва ли ще може да предяви на Зеленский нещо подобно. В края на краищата дори на претенциите за кино бизнеса в Русия, претендентът ще може да отговори по много по-остър начин, припомняйки, че заводът на Порошенко „Рошен“ в Липецк работеше до 2017 година. \r\nТова означава, че на действащия президент може да бъдат зададени десет пъти повече неудобни въпроси, отколкото на артиста. А ако Порошенко реши да „изпитва“ Зеленский по основите на държавната политика, това може да повлияе негативно на неговите избиратели. Четвърто. Военни провокации \r\nЗапочване на мащабни бойни действия с отмяна на изборите, или отместване на дневния ред в изгоден за Порошенко антируски или милитаристки поток. \r\nВ момента мнозина обсъждат такъв вариант. Но има един проблем. За война е нужно някой да я започне. Това е по възможностите или на Русия, или на украинската страна. \r\nЗа Русия в момента всяко изостряне е неизгодно. \r\nСтратегията на Москва, озвучена вече нееднократно, е следната. Първо – Порошенко да бъде заменен от друг президент, който няма постоянно да провокира конфликти между страните (като минимум). След парламентарните избори да се формира коалиция, която ще е готова да тръгне към реинтеграция на Донбас на основата на политическата част на Минските споразумения. \r\nВсяко изостряне на фронта пречи и на първата, и на втората задача. \r\nЗатова Москва няма да започне война. Може ли да я започне самият Петро Порошенко? Това е доста съмнително. \r\nПърво, против военен сценарий последователно се обявяват американските куратори (дори Кърт Волкер открито се противопоставя на всякакво украинско настъпление). \r\nВторо, никой в армията няма да рискува живота си, за да може Порошенко да отмени изборите, или да получи призрачния шанс да спечели втори мандат. И резултатите от гласуването в армията на Донбас показва, че там, меко казано, не го обичат. \r\nОще повече, че това е невероятно сега, когато президентът вече е с единия крак в електоралната могила. В такива условия желанието на армейското командване да изпълнява съмнителни заповеди отгоре пада рязко – защото този „връх“ може съвсем скоро да се смени. \r\nТ.е. военният път за спасение на Порошенко е малко вероятен. Въпреки че, разбира се, той може да се опита да осъществи някакви провокации. Пето. Фалшификации и подкупи \r\nНа първия тур, без съмнение, „мрежата“ на Порошенко проработи. Според изтекла информация от щаба на президента, не така мащабно, както бе планирано заради публикациите в медиите. Но все пак тя добави няколко процента към резултата на Порошенко и го изведе на втори тур. \r\nНо във втория тур на изборите този ресурс ще бъде още по-малко ефективен, отколкото в първия. Затова в момента почти целия елит е уверен, че Порошенко няма да победи. А това означава, че желаещите да нарушат закона заради неговия втори мандат почти ще отсъстват. \r\nСъщо така, най-малкото броят на активните участници в „мрежата“, които ще отидат да гласуват, няма да се увеличи. И най-вероятно – ще намалее. Като правило държавните служители и пенсионерите попадат в „мрежата“. И тези категории граждани са много чувствителни на темата „чия е властта в страната“ и са склонни да вземат страната на победителя. Така че много от тях ще гласуват за Зеленский. Шесто. Позицията на олигарсите и елита \r\nВ навечерието на първия тур на изборите украинският елит се раздели на два лагера. За Петро Порошенко и срещу него. \r\nМинистърът на вътрешните работи Арсен Аваков, който подкрепи Юлия Тимошенко, активно работи срещу президента. Както и две големи бизнес групи – Коломойский и Левочкин-Фирташ. Това се забелязва в информационната политика на техните телевизионни канали - \"1 + 1\" и \"Интер\". Те показаха много негативи за Порошенко. Например, за действията на Националния корпус срещу Порошенко. В същото време, Интер подкрепи Бойко, а \"1 + 1\" подкрепи Зеленский и Тимошенко. \r\nОт друга страна, Порошенко е предпочитан от олигарха Ринат Ахметов и неговия телевизионен канал в Украйна. Въпреки това, към края на кампанията, Ахметов започна да показва признаци на внимание към Юлия Тимошенко. Например, в последното излъчване в петък вечерта, в канала му са поканени само четирима кандидати - двама свързани с Ахметов - Ляшко и Вилкул, както и Порошенко и Тимошенко. \r\nИ като цяло, поради факта, че Вилкул отне гласове от Бойко, а Ляшко от Тимошенко, Порошенко, всъщност отиде на втория кръг. \r\nИзвестно е също, че Ахметов има лоши отношения с Коломойски, който е свързан със Зеленский. \r\nКаква ще е позицията на всички тези групи в навечерието на втория кръг? \r\nСпоред информацията на „Страна“, всички, които са работили против Порошенко, на втория тур ще подкрепят Зеленский. Аваков вече заяви, че артистът е „прилично момче“ и по принцип се изказа топло за него. \r\nКоломойский, разбира се, ще подкрепи Зеленский. \r\nФирташ и Левочкин също ще бъдат по-благосклонни към него, отколкото към Порошенко. \r\nВиктор Пинчук, който запази неутралитет преди първия тур, вероятно ще продължи същата тактика преди втория. \r\nЗа Ахметов, разбира се, въпросът остава отворен. Сега това е единственият олигарх, който може да предостави на Порошенко значителна подкрепа. Но ще сложи ли яйцата в една кошница? Или пък ще заеме неутрална позиция „и наш, и ваш“? Защо, в крайна сметка, трябва да развали отношенията си с вероятния бъдещ президент Зеленский? Седмо. Преобразяване на Порошенко \r\nПорошенко може да се опита през тези три седмици да покаже на цялата страна, че ще бъде много по-различен президент във втория мандат, отколкото в първия. Той ще започне да предава приятелите си, ще предложи поста на ръководител на неговата администрация на Вакарчук. Ще обещае да направи Бигуса министър на вътрешните работи или ръководител на НАБУ. Т.е., ще предложи нещо от този род, за да докаже, че идва промяна. \r\nНо ще му повярва ли някой след всичко? Съмнително е. В обобщение \r\nПорошенко има много малки шансове за победа. Разликата е прекалено голяма. Мнозинството от избирателите на неговите водещи конкуренти – Тимошенко, Бойко, Гриценко, най-вероятно, ще гласуват за Зеленский. \r\nИма фактор на несигурност под формата на Смешко, който неочаквано получи добър резултат. Но дори ако се случи нещо неразбираемо и Смешко публично призове да се гласува за Порошенко, колко от неговите избиратели ще последват този лозунг? От неговите 5% и малко? Дори да са повече от половината - 3% - това също няма да помогне на Петър Алексеевич. \r\nВ действителност само две неща могат да обърнат положението и да доведат настоящия президент до втори мандат. Първото е някаква глобална форсмажорна сила като нова война или друг катаклизъм. Това не може да бъде изключено 100%, но, както казах по-горе, това е много малко вероятно. \r\nВторото е някои невероятно зловещи грешки на Зеленский. Е, това е, ако изведнъж започне да се държи по най-неадекватния начин, да говори всякакви глупости в ефира, да се опозори на дебата. Тогава да. Тогава Порошенко наистина има сериозен шанс. \r\nНо отново. Ако в изминалите три месеца Зеленский се държеше в ръце и рядко правеше глупости, то може да се предположи, че той ще успее да премине през останалите три седмици стабилно. \r\nТогава за какво всъщност се бори сега президентът? \r\nТой не се бори за победа. Той се бори за своето политическо бъдеще, за свободата си и за безопасността на бизнеса си. Реалната задача на Порошенко не е да спечели, а да вземе възможно най-високия процент във втория тур, за да се разчита на него да стане лидер на опозицията към новия президент. Както казват от неговия щаб, истинската задача е да получи 35-40 процента от гласовете във втория кръг. И след това да отиде в бъдещия парламент начело на голяма фракция и да се обяви за опозиция. И всички атаки срещу него и неговия бизнес да се тълкуват като атаки срещу опозицията и нарушаване на демократичните права и свободи. \r\nИ в това отношение за противниците на Порошенко е много важно отново да отидат да гласуват на втори тур. За да не му дадат шанс да остане на повърхността. \r\n***  В понеделник Япония обяви, че царуването на следващия им император ще бъде наречено „Рейва“, което се превежда като стремеж към хармония, пише електронното издание на американския вестник   The Hill . \r\nСегашната епоха „Хейсей“, или „постигане на мир“, ще завърши, когато император Акихито абдикира на 30 април. \r\nНеговият син, Нарухито, ще се възкачи на трона на следващия ден. \r\nПо време на пресконференция премиерът Шинзо Абе обясни, че името идва от „дългата история на Япония, богатата култура и красива природа. Ние ще поемем тези национални характеристики до следващата ера“. \r\nПодобно на цветовете на сливата, гордо процъфтяващи през пролетта след студената зима, ние искаме японците да цъфтят като индивидуални цветя с [обещание за] бъдещето. С такова пожелание за Япония, ние решихме за името „Рейва“. \r\nТова е първият път, когато страната е взела името си от епохата на Япония, а не от китайската класика. \r\nПреминаването към японската литература се очакваше от консервативното правителство на Абе, което често водеше кампания за национална гордост. \r\n„Мисля, че първото приемане на име от епохата, взето от японските класици под правителството на Абе, което има силна подкрепа на консерваторите, изглежда доста важно”, заяви Еичи Мияширо, експерт по имената на ерите и старши член на редакционния състав на вестник „Асаши“.", "date": "2019.04.02", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/02/2642065/sport-sinat-na-shumaher-vtori-v-parviya-si-test-vav-formula-1.html", "text": "Синът на Михаел Шумахер – Мик, записа второ време със своето Ферари при първия си тест в сериите в кариерата си, като дори водеше до последните минути на сезонните тестове на пистата „Сахир“ в Бахрейн, но Макс Верстапен с „Ред Бул“ успя да запише най-добрата обиколка. Миналата година Мик Шумахер спечели шампионата във Формула 3, а през този се състезава във Формула 2.", "date": "2019.04.02", "title": "Спорт: Синът на Шумахер втори в първия си тест във Формула 1"}
{"url": "http://www.focus-news.net/news/2019/04/02/2641663/predstoyashti-sabitiya-v-stranata-za-2-april-agentsiya-fokus.html", "text": "*** \r\nОт 10.00 часа в Детския център на Столична библиотека ще се проведе пресконференция за целите на Национална кампания за насърчаване на четенето „Походът на книгите“. От 11.00 часа официално ще бъде открита кампанията. На откриването ще присъства председателят на Народното събрание Цвета Караянчева.  \r\n*** \r\nВ 10.30 часа министърът на отбраната Красимир Каракачанов и началникът на отбраната генерал Андрей Боцев ще посетят Факултет „Авиационен“ на Националния военен университет в Долна Митрополия. Министър-председателят Бойко Борисов е поканен да присъства на срещата. \r\n*** \r\nОт 09.30 часа в заседателната зала на ВСС ще се проведе заседание на Съдийската колегия.  \r\n*** \r\nОт 09.30 часа в 4 състав на Специализирания наказателен съд ще се гледа делото срещу Ярослав Д., Димитър Д., Светослав П. и др., обвинени в участие в ръководство на организирана престъпна група.  \r\n*** \r\nОт 10.00 часа в зала „Средец“ на София Хотел Балкан ще бъде открита конференция „Етика в публичната администрация – стандарти, инструменти и добри практики“. В нея ще участва председателят на КПКОНПИ Пламен Георгиев.  \r\n*** \r\nОт 10.00 часа трети състав на Комисията за защита от дискриминация ще проведе заседание по преписка, образувана по  жалба мъж от София.  \r\n*** \r\nОт 10.30 часа в 10 състав на Специализирания наказателен съд ще се гледа делото срещу Владимир Н., Томи Х. и Стоян С., обвинени в организиране и ръководене на организирана престъпна група. \r\n*** \r\nОт 11.00 часа водачът на листата на \"БСП за България\" за европейските избори и говорител на парламентарната група Елена Йончева и депутати от групата на левицата ще внесат в Министерството на енергетиката (ул. \"Триадица\" 8) искане за предоставяне на информация и документи относно концесията за добив на въглища от Пернишкия въглищен басейн. \r\n*** \r\nВ 11.00 часа в посолството на Армения в София (ул. „Загоричане” №3) Председателят на парламентарната Комисия по културата и медиите Вежди Рашидов ще получи специален сертификат за безценната помощ, която е оказал на жителите на град Спитак в Армения след разрушителното земетресение преди 30 години. \r\n*** \r\nОт 11.00 часа пети състав на Комисията за защита от дискриминация ще проведе заседание по преписка, образувана по  жалба на В.П. срещу УМБАЛ „Канев“ АД – Русе.  \r\n*** \r\nОт 11.00 часа на ет. 2 във фоайето пред операционните блокове на Аджибадем Сити Клиник Болница Токуда ще се проведе официалната церемония по откриването на нова ангиографска зала за електрофизиологични изследвания и процедури.  \r\n*** \r\nОт 11.00 часа в Национална библиотека „Св. Св. Кирил и Методий“ ще се състои пресконференция по повод откриването на изложбата „Созопол/Аполония – град в спиралата на вечността“. \r\n*** \r\nОт 11.00 часа в залата на Галерия „Академия“ ще се проведе пресконференция на Група Градът по повод предстояща изложба.  \r\n*** \r\nОт 11.00 часа в Регионалния исторически музей ще бъде валидирана пощенска марка по проект на художника Христо Алексиев. \r\n*** \r\nОт 11.00 часа в ДГ №195 „Братя Мормареви\" на ул. „Врабча“ 7 ще се състои пресконференция по повод началото на инициативата „Усмихнати очи“ под егидата на Столична община.  \r\n*** \r\nОт 11.30 часа в 11 състав на Специализирания наказателен съд ще се гледа делото срещу Зураб Е., Росица Е. и Красимира Д., обвинени в организиране и ръководене на организирана престъпна група.  \r\n*** \r\nОт 12.00 часа пети състав на Комисията за защита от дискриминация ще проведе заседание по преписка, образувана по  жалба на майка на дете от село във Варненска област, срещу директор на СУ „Димчо Дебелянов“ – Варна.  \r\n*** \r\nОколо 12.15 часа СДВР ще представи отчет-анализ за дейността си през 2018 г. след проведено работно съвещание.  \r\n*** \r\nОт 13.00 часа в пресклуба на БТА ще се състои пресконференция на Партия на зелените.  \r\n*** \r\nОт 13.00 часа в 3 състав на Специализирания наказателен съд ще се гледа делото срещу Лъчезар Я. и Габриел П. \r\n*** \r\nОт 14.00 часа в 19 състав на Специализирания наказателен съд ще се гледа делото срещу Любомир Д. \r\n*** \r\nОт 14.30 часа в Института по роботика ще се проведат демонстрации пред ученици на крачещия робот „Голямата стъпка“. \r\n*** \r\nОт 15.00 часа пети състав на Комисията за защита от дискриминация ще проведе заседание по преписка, образувана по  жалба на Д.М. от Бургас срещу „Артстрой“ – Бургас.  \r\n*** \r\nОт 15.30 часа в зала №3 на НТС (ул. „Г. С. Раковски“ №108, етаж 2) ще се проведе кръгла маса „С мисъл за София“, посветена на 140-ата годишнина от обявяването на София за столица на България. Събитието се организира от Градския съвет на БСП. Лидерът на столичните социалисти Калоян Паргов ще открие форума, а въвеждащо изказване ще направи бившият министър на културата Георги Йорданов.  \r\n*** \r\nОт 19.00 часа в залата на ул. „Оборище“ 5 ще се състои концерт на камерен ансамбъл „Софийски солисти“.  \r\n*** \r\nОт 19.00 часа в Къщата на София ще бъде открита пътуващата изложба „Превъплътителката Адриана Будевска“.  \r\n*** \r\nОт 19.30 часа в хотел „Маринела“ ще се състои официалната церемония по връчване на четвъртите годишни награди „Благотворение“ на фондация „Св. Иван Рилски“.  \r\n*** \r\nОт 09.30 часа в ДГ „Зорница“ ще се проведе библиотечен урок „Театър с приказки“, част от програмата „Дни на книгата 2019“. \r\n*** \r\nОт 18.00 часа в зала „Георги Баев“ в Културен център „Морско казино“ чешкият писател Марек Шинделка ще представи българските преводи на своите книги „Останете с нас“, Грешка“ и „Картата на Анна“.  \r\n*** \r\nОт 14.00 часа в офиса на партия ГЕБР (ул. „Георги Бенковски” №1) общинският съветник Иво Иванов ще приема граждани. \r\n*** \r\nВ 15.20 часа министърът на образованието и науката Красимир Вълчев ще даде изявление пред сградата на РУО-Варна. В 15.30 часа той ще се срещне с експерти от Регионалното управление по образованието (РУО), а по-късно ще се включи в гражданския диалог на ГЕРБ „Европа в нашия дом“. Преди обяд министърът ще разговаря и с експертите от РУО-Добрич, и ще посети Професионалната гимназия по земеделие „Тодор Ранчински“ в Генерал Тошево. \r\n*** \r\nОт 17.30 часа в Юнашкия салон във Варна ще се проведе граждански диалог, посветен на развитието на образованието. Във форума, организиран под мотото „Европа в нашия дом”, ще  вземат участие министърът на образованието и науката Красимир Вълчев, кметът на Община Варна Иван Портних, народни представители в 44-то НС. Поканени да се включат са областният управител на Варненска област Стоян Пасев, кметове и общински съветници, представители на висшите учебни заведения, на училища, детски градини и други институции, които работят в образователната сфера, общественици. \r\n*** \r\nОт 10.00 часа в пресклуба на БТА ще бъда представена книгата „По вълните на времето“.  \r\n*** \r\nОт 10.00 часа пред книжарница „Хеликон“ ще започне аранжиране на творби от конкурса „Мой Търновград“.  \r\n*** \r\nОт 10.30 часа в Книжарница „Хеликон“  ще започне представление „Приказни герои“ за ДГ „Здравец“.  \r\n*** \r\nОт 11.00 часа в детски отдел на РБ „П. Р. Славейков“ ще гостуват  деца от ДГ „Ален Мак” по случай Деня на детската книга. \r\n*** \r\nОт 11.00 часа в района на паметник „Асеневци“ започва диабетен патрул и обедно хоро - велопоход срещу диабета.  \r\n*** \r\nОт 11.30 часа в Общинския партиен съвет на БСП ръководството на Младежкото обединение ще направи отчет за първата година от мандата. По време на пресконференцията ще бъдат представени реализираните инициативи на Младежкото обединение, както и предстоящите прояви.  \r\n*** \r\nОт 17.30 часа в Изложбени зали „Рафаел Михайлов“ ще се проведе откриване на изложба живопис на Боряна Мочева и Наталия Стоянова.  \r\n*** \r\nОт 18.00 часа в зала 30 на Младежки дом започва съвместен концерт на учениците от класа на Станимир Демирев и акордеонисти от НМА. \r\n*** \r\nОт 19.00 часа в ДКС „Васил Левски“ ще бъде представен „Коя гад изяде кашкавала? – спектакъл на Теди Москов.  \r\n*** \r\nОт 10.30 часа в Детския отдел на РБ „Христо Ботев“ ще бъде открит Маратон на четенето 2019 – представяне на онлайн платформата „Книговище“.  \r\n*** \r\nОт 19.00 часа в Камерната зала на ДКТ ще се играе постановката „Красавицата и княза“.  \r\n*** \r\nОт 17.00 часа в ДГ „Ален мак“ ще се състои литературна вечер „Вълшебствата на книгите“.  \r\n*** \r\nОт 17.30 часа в ХГ „Недялко Каранешев“ ще бъде представена изложба „Графика“.  \r\n*** \r\nОт 10.30 часа в Регионална библиотека „Дора Габе“ ще се състои празнично литературно утро „В света на детската книга“.  \r\n*** \r\nОт 17.00 часа в Регионална библиотека „Дора Габе“ ще бъде представена книгата „Съвременни притчи“ на Борислава Джамбазова.  \r\n*** \r\nОт 10.00 часа до 12.00 часа в офиса на ГЕРБ-Мездра (ул. „Динко Петров“ 2) народният представител Красен Кръстев ще има приемен ден за граждани. \r\n*** \r\nОт 11.00 часа в Детския отдел на Регионална библиотека „Гео Милев“ ще бъде представена образователната игра „Магическа азбука“.  \r\n*** \r\nОт 17.30 часа в експозиционна зала „Кутловица“ ще бъде открита юбилейна изложба „80 г. Венелин Захариев“.  \r\n*** \r\nОт 18.00 часа в Голяма зала на Общинския младежки дом ще се състои концерт „Музикални усмивки в операта“.  \r\n*** \r\nОт 17.00 часа в залата за временни изложби на Регионалния исторически музей ще бъде открита изложбата „Търговията в Пазарджик от средата на XIX в. до средата на ХХ в.“.  \r\n*** \r\nОт 09.00 часа в зала „Панорама“ ще се състои извънредно заседание на Общинския съвет.  \r\n*** \r\nОт 11.00 часа в заседателната зала на Община Перник ще се проведе информационна среща за представяне на новите възможности за кандидатстване и подаване на заявления за интерес и финансова помощ за изпълнение на мерки за енергийна ефективност на многофамилни жилищни сгради в града по Инвестиционен приоритет \"Енергийна ефективност в административни и жилищни сгради\" на Оперативна програма Региони в растеж\" 2014 - 2020. \r\n*** \r\nОт 12.30 часа в зала „Амбоаз Паре“ (ТЕЛЕЦ) на Медицински университет – Плевен направление „Европейска интеграция и международно сътрудничество“ ще бъдат представени възможностите за осъществяване на студентска, докторантска и преподавателска мобилност през академичната 2019/ 2020 г. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Лъжата\" от Флориан Зелер, гостуване на ДТ- Бургас. \r\n*** \r\nОт 10.30 часа в Зала 1 на Апелативен съд ще се разгледа протеста на Пловдивска окръжна прокуратура, образувана срещу присъдите на И. И. и Р. К.. Двамата са осъдени за отвличане на 19-годишно момиче от землището на село Скутаре, на 4.11.2016 г. \r\n*** \r\nОт 11.00 часа в специално проектирана за иконна галерия от арх. Никола Мушанов и колектив на ул. „Съборна“ №22 в Стария град, в единен комплекс с църквата „Св.св.Константин и Елена“, ще се състои официалното откриване на обновената експозиция „Икони“ към Градска художествена галерия - Пловдив. \r\n*** \r\nОт 12.00 часа в отделението по „Правни грижи“ на КОЦ-Русе ще се проведе пресконференция на тема „Назряваща конфликтна ситуация с бъдещите пациенти за палиативно обгрижване“.  \r\n*** \r\nОт 18.30 часа в читалище „Еленка и Кирил Д. Аврамови“ ще се играе спектакълът „Всяка година по същото време“.  \r\n*** \r\nОт 10.00 часа в зала „Сирак Скитник“ ще бъде открита изложба „140 години от Учредителното събрание и приемането на Търновската конституция“.  \r\n*** \r\nОт 13.00 часа пред сградата на общината ще се състои събитие, част от Националната кампания, насочена към младите хора „10 причини да остана в моя Сливен“.   \r\n*** \r\nОт 17.00 часа в Зала „Май“ в Община Сливен ще се проведе граждански диалог на тема регионално развитие. На събитието ще присъства министърът на регионалното развитие и благоустройството Петя Аврамова, народният представител от ГЕРБ - Сливен Десислава Танева - областен координатор на партията, кметовете на четирите общини от област Сливен и общинските съветници от ГЕРБ.  \r\n*** \r\nВ 19.00 часа в Драматичния театър „Гео Милев“ ще се играе постановката „Нощно слънце“ по Йордан Йовков.  \r\n*** \r\nОт 11.00 часа в сградата на сектор „Пътна полиция“ при ОДМВР-Търговище ще се състои брифинг във връзка с 24-часовата полицейска операция за контрол на скоростта.  \r\n*** \r\nОт 10.00 часа в североизточното крило на сградата на ДЦДМУ \"Марина\" ще се състои церемония по официалното откриване на Дневен център за пълнолетни лица с увреждания.  \r\n*** \r\nОт 10.00 часа в зала 203 на общината ще се проведе редовен брифинг.", "date": "2019.04.02", "title": "Предстоящи събития в страната за 2 април (Агенция „Фокус“)"}
{"url": "http://www.focus-news.net/news/2019/04/02/2641665/afp-varhovniyat-sad-na-venetsuela-prizovava-za-svalyane-na-imuniteta-na-guaydo.html", "text": "Върховният съд на Венецуела призова управляващото Учредително събрание да лиши лидера на опозицията Хуан Гуайдо от парламентарен имунитет, съобщава  AFP . \r\nРешението на Върховния съд може да отвори пътя за преследване на съперника на президента Николас Мадуро Гуайдо, признат за временен президент от повече от 50 страни. Превод и редакция : Калоян Пенков", "date": "2019.04.02", "title": "AFP: Върховният съд на Венецуела призовава за сваляне на имунитета на Гуайдо"}
{"url": "http://www.focus-news.net/news/2019/04/02/2641667/tsenite-na-tol-taksite-za-kamioni-do-12-t-v-balgariya-shte-sa-nay-niskite-za-evropa-obzor.html", "text": "Министерството на регионалното развитие и благоустройството (МРРБ) започва разговори с превозвачите за размера на таксите, които ще се начисляват за използване на републиканската пътна мрежа с въвеждането на тол системата за тежкотоварни автомобили над 3,5 тона от 16 август 2019 г. Тарифите са изработени от експерти на Световната банка, която е консултант на Агенция „Пътна инфраструктура“. Изискването на МРРБ беше да се предложат цени, по-ниски от средноевропейските, които обаче да отчитат географското ни положение. Приходите от тол таксите ще осигурят допълнителен ресурс за ремонт и изграждане на пътища. При изработването на тарифите МРРБ се водеше и от политиката цените да са такива, че да не доведат до поскъпване на основните продукти от потребителската кошница. МРРБ ще предложи за най-масовият тежкотоварен транспорт между 3.5 тона и 12 тона таксата да е около 10 ст. За по-тежките автомобили таксите ще са по-високи. На този етап предложението е да се таксуват около 50% от републиканската пътна мрежа, т.е. около 10 000 км. Останалите 10 000 км и 20 000 км общинска пътна мрежа ще са безплатни за тежкотоварните автомобили над 3.5 т след въвеждането на тол-а. \r\nНа брифинг министърът на регионалното развитие и благоустройството Петя Аврамова обясни, че основният принцип на тол таксите ще е - който руши и замърсява повече, да плаща повече. Тя уточни, че цените за автомобилите от 3,5 т. до 12 т., заложени в предложението на Световната банка, са най-ниските в Европа. Цените на тол таксите за автомобилите над 12 тона са средни, а за автобусите тарифата също е една от най-ниските. „Общите приходи, които са заложени да бъдат събрани, са в същия размер, който държавата получава като средства от винетки от тези превозвачи. Т.е. държавата ще събира същия размер от тези превозвачи като обща сума, но в самия бранш тежестите ще бъдат преразпределени – тези, които пътуват повече, ще заплащат повече“, заяви Аврамова. Тя обясни, че тол системата е тежка и трудна, но безкрайно необходима реформа, защото близо 70% от българите смятат, че е по-справедливо тежкотоварните автомобили да заплащат повече за пътуването по републиканската пътна. Аврамова посочи, че се очаква да се появят множество спекулации по отношение повишаване цените на хранителните продукти и билетите за автобусния транспорт, затова Световната банка е изготвила сравнителни таблици. Като пример тя даде Германия, където при въвеждането на тол системата също е имало спекулации за увеличение на цените на продуктите със 7-8%, след което се оказва, че реалното увеличение е с 0,15%. „България ще бъде с една от най-евтините като издръжка тол система - около 15% от общите приходи ще отиват за издръжка“, заяви Аврамова. Според Световната банка 1,160 млрд. лв. ще бъдат приходите от тол такси за година. \r\nЗам.-министърът на регионалното развитие и благоустройството Николай Нанков посочи, че разговорите с превозвачите започват от 1 април и ще продължат колкото е нужно, за да се намери най-добрият вариант до 16 август, когато тол системата трябва да влезе в сила. „Реверансът, който правим с това предложение за цени, е към онези автомобили, които возят на къси разстояния – вътрешните превози. При автобусите и камионите от 3,5 т. и 12 т. цените ще са най-ниски в ЕС точно за да направим реверанс към българския бизнес“, заяви Нанков. „Ние няма да се превърнем в убийците на транспортния бранш. На превозвачите много им се струпа – пакета „Макрон“ и т.н., затова проявяваме разбиране към тях, но това, което сме започнали като политика, ще успеем да го довършим“, каза още Нанков. \r\nЦветилена СИМЕОНОВА", "date": "2019.04.02", "title": "Цените на тол таксите за камиони до 12 т. в България ще са най-ниските за Европа (ОБЗОР)"}
{"url": "http://www.focus-news.net/news/2019/04/02/2641668/6-litsa-sa-zadarzhani-pri-spetsializirana-aktsiya-v-kazanlak-za-proizvezhdane-targuvane-i-darzhane-na-orazhie-bez-razreshenie-obzor.html", "text": "6 лица са задържани при специализирана акция в Казанлък за произвеждане, търгуване и държане на оръжие без разрешение.  \r\nЛицата са задържани при мащабна операция на ГДБОП и Специализираната прокуратура в неделя в Казанлък.  \r\nНа брифинг изпълняващият функциите ръководител на Специализираната прокуратура прокурор Димитър Петровпоясни, че акцията е била за неутрализиране на организирана престъпна група, която е имала за цел произвеждането, търгуването и държането на оръжие без разрешение. Той обърна внимание, че организираната престъпна група се е занимавала и с бракониерство. По думите му при претърсванията освен оръжия е намерена убита кафява мечка.  \r\nТой уточни, че става дума за различни видове оръжия, в конкретния случай са задържани седем броя автомати „Калашников“, пистолет Макаров, картечен пистолет, пет броя карабини, оловни пушки, множество боеприпаси, както и части за автомати. Прокурор Димитър Петров разказа каква е била схемата на организираната престъпна група. „Имало е служител на завод „Арсенал“, който е успявал да изнесе от територията на завода множеството части за оръжие. Извън завода те са се сглобявали при направена поръчка от образно казано – клиент. Получавали са се предварително парите. За различните видове оръжия са били с различна цена. При приемане на поръчката съответното оръжие се е сглобявало и се е предоставяло на клиент“, коментира още Петров. \r\nЗаместник-директорът на ГДБОП ст. Комисар Стоян Темелакиев допълни, че служителят в завода „Арсенал“ се е опитвал да вербува свои колеги. „Нямаме данни нещата да му се случили, но факт е, че той е бил активен в тази връзка“, допълни зам.-директорът на ГДБОП. Той уточни, че има данни, че служителят на „Арсенал“ е на ниско ниво, но явно доходите не са му достигали. Темелакиев посочи, че всички задържани имат регистрации и присъди за различни престъпления. \r\nЗаместник-директорът на ГДБОП увери, че няма данни за съпричастност на организираната престъпна група в Казанлък към терористични организации. Стана ясно, че сигналът е постъпил в ГДБОП в началото на август миналата година.", "date": "2019.04.02", "title": "6 лица са задържани при специализирана акция в Казанлък за произвеждане, търгуване и държане на оръжие без разрешение (ОБЗОР)"}
{"url": "http://www.focus-news.net/news/2019/04/02/2642067/ohrid-news-makedoniya-samoletat-s-balgarskoto-semeystvo-e-izletyal-v-1510-ot-letishte-sv-apostol-pavel-v-ohrid.html", "text": "Малкият самолет Чесна, с който се разби четиричленното българско семейство в Македония, е излетял в 15:10 часа (16:10 българско) от летище „Св. Апостол Павел“ в Охрид и е изчезнал от радарите някъде около връх Солунска Глава, са потвърдили от охридския аеропорт пред  портала Ohrid News . \r\nМедията отбелязва, че със самолета е пътувало четиричленно българско семейство. \r\nПревод и редакция:", "date": "2019.04.02", "title": "Ohrid News (Македония): Самолетът с българското семейство е излетял в 15:10 от летище \"Св. Апостол Павел\" в Охрид"}
{"url": "http://www.focus-news.net/news/2019/04/02/2641670/izvestiya-rusnatsite-ne-se-stremyat-kam-obedinenie-s-belarus.html", "text": "Според проучване на Общоруския център за проучване на общественото мнение, посветено на Деня на единството на Русия и Беларус, руснаците оценяват положително настоящите връзки между двете страни. Според тях отношенията със съседната държава са „нормални, спокойни“ (30%), „приятелски“ (22%), „добри и добросъседски“ (15%). Някои, напротив, смятат, че днес между държавите има захлаждане (15%), напрежение (9%) и дори враждебност (1%), пише руският в. „ Известия “. \r\nСпоред 51% от интервюираните, през последната година отношенията на Русия с Беларус не са се променили. 14% от анкетираните са забелязали подобрение, а 22% смятат, че са се влошили. \r\nТази година се навършват 20 години от подписването на „Договора за съюз между Русия и Беларус“. Въпреки това 51% от анкетираните през 2019 г. за първи път чуха за съществуването на такова образование, 39% са чули нещо, но без подробности. И само 10% знаят това добре. \r\n48% от участниците в проучването смятат, че няма нужда Русия и Беларус да се обединяват, а само трябва да изградим добросъседски отношения с нея. А ако се обединят, то да бъде на равна основа (18%). \r\nВъзприемането на Беларус в масовото съзнание на руснаците е традиционно положително, казва Сергей Володенков, професор във Факултета по политически науки в Московския държавен университет. \r\n„Отношенията между страните не изпитват прекомерен политически натиск в стратегическото партньорство. В икономическата сфера има редица широко дискутирани проблеми, но те не са решаващи за формирането на възприемането на Беларус“, заяви експертът. „Руско-беларуските отношения днес могат да бъдат оценени като умерено положителни и до известна степен прагматични. Днес няма политическата ситуация за създаването на реална съюзна държава. Населението на двете страни все още не е готово за обединение, въпреки високия геополитически потенциал на такъв проект“, добави той. Превод и редакция : Калоян Пенков", "date": "2019.04.02", "title": "„Известия“: Руснаците не се стремят към обединение с Беларус"}
{"url": "http://www.focus-news.net/news/2019/04/02/2641673/nzok-poe-funktsiite-na-fonda-za-lechenie-na-detsa-i-komisiyata-za-lechenie-v-chuzhbina-obzor.html", "text": "От 1 април 2019 г. Националната здравноосигурителна каса (НЗОК) пое функциите на Фонда за лечение на деца и Комисията за лечение в чужбина. От Касата осигуряват необходимите условия за нормалното протичане на процеса. В Приемна родителите на малките пациенти, както и здравноосигурените над 18-годишна възраст лица, ще бъдат консултирани от експерти на институцията. Приемната се намира в сградата на Централното управление на НЗОК, на ул. „Кричим“1. Приемното време за граждани - „Свободно движение на хора” – европейски регламенти и двустранни спогодби за социално осигуряване – е всеки работен ден от 09.00 ч. до 12.00 ч. и от 14.00 ч. до 15.30 ч. След като НЗОК поема функциите на Фонда и Комисията всички заявления за лечение ще се подават в Касата, както и в районните здравноосигурителни каси. Създадени са две специализирани комисии, които ще разглеждат заявленията на гражданите, в това число и преписките, които са прехвърлени от Фонда и нямат все още решение. Здравноосигурените, които са подали заявления към Фонда за лечение на деца, както и към Комисията за лечение в чужбина към МЗ, не трябва да подават нови заявления в НЗОК. На сайта на институцията – www.nhif.bg, линк „Услуги за граждани“, подрубрика „Лечение в България и чужбина“, е публикувана информация за документите, които задължително се представят от заявителя при кандидатстване за лечение. Всеки ще може да се запознае с нормативната база, въз основа на която действат двете комисии в НЗОК, както и да проследява движението на заявлението си. Към настоящия момент 146 са заявленията, които не са разгледани от закрития вече Фонд за лечение на деца и 24 – от Комисията за лечение в чужбина, които трябва да бъдат финализирани от НЗОК. \r\nНа брифинг директорът на Дирекция „Лечение в чужбина и координация на системите за социална сигурност“ д-р Галя Йорданова помоли за глътка въздух, за да започнат в кратки срокове да се разглеждат преписките на гражданите за лечение в чужбина. По думите ѝ няма да има прекъсване, а приемственост, доразвиване и надграждане. Д-р Йорданова обясни, че лечението в чужбина продължава и извън ЕС, както е било предвидено до момента. Тя уточни, че то продължава освен за страните от ЕС, в Европейското икономическо пространство, в Швейцария, във всички, с които има сключени спогодби и споразумения, плюс трети страни. Д-р Йорданова увери също, че няма да има проблеми при случаите, за които предстои граждани да заминат за лечение в чужбина. Стана ясно, че на 2 април, първият малък пациент заминава за лечение в Австрия по правилата на НЗОК.  \r\nДеница КИТАНОВА", "date": "2019.04.02", "title": "НЗОК пое функциите на Фонда за лечение на деца и Комисията за лечение в чужбина (ОБЗОР)"}
{"url": "http://www.focus-news.net/news/2019/04/02/2641671/vzglyad-kak-poroshenko-vaznameryava-da-pobedi-zelenskiy-vav-vtoriya-krag.html", "text": "Във втория кръг на президентските избори в Украйна, не се изключват нападките, фалшифицирането и използването на административни ресурси - действащият държавен глава Порошенко няма просто така да се откаже от властта, заяви Владимир Джабаров, първи заместник-председател на комисията по международните работи на Съвета на Федерацията, пише в. „ ВЗГЛЯД “. \r\n„Сега Зеленский и Порошенко отиват на втори тур. Това е точно резултатът, който Порошенко чакаше“ - каза Джабаров. „Беше ясно, че няма да бъде лидер на състезанието, той беше„издърпан“ във втория кръг“, добави сенаторът за „Парламентской газете“. „Тук можем да очакваме всичко“. \r\nСпоред сенатора сега е важно как ще действат загубилите – как ще посъветват избирателите си да гласуват. „Но не изключвам, че Порошенко може да спечели във втория кръг“, добави Джабаров. \r\nКакто съобщи в. „ВЗГЛЯД“, резултатите при обработката на 90,11% от протоколите на президентските избори в Украйна, Владимир Зеленски остава уверен лидер, той събира 30,26% от гласовете. Порошенко заема второ място, печелейки 15,99%, а Юлия Тимошенко - 13,36%. На четвърто място - ръководителят на „Опозиционна платформа - за живот“ Юрий Бойко, той има 11,53%. \r\nВладислав Иноземцев, директор на Центъра за пост-индустриални общества, прогнозира победа на Порошенко. Той смята, че украинците са дали гласове за Зеленский като „подигравка” над властта. Но сега, когато сегашният президент вече е наказан, много избиратели сериозно ще помислят дали актьорът може да ръководи държавата. Според Иноземцев Порошенко ще може да прекъсне неприятната тенденция за себе си по време на директните дебати, защото нивото на Зеленский като политик ще стане ясно на дебатите и не всички избиратели ще решат да го подкрепят отново. \r\nПорошенко поиска да се проведат дебати между кандидатите преди втори тур. „Предизборните дебати трябва да бъдат ключовият елемент”, цитира президентът Интерфакс. В отговор, Зеленский изрази съгласие, въпреки че преди това не обръщаше внимание на дебата: „Готов съм. Аз съм отворен човек, готов съм за всяко интервю“.  Олег Соскин, директор на Киевския институт за трансформация на обществото, смята действията на Зеленский за грешка. \r\n„Още е млад. Говори без да мисли. Защо отива на дебат с разбойници?“ - реторично пита експерта и припомня, че Зеленский преди това е заплашвал да прати Порошенко в затвора след изборите. \r\nПолитологът предполага, че съгласието на Зеленский все още не казва нищо и след това може да бъде изоставено. „Той се съгласява, но той ще постави Порошенко в условия, които няма да могат да бъдат изпълнени“, предложи Соскин в интервю за вестник „ВЗГЛЯД“. \r\nНякои експерти предполагат, че Порошенко сега ще се опита да действа в две посоки - да убеждава поддръжниците на Зеленский в западната част на страната, че техният кандидат е твърде промосковски настроен, а същите привърженици на югоизток - напротив, че Зеленский е твърде про-западен. Целта е електоратът на Бойко да остане у дома си в деня на изборите на 21 април, разочарован от фигурите на двата съперника - Порошенко и Зеленски. \r\nБившият украински президент Леонид Кравчук смята, че Порошенко няма да има време да обърне хода на събития в негова полза. \r\n„Мисля, че той дори няма да може напълно да използва административния си ресурс, защото действията на Петро Порошенко ще се контролират не само от Зеленский, но и от други кандидати, които не стигнаха до втория тур“, заяви бившият президент в интервю за „ВЗГЛЯД“.", "date": "2019.04.02", "title": "ВЗГЛЯД: Как Порошенко възнамерява да победи Зеленский във втория кръг"}
{"url": "http://www.focus-news.net/news/2019/04/02/2642052/fond-za-strategicheska-kultura-rusiya-varshava-zalaga-za-partiyata-na-voynata-v-ukrayna-petro-poroshenko.html", "text": "Полският политически връх очаква от президентските избори в Украйна победа на антируския кандидат. Оттук и лоялното отношение към Петро Порошенко, предпазливото към Юлия Тимошенко и критичното към главния опонент на действащия украински президент – Владимир Зеленски, пише електронното издание на руското списание  „Фонд за стратегическа култура“  в материал, представен без редакторска намеса. \r\n„По отношение на вектора на цивилизационното развитие на украинската държава ключовите кандидати не се различават един от друг“, казват полските експерти. Всички са за членство в НАТО и ЕС, докато условно проруските кандидати могат да разчитат на максимум 15-20%. \r\nТрите основни кандидати за президент на Украйна действително по един или друг начин си приличат - отиват на изборите под същите лозунги за деолигархизация и борба с корупцията. Най-смешното е, че и тримата или сами са олигарси (Порошенко, Тимошенко), или са номинирани от олигарси (Зеленски, зад когото стоят парите и задкулисните игри на Коломойски). \r\nВ същото време официалната Варшава избягва атаките срещу опонентите на Порошенко. Преди втория кръг още не е ясно кой ще е победител. Но за това, че на интересите на Полша повече отговаря победа на действащия президент се говори директно. Като заслуга на Порошенко се посочва маргинализацията на проруския електорат. \r\nВъв Варшава не биха искали разрешаване на конфликта в Донбас. Източната политика на Полша цели отделянето на Украйна от Русия. Гражданската война в страната трябва да служи като водораздел, който закрепва това отделяне. Нека това да унищожи Украйна като териториално-политическа единица, но да засили влиянието на Полша в Източна Европа. \r\nОтношението на Варшава към кандидатите за президент в Киев зависи преди всичко от отношението на тези кандидати към войната. Никой от тях не знае как да го завърши, но темата за Донбас присъства в реториката на всички. \r\nТимошенко е по-малко привързана към „историческата политика“ и прославянето на ОУН-УПА (Организацията на украинските националисти-Украинската бунтовническа армия) и това е плюс за Полша. Смята се обаче, че тя е непредсказуема в отношенията с Москва и това е голям минус. Тимошенко подкрепя разширяването на „Нормандския формат“ (Русия, Украйна, Франция, Германия) за преговори по Донбас по формулата \"Будапеща плюс\" - с участието на страните, подписали Будапещенския меморандум от 1994 г. (Русия, Украйна, САЩ, Великобритания), както и Франция , Германия и Китай. \r\nПоследното не съвпада с плановете на Варшава да постигне разширяване на формата на преговорите за Донбас за сметка на Съединените щати и Европейския съюз, обявени през януари от външния министър Яцек Чапутович. „Германия и Франция смятат, че представляват Европа, но това не е така”, каза Чапутович, изказвайки се в полза на участието в преговорите на наднационалните европейски структури. Варшава не иска да вижда Пекин сред преговарящите. Предложението на Тимошенко за разширяване на „нормандския формат“ не е подходящо за полските лидери. \r\nПолската преса нарича Порошенко „по-безопасен политик“, като влага в това смисъл, че при него курса на противопоставяне с Русия е гарантиран. \r\nЗеленски е съмнителен за Варшава с това, че той като че ли допуска възможността за търсене на компромис с донбаските републики и преговори с Русия за разрешаване на политическите и икономическите проблеми между двете страни. Загубата на Порошенко в първия тур е загуба за партията на войната. Гласувайки за Зеленски, украинските избиратели гласуваха за прекратяване на кръвопролитията. Между другото, на същите основания те гласуваха за Порошенко през 2014 година, когато той обеща, само си помислете, за скорошен край на войната и нормализация на отношенията със съседите. \r\nНакратко, Полша залага на партията на войната в Украйна. Именно по тази причина един от най-големите полски вестници Rzeczpospolita призовава в своя статия под заглавие „Украйна гледа в пропастта“, „стискайте палци за Порошенко“. \r\nСтрува си да се обърне внимание на резултатите от изборите сред украинските военнослужещи в Донбас: първото място е за Зеленски, а Порошенко заема второто. Това означава, че армията е престанала да вярва на своя главнокомандващ. \r\nТемата за интеграцията с Европейския съюз заема едно от централните места в предизборната кампания на Порошенко, но поддръжниците на украинския президент в Полша оценяват неговия напредък в тази посока като повече от скромен. \r\nПрехваленият безвизов режим с ЕС също не е постижение, такъв имат, например, повечето страни от Латинска Америка. Между другото, най-ниската избирателна активност е регистрирана в Закарпатска, Черновицка и Ивано-Франковска области, въпреки че тези гранични региони трябва да бъдат удовлетворени от безвизовия режим. Избирателната активност в Транскарпатия е 46,99% - най-ниската. Ръководителят на Унгарската културна асоциация Василий (Ласло) Брензович заяви малко преди изборите, че никой от кандидатите за президент не е в интерес на унгарското малцинство. Това означава, че неразрешения „унгарски въпрос“ при Порошенко ще падне върху плещите на следващия президент. \r\nИкономическата интеграция на Украйна с Европейския съюз е мизерна, обемът на търговията на Украйна с Германия, най-голямата икономика в Европа, представлява едва 5% от обема на полско-германската търговия. И по отношение на БВП на глава от населението, Украйна след няколко години на управлението на Порошенко, отстъпи пред Хондурас и беше близо до Лаос и Египет (данни за 2017 г.) \r\nИ в същото време Полша „стиска палци“ за Порошенко. \r\nПревод и редакция:", "date": "2019.04.02", "title": "„Фонд за стратегическа култура“ (Русия): Варшава залага за партията на войната в Украйна: Петро Порошенко"}
{"url": "http://www.focus-news.net/news/2019/04/02/2641669/ria-novosti-savetnik-na-zelenskiy-ne-vizhda-smisal-ot-debat-s-poroshenko.html", "text": "Съветник на Владимир Зеленски, който спечели първия тур на президентските избори, не вижда смисъл в дебат със сегашния президент на Украйна Петро Порошенко, който според оценките на ЦИК отива във втория кръг, съобщава  РИА Новости . \r\nЦИК на Украйна обяви, че ще се проведе втория кръг на президентските избори в Украйна. Зеленский заяви по-рано, че е готов за дебат с Порошенко преди втория тур на изборите. \r\n„Не виждам много смисъл в тях, но по принцип смятам, че те трябва да се проведат“, каза съветникът на Зеленский, бивш финансов министър Александър Данилюк, отговаряйки на въпроса дали Порошенко и Зеленский трябва да проведат дебат преди втория тур на изборите. \r\nПрезидентските избори бяха проведени в Украйна на 31 март. Според ЦИК никой от кандидатите не получава необходимия брой гласове, за да спечели в първия тур, Владимир Зеленский води в президентската надпревара. Също така, настоящият президент Петро Порошенко и Юлия Тимошенко претендират за отиване на втори тур. Порошенко води преди Тимошенко с около 3%. Вторият тур ще се проведе на 21 април. Превод и редакция : Калоян Пенков", "date": "2019.04.02", "title": "РИА Новости: Съветник на Зеленский не вижда смисъл от дебат с Порошенко"}
{"url": "http://www.focus-news.net/news/2019/04/02/2641674/vmro-nastoya-balgariya-da-poiska-po-tvardo-izvinenie-ot-turtsiya-za-tvardeniyata-na-mevlyut-chavushoglu-za-namesa-v-zakona-za-veroizpovedaniyata-obzor.html", "text": "Симпатизанти и членове на ПП ВМРО се събраха в 08.30 часа пред сградата на посолството на Р Турция заради изказването на турския външен министър Мевлют Чавушоглу, че Анкара се е намесила в промените в Закона за вероизповеданията у нас. Протестиращите носеха български знамена и табели с надписи „Не на намесата на Турция във вътрешните ни работи!“ и „България е суверенна държава!“ и скандираха „За България свобода или смърт!“. Събралите се настояват също да бъдат приети отхвърлените текстове на ВМРО в Закона за вероизповеданията, които забраняват финансиране на вероизповеданията от чужди държави. Протестът продължи до 09.20 часа.  \r\nЕвродепутатът и зам.-председател на ВМРО Ангел Джамбазки каза пред журналисти, че задължително трябва да се поиска по-твърдо извинение от външния министър Чавошоглу и от президента Ердоган. Той каза още, че тези думи не са случайни, те са преднамерени и са сигнал. „Те са продължение на турската политика за нашествие в България по много линии. На първо място през превземането на българското главно мюфтийство от турския дианет с незаконния мюфтия Мустафа Алиш Хаджи. На второ място през създаването на турската партия ДОСТ, която и в момента прави провокации към българското национално единство, опитва се да разделя българската нация. Опитва се да измисли национални малцинства. В България малцинства няма“, обясни още евродепутатът. Джамбазки каза още, че през нашата конституция страната ни е решила, че България е единна, унитарна държава, на територията на която не се позволява нито малцинства, нито автономни формирования. „Това, което се опитва да направи Турция през Местан, е да раздели обществото, след което да поиска автономия и сепаратизъм. Това е Кипърският модел. Гледайте Кипър, помнете България“, каза още той. Джамбазки обясни, че в момента провокацията на външния министър цели точно това – да нагнетява напрежение преди избори, да прелива гласове към ДОСТ и ДПС. „Те ясно си го казаха, Турция изпрати един автобус агитатори във всички европейски държави да агитират за европейските избори. Какво по-голямо признание, че се намесваш във вътрешните работи на суверенни държави от това да не си държава-член на ЕС, а да участваш на изборите“, каза още Ангел Джамбазки. По думите му страната ни трябва да поиска твърдо извинение и ако не се получи, народните представители трябва да поискат понижаване на дипломатическите отношения. \"Това е дипломатическа стъпка, отзоваването на посланик Надежда Нейнски, връщането на този посланик там. Ясно трябва да се каже, че няма да търпим продължаващата турска агресия в българската политика и духовните дела на българите мюсюлмани. Не трябва да продължаваме да ги търпим да си разиграват коня на българска територия\", коментира Джамбазки.  \r\nТеодора ПАТРОНОВА", "date": "2019.04.02", "title": "ВМРО настоя България да поиска по-твърдо извинение от Турция за твърденията на Мевлют Чавушоглу за намеса в Закона за вероизповеданията (ОБЗОР)"}
{"url": "http://www.focus-news.net/news/2019/04/02/2641676/rossiyskaya-gazeta-smetka-po-kievski.html", "text": "В Украйна обобщиха резултатите от първия тур на изборите. След като протоколите на териториалните комисии бяха обработени, официалните резултати от украинската централна избирателна комисия само потвърдиха резултатите от проучванията. Изненади не се случиха: Юлия Тимошенко не запълни пропастта с Петро Порошенко - 13.4% срещу 16% (след обработка на 91% от протоколите), а той, от своя страна, не можеше да намали почти двойното изоставане от лидера в надпреварата, Владимир Зеленский, който има 30,2%, пише в. „ Российская газета “. \r\nНо много по-интересни не са тези основни цифри, а разпределението на гласовете по области. Сегашният президент Порошенко получи най-голяма подкрепа в западната част на страната, в Лвов, Тернополска и Ивано-Франкивска области. Само тук той задминава Тимошенко и Зеленский, заемайки първо място с малка преднина. Жителите на Виницка област, която се счита за феодалната власт на президента, обидиха Порошенко - тук той е на второ място, губейки от Зеленский с около 2%. А резултатът на Порошенко в района на Болград в Одеса, се оказа изобщо оскърбителен - само 3,8% от гласоподавателите гласуваха за него (Юрий Бойко зае първо място и 57% в областта). \r\nСлаба утеха за Порошенко може да представлява водачеството му в чуждестранния избирателен район. В Съединените щати, където на някои места той е подкрепян от до 40% от избирателите. Този резултат може да се обясни само с дълбоката интеграция на американските украинци в местното общество и съответно с тяхната податливост към антируската реторика на президента, която звучи в унисон с американските медии. \r\nВ самата Украйна, същата реторика, с придружаващия разкол в Православието, провокацията в Керченския проток и обещанието да върне Крим и Донбас, очевидно не оказва влияние върху мнозинството. В резултат на това Порошенко от президент на цялата Украйна се превърна в „президент на Галиция“. Дълбоко ешелонираната система на измами, десетки технически кандидати и подчиненият му административен ресурс - според груби оценки, които дадоха поне 8-9% - му позволиха да отиде във втория кръг, но сега тази тактическа победа изглежда пирова, а 55% получени през 2014 година, за Порошенко остават само спомен. \r\nОт това следва и друго заключение: винаги съществуващото разделение на условно „европейския” запад и всички други региони не изчезва след 2014 г., а само се влошава. Обединението на страната около националистическата идея не се случи и това означава, че броят на принципните русофоби в съвременна Украйна едва ли надвишава 18% - сумата от показателите на Порошенко и Руслан Кошулински, кандидат от националистическата партия „Свобода“. \r\nТова наблюдение се потвърждава от следната подробност: кандидатът от партията „Опозиционна платформа - за живот” Юрий Бойко не само спечели първо място в Донецк и Луганск, на територията, контролирана от украинските сили за сигурност, но също така държи уверено второ място в Одеска, Николаевска, Запорожка, Херсонска , Харковска и Сумска области, малко зад Зеленский. Пропагандистите на Порошенко наричат и двамата кандидати „проруски“ и тези региони очевидно все още остават същите. Където без съмнение остава искането за подобряване на отношенията с Русия, и Бойко е израз на техните стремежи. \r\nЩо се отнася до политическите резултати на повърхността, основният  от тях е загубата на кандидатите, спонсорирани от олигарха Ринат Ахметов - Александър Вилкул и Олег Ляшко, които получиха съответно 4 и 5 процента. И ако почетното трето място на Тимошенко остави добри перспективи на парламентарните избори, то резултатите на Ляшко и Вилкул поставят под съмнение преминаването на 5% бариера за влизане в новия парламент от Радикалната партия и „Опозиционния блок“. \r\nМоже да се каже, че вторият кръг ще бъде дори по-мръсен от първия, който постави рекорд за броя на нарушенията и манипулациите, които станаха забележими дори и за наблюдателите от ОССЕ. В същото време ще има ожесточено договаряне между олигархичните групи. Украинските олигарси все още се смятат за арбитри на съдбата. И от тяхна гледна точка, волята на хората не означава абсолютно нищо.", "date": "2019.04.02", "title": "„Российская газета“: Сметка по киевски"}
{"url": "http://www.focus-news.net/news/2019/04/02/2641678/independent-deputatite-ne-uspyaha-da-se-sporazumeyat-za-alternativen-plan-uvelichavayki-riska-velikobritaniya-da-izleze-ot-es-bez-sporazumenie.html", "text": "Депутатите отново не успяха да се споразумеят за алтернативен план за Брекзит, увеличавайки риска Великобритания да излезе от ЕС без споразумение следващата седмица, съобщава британският в.  Independent . \r\nВъв втора поредица от „индикативни гласове“ две опции бяха едва отхнърлени: оставането на Обединеното кралство в митническия съюз на ЕС - или в единния пазар, и в митническото споразумение. \r\nКамарата на общините също отхвърли сключването на каквото и да е споразумение за референдум - и отхвърлиха отмяната на член 50, ако Обединеното кралство е близо до Брекзит без сделка. \r\nСтивън Баркли, заяви, че кабинетът ще обсъди безизходицата утре, но посочи, че Обединеното кралство трябва да напусне ЕС само след 11 дни, без да има никаква сделка. \r\nПоддръжниците на последно гласуване обаче бяха приветствани, че тяхната опция спечели повече гласове, отколкото преди седмица, осигурявайки 280 и губейки само с 12. \r\nНякои поддръжници на варианта за митническия съюз и единния пазар отказаха да ги подкрепят. \r\nИмаше аплодисменти за Боулс, когато той подаде своята оставка, казвайки на депутатите: „Провалих се главно защото моята партия отказва да прави компромиси. Затова съжалявам, за да обявя, че вече не мога да стоя в тази партия“.  \r\nДепутатите гласуваха за четирите варианта, намалени от осемте потенциални алтернативи на трикратно победения план на министър-председателя, нито една от които не осигури мнозинство преди седмица. \r\nКонсервативните депутати получиха свободно гласуване по всички възможности, въпреки че на министрите от кабинета отново беше казано да се въздържат.", "date": "2019.04.02", "title": "Independent: Депутатите не успяха да се споразумеят за алтернативен план, увеличавайки риска Великобритания да излезе от ЕС без споразумение"}
{"url": "http://www.focus-news.net/news/2019/04/02/2641679/daily-express-deputatite-glasuvat-protiv-mitnicheskiya-sayuz-tvardiyat-brekzit-e-pochti-neizbezhen.html", "text": "Депутатите отхвърлиха предложението Великобритания да остане в митническия съюз с ЕС само с три гласа, но Ги Верхофстад веднага предупреди, че „твърд Брекзит става почти неизбежен“, пише британският в.  Daily Express . \r\nМинистрите гласуваха 276 на 273 срещу опцията, внесена от Кен Кларк, която призова за всяко споразумение за оттегляне и политическа декларация да се включи поне митнически съюз с Европейския съюз.  \r\nДругите три алтернативни варианта на Брекзит също бяха победени тази вечер - общ пазар 2.0 с 282 срещу 261, втори референдум с 292 срещу 280 и парламентарно превъзходство с 292 срещу 191. \r\nВеднага след резултатите, Ги Верхофстад предупреди, че Обединеното кралство има „последен шанс да преодолее безизходицата или да се изправи пред бездната“. \r\nКоординаторът на ЕП за Брекзит написа: „Камарата на общините отново гласува против всички възможности. Твърдият #Брекзит става почти неизбежен“. \r\n„В сряда Обединеното кралство има последен шанс да преодолее безизходицата или да се изправи пред бездната.“ \r\nСтивън Бъркли заяви, че ако Камарата на общините успее да сключи споразумение за Брекзит тази седмица, все още може да е възможно Великобритания да избегне участието си в европейските избори на 23 май. \r\nТой добави: „Тази Камара непрекъснато отхвърля напускането без сделка, точно както отхвърли оставането изобщо“. \r\n„Следователно единствената възможност е да се намери начин, чрез който Великобритания да може да напусне със сделка“. \r\n„Ако парламентът успее да сключи сделка тази седмица, все още ще бъде възможно да се избегне провеждането на европейски избори“. \r\nДжереми Корбин призова депутатите да имат още един шанс да гласуват за опциите, поставени пред тях тази вечер - още в сряда. \r\nРъководителят на лейбъристите заяви: „Разочароващо е, че нито едно решение не спечели мнозинство“. \r\n„Ако е достатъчно добре премиерът да има три шанса в сделката си, предлагам Камарата да има шанс да разгледа отново възможностите, които имахме пред нас в дебат в сряда, така че Камарата да успее, където министър-председателят не успя.“ \r\nВ драматичен обрат, Ник Боул напусна Консервативната партия, след като алтернативният му план за Брекзит беше победен за втори път. \r\n„Дадох всичко в опит да се намери компромис, който може да изведе тази страна от Европейския съюз, като същевременно запази икономическата ни сила и нашето политическо сближаване“. \r\n„Приемам, че съм се провалил. Провалих се главно, защото моята партия отказва да прави компромис“. \r\n„Съжалявам, затова обявявам, че вече не мога да седя в тази партия“. \r\nМалко вероятно е Тереза Мей да върне сделката си за четвърти „решаващ вот“ днес, каза източник от правителството. \r\nНо министър-председателят може да го върне пред депутатите до края на седмицата, тъй като удължаването на Брекзит до 12 април, предоставено от ЕС, наближава. \r\nАко споразумението й бъде отхвърлено за четвърти път, Великобритания е изправена пред перспективата да излезе от ЕС без споразумение за Брекзит след 11 дни.", "date": "2019.04.02", "title": "Daily Express: Депутатите гласуват против митническия съюз - „Твърдият Брекзит е почти неизбежен“"}
{"url": "http://www.focus-news.net/news/2019/04/02/2641682/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В Украйна обобщиха резултатите от първия тур на изборите. След като протоколите на териториалните комисии бяха обработени, официалните резултати от украинската централна избирателна комисия само потвърдиха резултатите от проучванията. Изненади не се случиха: Юлия Тимошенко не запълни пропастта с Петро Порошенко - 13.4% срещу 16% (след обработка на 91% от протоколите), а той, от своя страна, не можеше да намали почти двойното изоставане от лидера в надпреварата, Владимир Зеленский, който има 30,2%, пише в. „ Российская газета “. \r\nНо много по-интересни не са тези основни цифри, а разпределението на гласовете по области. Сегашният президент Порошенко получи най-голяма подкрепа в западната част на страната, в Лвов, Тернополска и Ивано-Франкивска области. Само тук той задминава Тимошенко и Зеленский, заемайки първо място с малка преднина. Жителите на Виницка област, която се счита за феодалната власт на президента, обидиха Порошенко - тук той е на второ място, губейки от Зеленский с около 2%. А резултатът на Порошенко в района на Болград в Одеса, се оказа изобщо оскърбителен - само 3,8% от гласоподавателите гласуваха за него (Юрий Бойко зае първо място и 57% в областта). \r\nСлаба утеха за Порошенко може да представлява водачеството му в чуждестранния избирателен район. В Съединените щати, където на някои места той е подкрепян от до 40% от избирателите. Този резултат може да се обясни само с дълбоката интеграция на американските украинци в местното общество и съответно с тяхната податливост към антируската реторика на президента, която звучи в унисон с американските медии. \r\nВ самата Украйна, същата реторика, с придружаващия разкол в Православието, провокацията в Керченския проток и обещанието да върне Крим и Донбас, очевидно не оказва влияние върху мнозинството. В резултат на това Порошенко от президент на цялата Украйна се превърна в „президент на Галиция“. Дълбоко ешелонираната система на измами, десетки технически кандидати и подчиненият му административен ресурс - според груби оценки, които дадоха поне 8-9% - му позволиха да отиде във втория кръг, но сега тази тактическа победа изглежда пирова, а 55% получени през 2014 година, за Порошенко остават само спомен. \r\nОт това следва и друго заключение: винаги съществуващото разделение на условно „европейския” запад и всички други региони не изчезва след 2014 г., а само се влошава. Обединението на страната около националистическата идея не се случи и това означава, че броят на принципните русофоби в съвременна Украйна едва ли надвишава 18% - сумата от показателите на Порошенко и Руслан Кошулински, кандидат от националистическата партия „Свобода“. \r\nТова наблюдение се потвърждава от следната подробност: кандидатът от партията „Опозиционна платформа - за живот” Юрий Бойко не само спечели първо място в Донецк и Луганск, на територията, контролирана от украинските сили за сигурност, но също така държи уверено второ място в Одеска, Николаевска, Запорожка, Херсонска , Харковска и Сумска области, малко зад Зеленский. Пропагандистите на Порошенко наричат и двамата кандидати „проруски“ и тези региони очевидно все още остават същите. Където без съмнение остава искането за подобряване на отношенията с Русия, и Бойко е израз на техните стремежи. \r\nЩо се отнася до политическите резултати на повърхността, основният  от тях е загубата на кандидатите, спонсорирани от олигарха Ринат Ахметов - Александър Вилкул и Олег Ляшко, които получиха съответно 4 и 5 процента. И ако почетното трето място на Тимошенко остави добри перспективи на парламентарните избори, то резултатите на Ляшко и Вилкул поставят под съмнение преминаването на 5% бариера за влизане в новия парламент от Радикалната партия и „Опозиционния блок“. \r\nМоже да се каже, че вторият кръг ще бъде дори по-мръсен от първия, който постави рекорд за броя на нарушенията и манипулациите, които станаха забележими дори и за наблюдателите от ОССЕ. В същото време ще има ожесточено договаряне между олигархичните групи. Украинските олигарси все още се смятат за арбитри на съдбата. И от тяхна гледна точка, волята на хората не означава абсолютно нищо. \r\n***  Във втория кръг на президентските избори в Украйна, не се изключват нападките, фалшифицирането и използването на административни ресурси - действащият държавен глава Порошенко няма просто така да се откаже от властта, заяви Владимир Джабаров, първи заместник-председател на комисията по международните работи на Съвета на Федерацията, пише в. „ ВЗГЛЯД “. \r\n„Сега Зеленский и Порошенко отиват на втори тур. Това е точно резултатът, който Порошенко чакаше“ - каза Джабаров. „Беше ясно, че няма да бъде лидер на състезанието, той беше„издърпан“ във втория кръг“, добави сенаторът за „Парламентской газете“. „Тук можем да очакваме всичко“. \r\nСпоред сенатора сега е важно как ще действат загубилите – как ще посъветват избирателите си да гласуват. „Но не изключвам, че Порошенко може да спечели във втория кръг“, добави Джабаров. \r\nКакто съобщи в. „ВЗГЛЯД“, резултатите при обработката на 90,11% от протоколите на президентските избори в Украйна, Владимир Зеленски остава уверен лидер, той събира 30,26% от гласовете. Порошенко заема второ място, печелейки 15,99%, а Юлия Тимошенко - 13,36%. На четвърто място - ръководителят на „Опозиционна платформа - за живот“ Юрий Бойко, той има 11,53%. \r\nВладислав Иноземцев, директор на Центъра за пост-индустриални общества, прогнозира победа на Порошенко. Той смята, че украинците са дали гласове за Зеленский като „подигравка” над властта. Но сега, когато сегашният президент вече е наказан, много избиратели сериозно ще помислят дали актьорът може да ръководи държавата. Според Иноземцев Порошенко ще може да прекъсне неприятната тенденция за себе си по време на директните дебати, защото нивото на Зеленский като политик ще стане ясно на дебатите и не всички избиратели ще решат да го подкрепят отново. \r\nПорошенко поиска да се проведат дебати между кандидатите преди втори тур. „Предизборните дебати трябва да бъдат ключовият елемент”, цитира президентът Интерфакс. В отговор, Зеленский изрази съгласие, въпреки че преди това не обръщаше внимание на дебата: „Готов съм. Аз съм отворен човек, готов съм за всяко интервю“.  Олег Соскин, директор на Киевския институт за трансформация на обществото, смята действията на Зеленский за грешка. \r\n„Още е млад. Говори без да мисли. Защо отива на дебат с разбойници?“ - реторично пита експерта и припомня, че Зеленский преди това е заплашвал да прати Порошенко в затвора след изборите. \r\nПолитологът предполага, че съгласието на Зеленский все още не казва нищо и след това може да бъде изоставено. „Той се съгласява, но той ще постави Порошенко в условия, които няма да могат да бъдат изпълнени“, предложи Соскин в интервю за вестник „ВЗГЛЯД“. \r\nНякои експерти предполагат, че Порошенко сега ще се опита да действа в две посоки - да убеждава поддръжниците на Зеленский в западната част на страната, че техният кандидат е твърде промосковски настроен, а същите привърженици на югоизток - напротив, че Зеленский е твърде про-западен. Целта е електоратът на Бойко да остане у дома си в деня на изборите на 21 април, разочарован от фигурите на двата съперника - Порошенко и Зеленски. \r\nБившият украински президент Леонид Кравчук смята, че Порошенко няма да има време да обърне хода на събития в негова полза. \r\n„Мисля, че той дори няма да може напълно да използва административния си ресурс, защото действията на Петро Порошенко ще се контролират не само от Зеленский, но и от други кандидати, които не стигнаха до втория тур“, заяви бившият президент в интервю за „ВЗГЛЯД“. \r\n***  Според проучване на Общоруския център за проучване на общественото мнение, посветено на Деня на единството на Русия и Беларус, руснаците оценяват положително настоящите връзки между двете страни. Според тях отношенията със съседната държава са „нормални, спокойни“ (30%), „приятелски“ (22%), „добри и добросъседски“ (15%). Някои, напротив, смятат, че днес между държавите има захлаждане (15%), напрежение (9%) и дори враждебност (1%), пише руският в. „ Известия “. \r\nСпоред 51% от интервюираните, през последната година отношенията на Русия с Беларус не са се променили. 14% от анкетираните са забелязали подобрение, а 22% смятат, че са се влошили. \r\nТази година се навършват 20 години от подписването на „Договора за съюз между Русия и Беларус“. Въпреки това 51% от анкетираните през 2019 г. за първи път чуха за съществуването на такова образование, 39% са чули нещо, но без подробности. И само 10% знаят това добре. \r\n48% от участниците в проучването смятат, че няма нужда Русия и Беларус да се обединяват, а само трябва да изградим добросъседски отношения с нея. А ако се обединят, то да бъде на равна основа (18%). \r\nВъзприемането на Беларус в масовото съзнание на руснаците е традиционно положително, казва Сергей Володенков, професор във Факултета по политически науки в Московския държавен университет. \r\n„Отношенията между страните не изпитват прекомерен политически натиск в стратегическото партньорство. В икономическата сфера има редица широко дискутирани проблеми, но те не са решаващи за формирането на възприемането на Беларус“, заяви експертът. „Руско-беларуските отношения днес могат да бъдат оценени като умерено положителни и до известна степен прагматични. Днес няма политическата ситуация за създаването на реална съюзна държава. Населението на двете страни все още не е готово за обединение, въпреки високия геополитически потенциал на такъв проект“, добави той.", "date": "2019.04.02", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/04/02/2641666/afp-britanskite-deputati-glasuvaha-sreshtu-vsichki-alternativni-planove-za-brekzit.html", "text": "Британските депутати гласуваха срещу четири възможни алтернативни планове за Брекзит, след като три пъти отхвърлиха споразумението на правителството с ЕС, съобщава  AFP . \r\nПредложените алтернативи за запазване на много по-тесни икономически връзки след Брекзит, провеждане на втори референдум или спиране на Брекзит, за да се предотврати излизане без сделка, не успяха да спечелят мнозинство от гласовете в парламента. Превод и редакция : Калоян Пенков", "date": "2019.04.02", "title": "AFP: Британските депутати гласуваха срещу всички алтернативни планове за Брекзит"}
{"url": "http://www.focus-news.net/news/2019/04/02/2641672/afp-brekzit-bez-sdelka-e-pochti-neizbezhen.html", "text": "Неуспехът на британските законодатели да договорят алтернативна стратегия за Брекзит означава, че тяхната страна почти сигурно ще напусне ЕС без сделка, предупреди вчера водещ евродепутат, предава  AFP . \r\n„Камарата на общините отново гласува против всички възможности. Твърдият Брекзит става почти неизбежен“, заяви Ги Верхофстад, бивш белгийски премиер и координатор на ЕП относно Брекзит. \r\n„В сряда Обединеното кралство има последен шанс да преодолее безизходицата или да се изправи пред бездната“, написа той в Twitter. Превод и редакция : Калоян Пенков", "date": "2019.04.02", "title": "AFP: „Брекзит без сделка е „почти неизбежен“"}
{"url": "http://www.focus-news.net/news/2019/04/02/2641684/sport-litsenzat-na-boksyora-kesh-ali-beshe-otnet.html", "text": "Лицензът на боксьора Кеш Али беше отнет заради ухапване. Британецът ухапа Дейвид Прайс в петия рунд на мача помежду им. Двубоят, който се състоя в Ливърпул през уикенда, беше прекратен от съдията, а Али дисквалифициран. Кеш Али може да бъде наказан да не практикува бокс за 2,5 години.", "date": "2019.04.02", "title": "Спорт: Лицензът на боксьора Кеш Али беше отнет"}
{"url": "http://www.focus-news.net/news/2019/04/02/2641680/the-guardian-es-shte-obyavi-dopalnitelni-merki-dokato-deputatite-ne-uspyavat-da-slozhat-kray-na-bezizhoditsata.html", "text": "Великобритания е била предупредена от Брюксел, че страната се вглежда в „бездната“, след като ЕС е готов да очертае нови мерки след последните гласувания в Камарата на общините, съобщава британският в.  The Guardian . \r\nИзточници от ЕС заявиха, че трябва да бъдат съсредоточени в договарянето с Великобритания, която вероятно ще излезеот блока след две седмици, като търпението в европейските столици все повече намалява. \r\nГи Верхофстад написа, че последният етап от процеса на индикативните гласувания, който ще се проведе в сряда, представлява последната надежда за избягване на Брекзит без сделка. Депутатите възнамеряват да върнат по-малък брой предложения в Камарата с надеждата, че ще бъде намерена компромисна позиция. \r\nТой каза: „Камарата на общините отново гласува против всички варианти. Твърдият Брекзит става почти неизбежен. В сряда Обединеното кралство има последен шанс да преодолее безизходицата или да се изправи пред бездната“. \r\nЖан-Клод Юнкер призова депутатите да се обединят около визията след Брекзит и намекна за опасността от изчерпване на търпението на ЕС. \r\nПредседателят на Европейската комисия заяви: „Сега знаем какво не иска британското правителство, но все още не знаем какво искат“. \r\nПодкрепата на лейбъристите за идеята за митнически съюз включва условието, че в търговската политика на ЕС ще има британско мнение. Брюксел вероятно ще се стреми да избегне конфликт по този въпрос преди споразумението за оттегляне и политическата декларация в крайна сметка да бъдат ратифицирани от Камарата.", "date": "2019.04.02", "title": "The Guardian: ЕС ще обяви допълнителни мерки, докато депутатите не успяват да сложат край на безизходицата"}
{"url": "http://www.focus-news.net/news/2019/04/02/2641681/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания е била предупредена от Брюксел, че страната се вглежда в „бездната“, след като ЕС е готов да очертае нови мерки след последните гласувания в Камарата на общините, съобщава британският в.  The Guardian . \r\nИзточници от ЕС заявиха, че трябва да бъдат съсредоточени в договарянето с Великобритания, която вероятно ще излезеот блока след две седмици, като търпението в европейските столици все повече намалява. \r\nГи Верхофстад написа, че последният етап от процеса на индикативните гласувания, който ще се проведе в сряда, представлява последната надежда за избягване на Брекзит без сделка. Депутатите възнамеряват да върнат по-малък брой предложения в Камарата с надеждата, че ще бъде намерена компромисна позиция. \r\nТой каза: „Камарата на общините отново гласува против всички варианти. Твърдият Брекзит става почти неизбежен. В сряда Обединеното кралство има последен шанс да преодолее безизходицата или да се изправи пред бездната“. \r\nЖан-Клод Юнкер призова депутатите да се обединят около визията след Брекзит и намекна за опасността от изчерпване на търпението на ЕС. \r\nПредседателят на Европейската комисия заяви: „Сега знаем какво не иска британското правителство, но все още не знаем какво искат“. \r\nПодкрепата на лейбъристите за идеята за митнически съюз включва условието, че в търговската политика на ЕС ще има британско мнение. Брюксел вероятно ще се стреми да избегне конфликт по този въпрос преди споразумението за оттегляне и политическата декларация в крайна сметка да бъдат ратифицирани от Камарата. \r\n*** Депутатите отхвърлиха предложението Великобритания да остане в митническия съюз с ЕС само с три гласа, но Ги Верхофстад веднага предупреди, че „твърд Брекзит става почти неизбежен“, пише британският в.  Daily Express . \r\nМинистрите гласуваха 276 на 273 срещу опцията, внесена от Кен Кларк, която призова за всяко споразумение за оттегляне и политическа декларация да се включи поне митнически съюз с Европейския съюз.  \r\nДругите три алтернативни варианта на Брекзит също бяха победени тази вечер - общ пазар 2.0 с 282 срещу 261, втори референдум с 292 срещу 280 и парламентарно превъзходство с 292 срещу 191. \r\nВеднага след резултатите, Ги Верхофстад предупреди, че Обединеното кралство има „последен шанс да преодолее безизходицата или да се изправи пред бездната“. \r\nКоординаторът на ЕП за Брекзит написа: „Камарата на общините отново гласува против всички възможности. Твърдият #Брекзит става почти неизбежен“. \r\n„В сряда Обединеното кралство има последен шанс да преодолее безизходицата или да се изправи пред бездната.“ \r\nСтивън Бъркли заяви, че ако Камарата на общините успее да сключи споразумение за Брекзит тази седмица, все още може да е възможно Великобритания да избегне участието си в европейските избори на 23 май. \r\nТой добави: „Тази Камара непрекъснато отхвърля напускането без сделка, точно както отхвърли оставането изобщо“. \r\n„Следователно единствената възможност е да се намери начин, чрез който Великобритания да може да напусне със сделка“. \r\n„Ако парламентът успее да сключи сделка тази седмица, все още ще бъде възможно да се избегне провеждането на европейски избори“. \r\nДжереми Корбин призова депутатите да имат още един шанс да гласуват за опциите, поставени пред тях тази вечер - още в сряда. \r\nРъководителят на лейбъристите заяви: „Разочароващо е, че нито едно решение не спечели мнозинство“. \r\n„Ако е достатъчно добре премиерът да има три шанса в сделката си, предлагам Камарата да има шанс да разгледа отново възможностите, които имахме пред нас в дебат в сряда, така че Камарата да успее, където министър-председателят не успя.“ \r\nВ драматичен обрат, Ник Боул напусна Консервативната партия, след като алтернативният му план за Брекзит беше победен за втори път. \r\n„Дадох всичко в опит да се намери компромис, който може да изведе тази страна от Европейския съюз, като същевременно запази икономическата ни сила и нашето политическо сближаване“. \r\n„Приемам, че съм се провалил. Провалих се главно, защото моята партия отказва да прави компромис“. \r\n„Съжалявам, затова обявявам, че вече не мога да седя в тази партия“. \r\nМалко вероятно е Тереза Мей да върне сделката си за четвърти „решаващ вот“ днес, каза източник от правителството. \r\nНо министър-председателят може да го върне пред депутатите до края на седмицата, тъй като удължаването на Брекзит до 12 април, предоставено от ЕС, наближава. \r\nАко споразумението й бъде отхвърлено за четвърти път, Великобритания е изправена пред перспективата да излезе от ЕС без споразумение за Брекзит след 11 дни. \r\n***  Депутатите отново не успяха да се споразумеят за алтернативен план за Брекзит, увеличавайки риска Великобритания да излезе от ЕС без споразумение следващата седмица, съобщава британският в.  Independent . \r\nВъв втора поредица от „индикативни гласове“ две опции бяха едва отхнърлени: оставането на Обединеното кралство в митническия съюз на ЕС - или в единния пазар, и в митническото споразумение. \r\nКамарата на общините също отхвърли сключването на каквото и да е споразумение за референдум - и отхвърлиха отмяната на член 50, ако Обединеното кралство е близо до Брекзит без сделка. \r\nСтивън Баркли, заяви, че кабинетът ще обсъди безизходицата утре, но посочи, че Обединеното кралство трябва да напусне ЕС само след 11 дни, без да има никаква сделка. \r\nПоддръжниците на последно гласуване обаче бяха приветствани, че тяхната опция спечели повече гласове, отколкото преди седмица, осигурявайки 280 и губейки само с 12. \r\nНякои поддръжници на варианта за митническия съюз и единния пазар отказаха да ги подкрепят. \r\nИмаше аплодисменти за Боулс, когато той подаде своята оставка, казвайки на депутатите: „Провалих се главно защото моята партия отказва да прави компромиси. Затова съжалявам, за да обявя, че вече не мога да стоя в тази партия“.  \r\nДепутатите гласуваха за четирите варианта, намалени от осемте потенциални алтернативи на трикратно победения план на министър-председателя, нито една от които не осигури мнозинство преди седмица. \r\nКонсервативните депутати получиха свободно гласуване по всички възможности, въпреки че на министрите от кабинета отново беше казано да се въздържат.", "date": "2019.04.02", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/02/2641685/akomk-makedoniya-gratskiyat-premier-aleksis-tsipras-e-na-istorichesko-poseshtenie-v-makedoniya.html", "text": "Във вторник, 2 април 2019 г., делегация на Гърция, водена от премиера Алексис Ципрас, пристига на официално посещение в Северна Македония, съобщава „ АКО.мк “. \r\nДелегацията от Гърция ще бъде посрещната на летището в Скопие, последвано от официален прием с високи държавни почести. \r\nСлед няколко кратки двустранни срещи между премиерите и министрите на двете страни ще се проведе междуправителствена сесия, последвана от съвместна пресконференция на премиерите Заев и Ципрас. \r\nОттам, гръцката делегация ще се насочи към парламента за среща с председателя на събранието на Република Северна Македония Талат Джафери. \r\nВ края на визитата премиерите Заев и Ципрас ще открият бизнес форума, който ще се проведе в хотел „Александър Палас“. \r\nЗаради на посещението на министър-председателя на Гърция Алексис Ципрас, придружен от гръцка делегация, министерството на вътрешните работи съобщи, че в периода от 9.30 до 20.00 часа министерството ще предприеме мерки за специален режим на движение по пътищата в по-широкия централен район на Скопие. \r\nМинистерството на вътрешните работи призовава всички граждани, които участват в движението да спазват указанията, които ще бъдат давани от униформените полицейски служители, както и правилата за движение. Превод и редакция : Калоян Пенков", "date": "2019.04.02", "title": "„АКО.мк“ (Македония): Гръцкият премиер Алексис Ципрас е на историческо посещение в Македония"}
{"url": "http://www.focus-news.net/news/2019/04/02/2641683/sport-sent-etien-pobedi-nim.html", "text": "Сент Етиен победи Ним с 2:1 като домакин в мач от 30-ия кръг на френската Лига 1. Гостите откриха резултата още във втората минута с гол на Антонин Бобишон, но домакините успяха да обърнат мача чрез Реми Кабела и Роберт Берич. Във временното класиране Ент Етиен се намира на четвърто място с 49 точки, докато отборът на Ним е 12-ти с 37 точки. Лидер е Пари Сен Жермен с 80 точки и мач по-малко.", "date": "2019.04.02", "title": "Спорт: Сент Етиен победи Ним"}
{"url": "http://www.focus-news.net/news/2019/04/02/2641686/kanal-5-makedoniya-kampaniyata-na-blerim-reka-startira-ot-ploshtad-skenderbeg-v-skopie.html", "text": "Кандидатът за президент Блерим Бека стартира своята предизборна кампания от площад „Скендербег“, съобщава телевизионният „ Канал 5 “. \r\nПод мотото „Река за Републиката“ се предлага концепция за завръщане на републиканизма и републиката. Потвърждавайки кандидатурата си за президент, той обяви, че се застъпва за евроатлантическа и многоетническа република.", "date": "2019.04.02", "title": "„Канал 5“ (Македония): Кампанията на Блерим Река стартира от площад „Скендербег“ в Скопие"}
{"url": "http://www.focus-news.net/news/2019/04/02/2641691/pregled-na-mezhdunarodnite-novini-do-6-chasa-agentsiya-fokus.html", "text": "Сръбските опозиционни партии и граждански сдружения заключиха, че „режимът на Александър Вучич не е изпълнил нито едно искане, които се определени от гражданите по време на протестите, които продължават повече от четири месеца в повече от 100 града и общини в Сърбия, съобщи пресслужбата на „Съюз за Сърбия“, предава скопската електронна медия „ 24 Инфо “. \r\n„От самото начало на протестите Александър Вучич заяви, че няма да изпълни нито едно искане на тези от нас, които протестираме. Това е единственото нещо, което каза досега и не лъже. Затова на 13 април в 15 часа пред парламента на Сърбия, организираме масов публичен протест. Каним всички граждани заедно да кажат „НЕ“ на бруталната злоупотреба с медиите, на арогантното разрушаване на институциите, на ограбването на икономическите ресурси, на нарушаването на демократичните принципи и на отричането на човешките права“, се казва в съобщението на „Съюз за Сърбия“. \r\nПодписалите „Договора с народа“, заедно с организаторите на протеста „Един от пет милиона“, са съгласни, че мирните граждански протести от този ден влизат в нова фаза, която включва всички форми на ненасилствено гражданско неподчинение. \r\n„Преди големия обществен протест, като част от редовните протести, в събота, 6 април, призоваваме гражданите да се разходят от сградата на правителството на Република Сърбия, което игнорира гражданите до сградата на телевизия „Пинк“, която злоупотребява с националната честота за да разпространява омраза и поставя етикети на политическите опоненти на Александър Вучич“. \r\n***  Германският канцлер Ангела Меркел и президентът на Украйна Петро Порошенко обсъдиха по телефона ситуацията в Донбас и прилагането на минските споразумения, съобщава  РИА Новости . \r\n„Канцлерът поздрави президента Порошенко за отиването на втория тур на президентските избори, за които говори президентът Порошенко. Те също така обсъдиха ситуацията в Донбас и Крим, както и изпълнението на споразуменията от Минск и възможна мисия на ООН в Източна Украйна“, се казва в съобщението от пресслужбата на германското правителство. \r\nОт пресслужбата добавиха, че Меркел и Порошенко размениха мнения за съдбата на украинските моряци, които бяха задържани в Керченския проток след нарушаване на руската граница. \r\n***  Турският външен министър потвърди подкрепата на Турция за Венецуела и нейното ръководство, съобщава  Anadolu Agency . \r\n„Турция ще продължи да подкрепя Венецуела, като проблемите там могат да засегнат цяла Латинска Америка и дори Карибите“, каза Мевлют Чавушоглу на съвместна пресконференция заедно с венецуелския си колега Хорхе Ареаса в турската столица. \r\n„Турция признава режима на Мадуро като законно правителство на Венецуела съгласно принципа на ненамеса във вътрешните работи на държавите и зачитане на народната воля“, заяви Чавушоглу. \r\nОт своя страна Ареаса заяви, че Турция е показала на Венецуела образцово приятелство по време на труден период. \r\n„Необходимо е да се каже, че Турция и Венецуела ще работят непрекъснато, за да намерят алтернативни начини за засилване на търговските отношения и да осъществят още една стъпка в сътрудничеството“, добави Ареаса. \r\nВенецуела е разтърсена от протести от 10 януари, когато Николас Мадуро положи клетва за втори мандат след вота, бойкотиран от опозицията. \r\nНапрежението ескалира, когато лидерът на опозицията Хуан Гуайдо се обяви за действащ президент - ход, подкрепен от САЩ и много европейски и латиноамерикански държави. \r\n***  Косовският премиер Рамуш Харадинай прие в кабинета си депутатите от Християндемократически съюз (ХДС) Петър Бауер и Кристиан Шмид, от които поиска подкрепата на Берлин за либерализиране на визовия режим за Косово, съобщава скопската електронна медия „ 24 Инфо “. \r\nХарадинай е изразил благодарността си към канцлера Ангела Меркел и германската държава за всичко, което направиха за Косово и региона. \r\n„Говорихме за двустранното сътрудничество между Косово и Германия, което отбелязва напредък, но има още много да се постигне. Изказах благодарността си за Берлинския процес, който помага на региона. Благодаря на Меркел и на официален Берлин за инициативата, която се оказа много ценна за региона“, заяви Харадинай и добави, че депутатите потвърдиха подкрепата на Бундестага за Косово. \r\nБауер подчерта, че германският парламент е против размяната на територии между Косово и Сърбия. \r\n„Обсъдихме и диалога, който ще подкрепим и, който се надяваме скоро да продължи. Говорихме и по въпроса за размяна на територии, на което ние се противопоставяме във всеки аспект“, каза Бауер. \r\nНеговият колега Шмид подчерта, че идеята за обмяна на територия ще създаде нови проблеми не само за Косово, но и за региона. \r\n„Германия има ясна позиция, ние сме против тази идея. Не можете да решите проблемите, които имате, като създавате нови проблеми. И този, който наистина смята, че ще реши проблема с тази идея, трябва да е наясно, че той създава нови проблеми не само за Косово, но и за региона като цяло“, каза Шмид. \r\n***  Съединените щати заявиха, че спират доставките за Турция, свързани с програмата за изтребители F-35, след като съюзникът в НАТО купи руската система за противоракетна отбрана С-400, съобщава  AFP . \r\n„В очакване на просто и ясно турско решение да се откаже от доставката на С-400, доставките и дейностите, свързани с поддържането на оперативния капацитет на F-35 в Турция, бяха преустановени, докато нашият диалог по този важен въпрос продължи с Турция“, каза говорител на Пентагона. \r\n***  При турски въздушни атаки са ударени цели на терористичната ПКК в Северен Ирак, съобщава турското министерство на отбраната. \r\nВъздушните операции в районите на Авасин-Басян и Хакурк унищожиха оръжейни позиции, скривалища и складове за боеприпаси, използвани от терористите от ПКК, обяви министерството в Twitter. \r\nВ своята повече от 30-годишна терористична кампания срещу Турция, ПКК - е отговорна за смъртта на близо 40 хиляди души, включително много жени и деца. \r\n***  Британските депутати гласуваха срещу четири възможни алтернативни планове за Брекзит, след като три пъти отхвърлиха споразумението на правителството с ЕС, съобщава  AFP . \r\nПредложените алтернативи за запазване на много по-тесни икономически връзки след Брекзит, провеждане на втори референдум или спиране на Брекзит, за да се предотврати излизане без сделка, не успяха да спечелят мнозинство от гласовете в парламента. \r\n***  Съветник на Владимир Зеленски, който спечели първия тур на президентските избори, не вижда смисъл в дебат със сегашния президент на Украйна Петро Порошенко, който според оценките на ЦИК отива във втория кръг, съобщава  РИА Новости . \r\nЦИК на Украйна обяви, че ще се проведе втория кръг на президентските избори в Украйна. Зеленский заяви по-рано, че е готов за дебат с Порошенко преди втория тур на изборите. \r\n„Не виждам много смисъл в тях, но по принцип смятам, че те трябва да се проведат“, каза съветникът на Зеленский, бивш финансов министър Александър Данилюк, отговаряйки на въпроса дали Порошенко и Зеленский трябва да проведат дебат преди втория тур на изборите. \r\nПрезидентските избори бяха проведени в Украйна на 31 март. Според ЦИК никой от кандидатите не получава необходимия брой гласове, за да спечели в първия тур, Владимир Зеленский води в президентската надпревара. Също така, настоящият президент Петро Порошенко и Юлия Тимошенко претендират за отиване на втори тур. Порошенко води преди Тимошенко с около 3%. Вторият тур ще се проведе на 21 април. \r\n***  Демонстрации в подкрепа на сегашната власт на републиката ще се проведат във Венецуела на 6 април, съобщава агенция  TACC . \r\nТова съобщи председателят на Конституционната асамблея Диосдадо Кабейо. \r\n„Ние също ще излезем на улиците на 6 април. Най-красивото нещо в нашата мобилизация е, че няма горчивина, но има голяма сила на духа“, каза Кабейо. \r\nПолитикът отбеляза също, че поддръжниците на властта не виждат заплахата в лидера на опозицията Хуана Гуайдо. „Самопровъзгласилият се президент вече не е наш проблем, а проблем за самата опозиция“, подчерта той. \r\nПо-рано Гуайдо призова своите поддръжници да излязат на протест на 6 април.", "date": "2019.04.02", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/02/2641675/tass-pentagonat-ako-turtsiya-kupi-s-400-uchastieto-y-v-programata-za-f-35-shte-bade-pod-zaplaha.html", "text": "Закупуването на руските противовъздушни ракетни системи С-400 от Турция застрашава продължаващото участие на Анкара в програмата за създаване на най-новите американски изтребители-бомбардировачи F-35. Това се посочва в изявление на говорителя на Пентагона Чарлс Самърс. \r\n„Съединените щати дадоха да се разбере, че придобиването на С-400 от Турция е неприемливо", "date": "2019.04.02", "title": "ТАСС: Пентагонът: Ако Турция купи С-400, участието й в програмата за F-35 ще бъде под заплаха"}
{"url": "http://www.focus-news.net/news/2019/04/02/2641688/nova-makedoniya-pendarovski-i-reka-obeshtaha-es-i-nato-silyanovska-sreshtu-promyana-na-imeto.html", "text": "Кандидатите за президент на държавата започнаха кампанията тази вечер и от срещите с гражданите изпратиха първите послания, съобщава скопската телевизия „ НОВА “. \r\n„Мина времето, когато политиците гледаха народа от високо и му казваха какво да прави. Аз и министър-председателят сме абсолютно равни с вас, това е новото в македонската политика, което никога не е било преди, ние сме същите, каквито бяхме преди да дойдем на власт“, заяви кандидатът за президент Стево Пендаровски в Крушево, където официално започна кампанията. \r\n„Нашата опция е само напред. Тяхната е назад. Не трябва да допускаме това. Няма по-добър вариант от присъединяването към ЕС. Ако човек мисли, че чрез изолация икономиката ще процъфтява, лъже. Ние сме различни като небето и земята, затова призовавам за максимална мобилизация и избирателна активност на изборите“, каза Пендаровски. \r\nС мотото „Река за републиката“ тази вечер кандидатът за президент от Алианса на албанците и „Беса“ започна президентската кампания от площад 4Скендербег“ в Скопие. \r\nТой каза на гражданите, че гласовете им не са за търговия и призова за масово гласуване, независимо от коя партия принадлежат. \r\n„С гласа си докажете, че не сме анонимни 20 процента. Докажете, че не сте само избиратели. Ето защо албанец не може да бъде избран за президент. Това ще се промени на 21 април, когато ще изберете президента. От вас зависи дали сте за албанец президент на републиката. Вие сте суверенът, който решава дали вашият глас ще направи Северна Македония многоетническа и евроатлантическа република“, каза Река. \r\nВМРО-ДПМНЕ и коалицията „За по-добра Македония“ започнаха кампанията от Охрид. \r\nСиляновска каза на гражданите на Охрид, че ще бъде президент, който ще спазва Конституцията и законите, а ще води международната политика чрез икономическа, научна и културна дипломация, която според нея е много по-мощна от традиционната.  \r\nГоворейки за новото име на държавата, Силяновска-Давкова заяви, че ако бъде избрана, тя няма да може да го промени веднага, но смята, че това име на страната няма нито корен, нито бъдеще. Превод и редакция : Калоян Пенков", "date": "2019.04.02", "title": "„НОВА“ (Македония): Пендаровски и Река обещаха ЕС и НАТО, Силяновска срещу промяна на името"}
{"url": "http://www.focus-news.net/news/2019/04/02/2641692/kathimerini-kanadets-izdirvan-ot-polsha-e-arestuvan-na-gratsko-balgarskata-granitsa.html", "text": "38-годишен канадски гражданин, издирван в Полша по обвинение в участие в престъпна банда и пране на пари, беше арестуван в Промахон, Северна Гърция, съобщава в.  Kathimerini . \r\nСпоред съобщенията той е бил арестуван на българската граница по европейска заповед за арест. \r\nПолицията съобщи, че е идентифицирала заподозрения по време на паспортния контрол, преди да влезе в България. Той се яви пред прокурор в Солун. \r\nОчаква се специален съдебен съвет да реши дали ще бъде екстрадиран в Полша. Превод и редакция : Калоян Пенков", "date": "2019.04.02", "title": "Kathimerini: Канадец, издирван от Полша, е арестуван на гръцко-българската граница"}
{"url": "http://www.focus-news.net/news/2019/04/02/2641664/24-info-makedoniya-mina-vremeto-kogato-polititsite-gledaha-naroda-ot-visoko.html", "text": "Мина времето, когато политиците гледаха народа от високо и му казваха какво да прави. Аз и министър-председателят сме абсолютно равни с вас, това е новото в македонската политика, което никога не е било преди, ние сме същите, каквито бяхме преди да дойдем на власт, заяви кандидатът за президент Стево Пендаровски в Крушево, предава скопската електронна медия „ 24 Инфо “. \r\nТой каза на гражданите на Крушево, че се е присъединил към правителството, защото предприема стъпки, за които следващите поколения ще кажат, че тези хора не мислят за собствените си джобове, а за Македония. \r\nВ първия ден от кампанията той каза, че политическият щаб, който подкрепя неговия съперник в президентската надпревара, е против Рамковото споразумение и Преспанския договор и че по този начин те са против НАТО и Европейския съюз, което според него не е добро за страната. \r\nПендаровски посочи, че за първи път в историята на държавата 31 партии и над 30 хиляди граждани от всички етнически общности са застанали зад един кандидат за президент. \r\n„Нашата опция е само напред. Тяхната е назад. Не трябва да допускаме това. Няма по-добър вариант от присъединяването към ЕС. Ако човек мисли, че чрез изолация икономиката ще процъфтява, лъже. Ние сме различни като небето и земята, затова призовавам за максимална мобилизация и избирателна активност на изборите“, заяви Пендаровски в Крушево. Прево ди редакция : Калоян Пенков", "date": "2019.04.02", "title": "„24 Инфо“ (Македония): Мина времето, когато политиците гледаха народа от високо"}
{"url": "http://www.focus-news.net/news/2019/04/02/2641693/tass-v-rayona-na-bali-e-registrirano-zemetresenie-sas-sila-51.html", "text": "Земетресение с магнитуд 5.1 е регистрирано в района на остров Бали. Това беше съобщено от сеизмологичната служба в Хонконг. \r\nСпоред нейните данни, епицентърът на труса е бил в морето на 180 км северозападно от Денпасар - административния център на провинция Бали.  \r\nНе се съобщава за разрушения или опасност от цунами.", "date": "2019.04.02", "title": "ТАСС: В района на Бали е регистрирано земетресение със сила 5.1"}
{"url": "http://www.focus-news.net/news/2019/04/02/2641694/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили  на изход на ГКПП „Капитан Андреево“ и ГКПП „Дунав мост – Видин“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 06.00 часа.", "date": "2019.04.02", "title": "ГД „Гранична полиция“: Интензивен е трафикът за товарни автомобили  на изход на ГКПП „Капитан Андреево“ и ГКПП „Дунав мост – Видин“"}
{"url": "http://www.focus-news.net/news/2019/04/02/2641695/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” .  Метеорологична обстановка : \r\nПрез нощта увеличения на облачността ще има, главно над Източна и Централна България. На 02.04.2019 г. облачността над страната ще е разкъсана, значителна над западната половина. Там, главно в планинските райони ще превали дъжд. Ще духа слаб, в Дунавската равнина и източните райони до умерен североизточен вятър и с него ще проникне по-студен въздух. Минималните температури ще бъдат между 2° и 7°, максималните - между 14° и 19°, в Североизточна България и по Черноморието 11°-13°. Ограничения за товарни автомобили :   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река „Тополница“ при км 77+950. Движението се осъществява в изпреварващата лента. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nВъвежда се реверсивно движение в лявото платно /посока София/ от км 33+960 до км 40+310 /движението в дясното платно /посока Варна/ е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 със Заповед РД-11-309/20.03.2019 г./, като се обособяват две ленти в посока София и една лента в посока Варна. Срок: от 12:00 часа на 31.03.2019 г. до 12:00 часа на 02.04.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nДвижението по АМ „Хемус“ в тунел „Правешки ханове“ посока София се осъществява в една лента поради ремонтни дейности по осветителната система. Ограничено е движението в изпреварващата лента и движението се осъществява в активната лента. Срок от 09:30 до 15:30 часа на 02.04.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“: няма. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Монтана: \r\nДвижението в участъка гр. Монтана – с. Краводер от км 104+060 до км 125+000 се осъществява в една лента поради ремонтни дейности на асфалтовата настилка. Срок до 03.04.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание,поради ремонтни дейности на асфалтовата настилка. Срок до 05.04.2019г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът II-62: Движението по път II-62 Кюстендил – Дупница в участъка на с Невестино – „Яменско ханче” при км 14+800 движението се осъществява последователно в една от лентите за движение поради изграждане на стационарна контролна единица на електронна система за събиране на таксите за ползване на РПМ. Участъкът е сигнализиран с пътни знаци. Срок до 05.04.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът ІІІ-101: Движението по път ІІІ-101 с. Палилула – с. Михайлово от км 28+450 до км 62+000 се осъществява в една лента определени участъци поради частични ремонтни дейности по асфалтовата настилка. Движението се регулира от сигналисти на място. Срок до 02.04.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-204: Движението по път III-204 Разград – Попово в участъка от км 4+706 до км 5+036 в дясно се осъществява с повишено внимание поради профилиране и почистване на земен отводнителен окоп. Движението в работния участък се регулира с временна сигнализация и от сигналисти. Срок до 05.04.2019 г. \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nПът III-2003: Движението по път III-2003 I-2 – Дряновец – Сеново в участъка от км 0+000 до км 5+350 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 05.04.2019 г. \r\nПът III-4902: Движение по път III-4902 II-49 – Побит камък – Завет в участъка от км 0+000 до км 5+273 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 05.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъка е сигнализиран с пътни знаци и движението се регулира от сигналисти. Ограничение на скоростта 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 10.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7/ от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nПът II-82: Движението по път II-82 Самоков – София в участъка Пазсерл – „Златна рибка“ от км 68+500 до км 75+000 се осъществява с повишено внимание поради ремонтни дейности на асфалтовата настилка. Срок до 05.04.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента, поради подравняване на пътният банкет. Движението се регулира чрез пътни знаци. Срок до 04.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.02", "title": "Актуална пътна обстановка"}
{"url": "http://www.focus-news.net/news/2019/04/02/2641698/nimh-vremeto-shte-e-oblachno-s-maksimalnite-temperaturi-mezhdu-14-i-19.html", "text": "Днес облачността над страната ще е разкъсана, след обяд над западната половина - значителна. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . На места там, главно в планинските райони ще превали дъжд. Ще духа слаб, в Дунавската равнина и източните райони до умерен североизточен вятър и с него ще проникне по-студен въздух. Максималните температури ще са между 14° и 19°, в Североизточна България и по Черноморието 11°-13°. Атмосферното налягане ще се повиши, ще е по-високо от средното за април. \r\nНад Черноморието ще има временни увеличения на облачността, по-значителни над южната част. Ще духа до умерен североизточен вятър. Максималните температури ще са 11°-13°. Температурата на морската вода е 10°-11°. Вълнението на морето ще бъде 3-4 бала. \r\nНад планините облачността ще е променлива, по-значителна в следобедните часове и главно в Рило-Родопския масив ще превали дъжд, над 1800 м – сняг. Ще духа умерен до силен североизточен вятър. Максималната температура на височина 1200 метра ще бъде около 8°, на 2000 метра - около 1°.", "date": "2019.04.02", "title": "НИМХ: Времето ще е облачно с максималните температури между 14° и 19°"}
{"url": "http://www.focus-news.net/news/2019/04/02/2641697/predstoyashti-sabitiya-v-stranata-za-2-april-agentsiya-fokus.html", "text": "*** \r\nОт 10.00 часа в Детския център на Столична библиотека ще се проведе пресконференция за целите на Национална кампания за насърчаване на четенето „Походът на книгите“. От 11.00 часа официално ще бъде открита кампанията. На откриването ще присъства председателят на Народното събрание Цвета Караянчева.  \r\n*** \r\nВ 10.30 часа министърът на отбраната Красимир Каракачанов и началникът на отбраната генерал Андрей Боцев ще посетят Факултет „Авиационен“ на Националния военен университет в Долна Митрополия. Министър-председателят Бойко Борисов е поканен да присъства на срещата. \r\n*** \r\nОт 09.30 часа в заседателната зала на ВСС ще се проведе заседание на Съдийската колегия.  \r\n*** \r\nОт 09.30 часа в 4 състав на Специализирания наказателен съд ще се гледа делото срещу Ярослав Д., Димитър Д., Светослав П. и др., обвинени в участие в ръководство на организирана престъпна група.  \r\n*** \r\nОт 10.00 часа в зала „Средец“ на София Хотел Балкан ще бъде открита конференция „Етика в публичната администрация – стандарти, инструменти и добри практики“. В нея ще участва председателят на КПКОНПИ Пламен Георгиев.  \r\n*** \r\nОт 10.00 часа трети състав на Комисията за защита от дискриминация ще проведе заседание по преписка, образувана по  жалба мъж от София.  \r\n*** \r\nОт 10.30 часа в 10 състав на Специализирания наказателен съд ще се гледа делото срещу Владимир Н., Томи Х. и Стоян С., обвинени в организиране и ръководене на организирана престъпна група. \r\n*** \r\nОт 11.00 часа водачът на листата на \"БСП за България\" за европейските избори и говорител на парламентарната група Елена Йончева и депутати от групата на левицата ще внесат в Министерството на енергетиката (ул. \"Триадица\" 8) искане за предоставяне на информация и документи относно концесията за добив на въглища от Пернишкия въглищен басейн. \r\n*** \r\nВ 11.00 часа в посолството на Армения в София (ул. „Загоричане” №3) Председателят на парламентарната Комисия по културата и медиите Вежди Рашидов ще получи специален сертификат за безценната помощ, която е оказал на жителите на град Спитак в Армения след разрушителното земетресение преди 30 години. \r\n*** \r\nОт 11.00 часа пети състав на Комисията за защита от дискриминация ще проведе заседание по преписка, образувана по  жалба на В.П. срещу УМБАЛ „Канев“ АД – Русе.  \r\n*** \r\nОт 11.00 часа на ет. 2 във фоайето пред операционните блокове на Аджибадем Сити Клиник Болница Токуда ще се проведе официалната церемония по откриването на нова ангиографска зала за електрофизиологични изследвания и процедури.  \r\n*** \r\nОт 11.00 часа в Национална библиотека „Св. Св. Кирил и Методий“ ще се състои пресконференция по повод откриването на изложбата „Созопол/Аполония – град в спиралата на вечността“. \r\n*** \r\nОт 11.00 часа в залата на Галерия „Академия“ ще се проведе пресконференция на Група Градът по повод предстояща изложба.  \r\n*** \r\nОт 11.00 часа в Регионалния исторически музей ще бъде валидирана пощенска марка по проект на художника Христо Алексиев. \r\n*** \r\nОт 11.00 часа в ДГ №195 „Братя Мормареви\" на ул. „Врабча“ 7 ще се състои пресконференция по повод началото на инициативата „Усмихнати очи“ под егидата на Столична община.  \r\n*** \r\nОт 11.30 часа в 11 състав на Специализирания наказателен съд ще се гледа делото срещу Зураб Е., Росица Е. и Красимира Д., обвинени в организиране и ръководене на организирана престъпна група.  \r\n*** \r\nОт 12.00 часа пети състав на Комисията за защита от дискриминация ще проведе заседание по преписка, образувана по  жалба на майка на дете от село във Варненска област, срещу директор на СУ „Димчо Дебелянов“ – Варна.  \r\n*** \r\nОколо 12.15 часа СДВР ще представи отчет-анализ за дейността си през 2018 г. след проведено работно съвещание.  \r\n*** \r\nОт 13.00 часа в пресклуба на БТА ще се състои пресконференция на Партия на зелените.  \r\n*** \r\nОт 13.00 часа в 3 състав на Специализирания наказателен съд ще се гледа делото срещу Лъчезар Я. и Габриел П. \r\n*** \r\nОт 14.00 часа в 19 състав на Специализирания наказателен съд ще се гледа делото срещу Любомир Д. \r\n*** \r\nОт 14.30 часа в Института по роботика ще се проведат демонстрации пред ученици на крачещия робот „Голямата стъпка“. \r\n*** \r\nОт 15.00 часа пети състав на Комисията за защита от дискриминация ще проведе заседание по преписка, образувана по  жалба на Д.М. от Бургас срещу „Артстрой“ – Бургас.  \r\n*** \r\nОт 15.30 часа в зала №3 на НТС (ул. „Г. С. Раковски“ №108, етаж 2) ще се проведе кръгла маса „С мисъл за София“, посветена на 140-ата годишнина от обявяването на София за столица на България. Събитието се организира от Градския съвет на БСП. Лидерът на столичните социалисти Калоян Паргов ще открие форума, а въвеждащо изказване ще направи бившият министър на културата Георги Йорданов.  \r\n*** \r\nОт 19.00 часа в залата на ул. „Оборище“ 5 ще се състои концерт на камерен ансамбъл „Софийски солисти“.  \r\n*** \r\nОт 19.00 часа в Къщата на София ще бъде открита пътуващата изложба „Превъплътителката Адриана Будевска“.  \r\n*** \r\nОт 19.30 часа в хотел „Маринела“ ще се състои официалната церемония по връчване на четвъртите годишни награди „Благотворение“ на фондация „Св. Иван Рилски“.  \r\n*** \r\nОт 09.30 часа в ДГ „Зорница“ ще се проведе библиотечен урок „Театър с приказки“, част от програмата „Дни на книгата 2019“. \r\n*** \r\nОт 18.00 часа в зала „Георги Баев“ в Културен център „Морско казино“ чешкият писател Марек Шинделка ще представи българските преводи на своите книги „Останете с нас“, Грешка“ и „Картата на Анна“.  \r\n*** \r\nОт 14.00 часа в офиса на партия ГЕБР (ул. „Георги Бенковски” №1) общинският съветник Иво Иванов ще приема граждани. \r\n*** \r\nВ 15.20 часа министърът на образованието и науката Красимир Вълчев ще даде изявление пред сградата на РУО-Варна. В 15.30 часа той ще се срещне с експерти от Регионалното управление по образованието (РУО), а по-късно ще се включи в гражданския диалог на ГЕРБ „Европа в нашия дом“. Преди обяд министърът ще разговаря и с експертите от РУО-Добрич, и ще посети Професионалната гимназия по земеделие „Тодор Ранчински“ в Генерал Тошево. \r\n*** \r\nОт 17.30 часа в Юнашкия салон във Варна ще се проведе граждански диалог, посветен на развитието на образованието. Във форума, организиран под мотото „Европа в нашия дом”, ще  вземат участие министърът на образованието и науката Красимир Вълчев, кметът на Община Варна Иван Портних, народни представители в 44-то НС. Поканени да се включат са областният управител на Варненска област Стоян Пасев, кметове и общински съветници, представители на висшите учебни заведения, на училища, детски градини и други институции, които работят в образователната сфера, общественици. \r\n*** \r\nОт 10.00 часа в пресклуба на БТА ще бъда представена книгата „По вълните на времето“.  \r\n*** \r\nОт 10.00 часа пред книжарница „Хеликон“ ще започне аранжиране на творби от конкурса „Мой Търновград“.  \r\n*** \r\nОт 10.30 часа в Книжарница „Хеликон“  ще започне представление „Приказни герои“ за ДГ „Здравец“.  \r\n*** \r\nОт 11.00 часа в детски отдел на РБ „П. Р. Славейков“ ще гостуват  деца от ДГ „Ален Мак” по случай Деня на детската книга. \r\n*** \r\nОт 11.00 часа в района на паметник „Асеневци“ започва диабетен патрул и обедно хоро - велопоход срещу диабета.  \r\n*** \r\nОт 11.30 часа в Общинския партиен съвет на БСП ръководството на Младежкото обединение ще направи отчет за първата година от мандата. По време на пресконференцията ще бъдат представени реализираните инициативи на Младежкото обединение, както и предстоящите прояви.  \r\n*** \r\nОт 17.30 часа в Изложбени зали „Рафаел Михайлов“ ще се проведе откриване на изложба живопис на Боряна Мочева и Наталия Стоянова.  \r\n*** \r\nОт 18.00 часа в зала 30 на Младежки дом започва съвместен концерт на учениците от класа на Станимир Демирев и акордеонисти от НМА. \r\n*** \r\nОт 19.00 часа в ДКС „Васил Левски“ ще бъде представен „Коя гад изяде кашкавала? – спектакъл на Теди Москов.  \r\n*** \r\nОт 10.30 часа в Детския отдел на РБ „Христо Ботев“ ще бъде открит Маратон на четенето 2019 – представяне на онлайн платформата „Книговище“.  \r\n*** \r\nОт 19.00 часа в Камерната зала на ДКТ ще се играе постановката „Красавицата и княза“.  \r\n*** \r\nОт 17.00 часа в ДГ „Ален мак“ ще се състои литературна вечер „Вълшебствата на книгите“.  \r\n*** \r\nОт 17.30 часа в ХГ „Недялко Каранешев“ ще бъде представена изложба „Графика“.  \r\n*** \r\nОт 10.30 часа в Регионална библиотека „Дора Габе“ ще се състои празнично литературно утро „В света на детската книга“.  \r\n*** \r\nОт 17.00 часа в Регионална библиотека „Дора Габе“ ще бъде представена книгата „Съвременни притчи“ на Борислава Джамбазова.  \r\n*** \r\nОт 10.00 часа до 12.00 часа в офиса на ГЕРБ-Мездра (ул. „Динко Петров“ 2) народният представител Красен Кръстев ще има приемен ден за граждани. \r\n*** \r\nОт 11.00 часа в Детския отдел на Регионална библиотека „Гео Милев“ ще бъде представена образователната игра „Магическа азбука“.  \r\n*** \r\nОт 17.30 часа в експозиционна зала „Кутловица“ ще бъде открита юбилейна изложба „80 г. Венелин Захариев“.  \r\n*** \r\nОт 18.00 часа в Голяма зала на Общинския младежки дом ще се състои концерт „Музикални усмивки в операта“.  \r\n*** \r\nОт 17.00 часа в залата за временни изложби на Регионалния исторически музей ще бъде открита изложбата „Търговията в Пазарджик от средата на XIX в. до средата на ХХ в.“.  \r\n*** \r\nОт 09.00 часа в зала „Панорама“ ще се състои извънредно заседание на Общинския съвет.  \r\n*** \r\nОт 11.00 часа в заседателната зала на Община Перник ще се проведе информационна среща за представяне на новите възможности за кандидатстване и подаване на заявления за интерес и финансова помощ за изпълнение на мерки за енергийна ефективност на многофамилни жилищни сгради в града по Инвестиционен приоритет \"Енергийна ефективност в административни и жилищни сгради\" на Оперативна програма Региони в растеж\" 2014 - 2020. \r\n*** \r\nОт 12.30 часа в зала „Амбоаз Паре“ (ТЕЛЕЦ) на Медицински университет – Плевен направление „Европейска интеграция и международно сътрудничество“ ще бъдат представени възможностите за осъществяване на студентска, докторантска и преподавателска мобилност през академичната 2019/ 2020 г. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Лъжата\" от Флориан Зелер, гостуване на ДТ- Бургас. \r\n*** \r\nОт 10.30 часа в Зала 1 на Апелативен съд ще се разгледа протеста на Пловдивска окръжна прокуратура, образувана срещу присъдите на И. И. и Р. К.. Двамата са осъдени за отвличане на 19-годишно момиче от землището на село Скутаре, на 4.11.2016 г. \r\n*** \r\nОт 11.00 часа в специално проектирана за иконна галерия от арх. Никола Мушанов и колектив на ул. „Съборна“ №22 в Стария град, в единен комплекс с църквата „Св.св.Константин и Елена“, ще се състои официалното откриване на обновената експозиция „Икони“ към Градска художествена галерия - Пловдив. \r\n*** \r\nОт 12.00 часа в отделението по „Правни грижи“ на КОЦ-Русе ще се проведе пресконференция на тема „Назряваща конфликтна ситуация с бъдещите пациенти за палиативно обгрижване“.  \r\n*** \r\nОт 18.30 часа в читалище „Еленка и Кирил Д. Аврамови“ ще се играе спектакълът „Всяка година по същото време“.  \r\n*** \r\nОт 10.00 часа в зала „Сирак Скитник“ ще бъде открита изложба „140 години от Учредителното събрание и приемането на Търновската конституция“.  \r\n*** \r\nОт 13.00 часа пред сградата на общината ще се състои събитие, част от Националната кампания, насочена към младите хора „10 причини да остана в моя Сливен“.   \r\n*** \r\nОт 17.00 часа в Зала „Май“ в Община Сливен ще се проведе граждански диалог на тема регионално развитие. На събитието ще присъства министърът на регионалното развитие и благоустройството Петя Аврамова, народният представител от ГЕРБ - Сливен Десислава Танева - областен координатор на партията, кметовете на четирите общини от област Сливен и общинските съветници от ГЕРБ.  \r\n*** \r\nВ 19.00 часа в Драматичния театър „Гео Милев“ ще се играе постановката „Нощно слънце“ по Йордан Йовков.  \r\n*** \r\nОт 11.00 часа в сградата на сектор „Пътна полиция“ при ОДМВР-Търговище ще се състои брифинг във връзка с 24-часовата полицейска операция за контрол на скоростта.  \r\n*** \r\nОт 10.00 часа в североизточното крило на сградата на ДЦДМУ \"Марина\" ще се състои церемония по официалното откриване на Дневен център за пълнолетни лица с увреждания.  \r\n*** \r\nОт 10.00 часа в зала 203 на общината ще се проведе редовен брифинг.", "date": "2019.04.02", "title": "Предстоящи събития в страната за 2 април (Агенция „Фокус“)"}
{"url": "http://www.focus-news.net/news/2019/04/02/2641696/predstoyashti-mezhdunarodni-sabitiya-za-2-april-agentsiya-fokus.html", "text": "*** Алексис Ципрас пристига на посещение в Македония \r\n*** Делото срещу 12-те каталунски сепаратисти навлиза в осмата си седмица \r\n*** Френският президент Еманюел Макрон ще проведе разговори за Брекзит с премиера на Ирландия Лео Варадкар \r\n*** Президентът на САЩ Доналд Тръмп приема генералния секретар на НАТО Йенс Столтенберг преди 70-ата годишнина от основаването на Алианса \r\n***", "date": "2019.04.02", "title": "Предстоящи международни събития за 2 април (Агенция \"Фокус\")"}
{"url": "http://www.focus-news.net/news/2019/04/02/2641700/ministar-krasimir-karakachanov-i-general-andrey-botsev-shte-posetyat-fakultet-aviatsionen-na-natsionalniya-voenen-universitet-vasil-levski.html", "text": "Министърът на отбраната Красимир Каракачанов и началникът на отбраната генерал Андрей Боцев ще посетят утре, 2 април, Факултет „Авиационен“ на Националния военен университет в гр. Долна Митрополия. Това съобщиха от пресцентъра на  Министерството на отбраната . С ръководството на факултета ще бъдат обсъдени статутът на факултет „Авиационен“ и възможностите за развитието му във Висше военновъздушно училище. Министър-председателят Бойко Борисов е поканен да присъства на срещата.", "date": "2019.04.02", "title": "Министър Красимир Каракачанов и генерал Андрей Боцев ще посетят факултет „Авиационен“ на Националния военен университет „Васил Левски“"}
{"url": "http://www.focus-news.net/news/2019/04/02/2641699/predsedatelyat-na-parlamenta-tsveta-karayancheva-shte-prisastva-na-ofitsialnoto-otkrivane-na-kampaniyata-pohodat-na-knigite.html", "text": "Председателят на Народното събрание Цвета Караянчева от 11.00 часа на официалното откриване на Националната кампания „Походът на книгите“. Това съобщиха от пресцентъра на  Народното събрание.  Инициативата е посветена на Международния ден на детската книга и е организирана от Асоциация „Българска книга“ и Столична библиотека. Председателят на парламента ще поздрави учениците от 149 СУ „Иван Хаджийски“ и децата от детските градини „Ханс Кристиан Андерсен“ и „Шарл Перо“.Събитието ще се проведе в Детския център на Столична библиотека, който се намира на адрес пл. „Славейков“ № 4А.", "date": "2019.04.02", "title": "Председателят на парламента Цвета Караянчева ще присъства на официалното откриване на кампанията \"Походът на книгите\""}
{"url": "http://www.focus-news.net/news/2019/04/02/2641702/ministar-krasimir-valchev-shte-poseti-varna.html", "text": "Министърът на образованието и науката Красимир Вълчев ще бъде утре (2 април 2019 г.), на посещение във Варна. Това съобщиха от пресцентъра на  Министерство на образованието и науката (МОН).   В 15.30 ч. той ще се срещне с експерти от Регионалното управление по образованието (РУО) в града, а по-късно ще се включи в гражданския диалог на ГЕРБ „Европа в нашия дом“. Преди обяд министърът ще разговаря и с експертите от РУО-Добрич, и ще посети Професионалната гимназия по земеделие „Тодор Ранчински“ в Генерал Тошево. Министър Вълчев ще отговори на журналистически въпроси в 15,20 ч. пред сградата на РУО-Варна.", "date": "2019.04.02", "title": "Министър Красимир Вълчев ще посети Варна"}
{"url": "http://www.focus-news.net/news/2019/04/02/2641677/ria-novosti-maduro-saobshti-za-opit-za-elektricheski-prevrat-vav-venetsuela.html", "text": "Венецуелският президент Николас Мадуро съобщи, че има опит да организира „електрически“ преврат в страната на фона на прекъсванията на електрозахранването, предава  РИА Новости . \r\n„В момента се извършва държавен електрически преврат. Да се остави страната без електричество, което означава да оставим хората без вода, да го поставим в състояние на разочарование и насилие, което се насърчава от малки групи организатори на размирици. Те създават ужасна ситуация и ние няма да позволим това, ще продължим по пътя на мира“, каза Мадуро в телевизионно обръщение. \r\nВ края на миналата седмица имаше мащабни прекъсвания на електрозахранването в цялата страна, а властите съобщиха за нови нападения върху обекти за електроснабдяване. Превод и редакция : Калоян Пенков", "date": "2019.04.02", "title": "РИА Новости: Мадуро съобщи за опит за „електрически“ преврат във Венецуела"}
{"url": "http://www.focus-news.net/news/2019/04/02/2641701/to-vima-nov-shamar-za-erdogan-ot-sasht-za-dostavkite-na-f-35.html", "text": "В рамките на по-малко от 24 часа след публикуването на резултатите от местните избори в Турция, настъпи нова промяна в отношенията между Анкара и Вашингтон: САЩ спират доставката на оборудване и ръководства за управление на изтребителите F-35  като първа стъпка за окончателно блокиране на споразумението, съобщава електронното издание на гръцкия ежедневник  To Vima . \r\nСпоред медийни съобщения, още преди няколко дни представители на САЩ са информирали турците, че преустановяват доставките на части, свързани с оборудването на изтребителя. Информацията е потвърдена от анонимни източници, които уверяват, че са отменени всички последващи доставки за F-35.  \r\nТурция и държавният й глава Реджеп Тайип Ердоган отказаха да анулират сделката за доставката на руските зенитно-ракетни системи С-400. В отговор САЩ заплашиха да отменят доставките на F-35 за Анкара. Впоследствие й предложиха да закупи системите „Пейтриът“.  \r\nПроблемът около С-400 е само един от поредицата дипломатически спорове между САЩ и Турция. Друг такъв е въпросът за екстрадирането на ислямския духовник Фетхуллах Гюлен. Все още има значителни различия в политиката за Близкия изток, войната в Сирия и санкциите срещу Иран. \r\nОфициален представител на Пентагона заяви пред медии, че САЩ имат сериозно намерения да изключат Турция от програмата за производство на изтребителите F-35, ако Анкара не се откаже от амбицията си да притежава системата С-400. \r\nОчаква се решението на САЩ за F-35 да усложни планираното посещение в страната на турския министър на външните работи Мевлют Чавушоглу по-късно тази седмица.  . Тереза Герова", "date": "2019.04.02", "title": "To Vima: Нов „шамар“ за Ердоган от САЩ за доставките на F-35"}
{"url": "http://www.focus-news.net/news/2019/04/02/2641703/sliven-izlozhba-140-g-ot-uchreditelnoto-sabranie-i-priemaneto-na-tarnovskata-konstitutsiya-shte-bade-otkrita-v-grada.html", "text": "Изложба „140 години от Учредителното събрание и приемането на Търновската конституция“ ще бъде открита от 10.00 часа, в зала „Сирак Скитник“ в Сливен. Домакин на събитието е областният управител Чавдар Божурски, в партньорство с община Сливен и Художествената галерия в града. Това съобщиха от пресцентъра на  Областната администрация .  \r\nИзложбата е подготвена по инициатива на Народното събрание със съдействието на Държавна агенция „Архиви“. В нея са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват. Гордост за Сливенския край е, че един от подпредседателите на Учредителното събрание е роденият в Жеравна борец за църковна самостоятелност, общественик, публицист и писател Тодор Икономов. \r\nИзложбата ще е отворена за безплатни посещения до 4 април, включително.", "date": "2019.04.02", "title": "Сливен: Изложба „140 г. от Учредителното събрание и приемането на Търновската конституция“ ще бъде открита в града"}
{"url": "http://www.focus-news.net/news/2019/04/02/2641708/vratsa-narodniyat-predstavitel-ot-gerb-krasen-krastev-shte-provede-priemen-den-v-mezdra-na-2-april.html", "text": "Народният представител от ГЕРБ Красен Кръстев организира приемен ден за граждани от община Мездра. Това съобщиха от пресцентъра на  ПП ГЕРБ . Той ще се проведе от 10.00 до 12.00 часа в офиса на ГЕРБ – Мездра на ул. \"Динко Петров\" 2. Записвания и информация на място в офиса на партията или на телефон 0878 494 546.", "date": "2019.04.02", "title": "Враца: Народният представител от ГЕРБ Красен Кръстев ще проведе приемен ден в Мездра на 2 април"}
{"url": "http://www.focus-news.net/news/2019/04/02/2641704/predsedatelyat-na-parlamentarnata-komisiya-po-kulturata-i-mediite-vezhdi-rashidov-shte-poluchi-spetsialen-sertifikat-ot-posolstvoto-na-armeniya.html", "text": "Председателят на парламентарната Комисия по културата и медиите Вежди Рашидов ще получи специален сертификат за безценната помощ, която е оказал на жителите на град Спитак в Армения след разрушителното земетресение преди 30 години. Това съобщиха от  Комисията по култура и медии . Церемонията по връчването на наградата в 11 часа в посолството на Армения в София (ул. „Загоричане” №3). Вежди Рашидов е единственият българин, който е почетен гражданин на Армения – признание, което е получил преди години заради дарението си от 60 хиляди долара, направено веднага след земетресението на 7 декември 1988 г. за разрушения град Спитак.", "date": "2019.04.02", "title": "Председателят на парламентарната Комисия по културата и медиите Вежди Рашидов ще получи специален сертификат от Посолството на Армения"}
{"url": "http://www.focus-news.net/news/2019/04/02/2641705/varna-pp-gerb-organizira-grazhdanski-dialog-za-obrazovanie.html", "text": "Граждански диалог, посветен на развитието на образованието, ще се проведе от 17.30 часа в Юнашкия салон във Варна. Това съобщиха от пресцентъра на  ПП ГЕРБ . \r\nВъв форума, организиран под мотото „Европа в нашия дом”, ще  вземат участие министърът на образованието и науката Красимир Вълчев, кметът на Община Варна Иван Портних, народни представители в 44-то НС. Поканени да се включат са областният управител на Варненска област Стоян Пасев, кметове и общински съветници, представители на висшите учебни заведения, на училища, детски градини и други институции, които работят в образователната сфера, общественици. \r\nДискусията е отворена и за всички граждани, които искат да споделят мнения и препоръки за развитието на образованието.", "date": "2019.04.02", "title": "Варна: ПП ГЕРБ организира граждански диалог за образование"}
{"url": "http://www.focus-news.net/news/2019/04/02/2641707/sofiya-vavezhda-se-vremenna-organizatsiya-na-dvizhenieto-za-remonti-po-ul-aleko-konstantinov-i-ul-bunaya.html", "text": "Въвежда се временна организация на движението за ремонти по ул. „Алеко Константинов“ и ул. „Буная“ в София. Това съобщиха от пресцентъра на  Столична община .   \r\nЗабраняват се влизането на пътни превозни средства, престоят и паркирането, като се осигури преминаването на живущите в района и автомобилите със специален режим на движение – пожарни и линейки, както следва:  \r\n-  от днес до 5 април 2019 г. по ул. „Алеко Константинов“ между ул. „Франсис де Пресансе“ и ул. „Русалка“;  \r\n-  от 6 април 2019 г. до 12 април 2019 г. по ул. „Буная“ между бул. „Мадрид“ и ул. „Франсис де Пресансе“.", "date": "2019.04.02", "title": "София: Въвежда се временна организация на движението за ремонти по ул. „Алеко Константинов“ и ул. „Буная“"}
{"url": "http://www.focus-news.net/news/2019/04/02/2641689/tass-propravitelstveni-demonstratsii-v-tsyala-venetsuela-na-6-april.html", "text": "Демонстрации в подкрепа на сегашната власт на републиката ще се проведат във Венецуела на 6 април, съобщава агенция  TACC . \r\nТова съобщи председателят на Конституционната асамблея Диосдадо Кабейо. \r\n„Ние също ще излезем на улиците на 6 април. Най-красивото нещо в нашата мобилизация е, че няма горчивина, но има голяма сила на духа“, каза Кабейо. \r\nПолитикът отбеляза също, че поддръжниците на властта не виждат заплахата в лидера на опозицията Хуана Гуайдо. „Самопровъзгласилият се президент вече не е наш проблем, а проблем за самата опозиция“, подчерта той. \r\nПо-рано Гуайдо призова своите поддръжници да излязат на протест на 6 април. Превод и редакция : Калоян Пенков", "date": "2019.04.02", "title": "ТАСС: Проправителствени демонстрации в цяла Венецуела на 6 април"}
{"url": "http://www.focus-news.net/news/2019/04/02/2641687/tass-zelenskiy-i-poroshenko-otivat-na-vtori-tur-na-izborite-v-ukrayna.html", "text": "След обработване на 97% на протоколите Владимир Зеленский и действащият президент на Украйна Петро Порошенко отиват на втори тур на президентските избори, съобщава агенция  TACC . \r\nСъгласно данните на ЦИК, другите кандидати са загубили тази възможност. \r\nКъм настоящия момент Зеленски получава 30,24%, а Порошенко - 15,93%. Зад тях, с 13.39%, е Юлия Тимошенко. \r\nПървият кръг от президентските избори се проведе в Украйна на 31 март. Вторият тур ще се състои на 21 април. \r\nПо-рано министърът на правосъдието на Украйна Павел Петренко заяви, че резултатите от първия тур на президентските избори не подлежат на обжалване. Превод и редакция : Калоян Пенков", "date": "2019.04.02", "title": "ТАСС: Зеленский и Порошенко отиват на втори тур на изборите в Украйна"}
{"url": "http://www.focus-news.net/news/2019/04/02/2641690/tass-ot-shtaba-na-zelenskiy-saobshtiha-che-toy-e-gotov-za-pregovori-s-putin-i-tramp.html", "text": "Владимир Зеленски, ако бъде избран за глава на украинската държава, е готов за разговори с президентите на Русия Владимир Путин и САЩ Доналд Тръмп. Това заяви представителят на изборния щаб Александър Данилюк, предава агенция  TACC . \r\n„Готов е“, отговори той на съответния въпрос на украинския канал ICTV. „Кой казва, че Владимир Зеленский не е компетентен, но, нека изчакаме и видим неговия екип“. \r\n„Няма нито един човек, който да е готов да проведе преговори с такова ниво на сложност без подготовка. Ако говорим например за преговори за мирно урегулиране в Източна Украйна, тогава трябва да обмислите внимателно всички предложения в мински формат...“, добави Данилюк. \r\nНа 31 март в Украйна се проведе първия тур на президентските избори. Според резултатите от преброяването на повече от 95% от гласовете, Владимир Зеленский получава 30,22% подкрепа от гласоподавателите, сегашният президент Петро Порошенко, 15,94%, Юлия Тимошенко - 13,39%. Вторият тур на президентските избори в Украйна ще се проведе на 21 април. Превод и редакция : Калоян Пенков", "date": "2019.04.02", "title": "ТАСС: От щаба на Зеленский съобщиха, че той е готов за преговори с Путин и Тръмп"}
{"url": "http://www.focus-news.net/news/2019/04/02/2641710/gd-granichna-politsiya-intenziven-e-trafikat-na-izhod-za-tovarni-avtomobili-pri-gkpp-kapitan-andreevo-i-gkpp-dunav-most-vidin.html", "text": "Интензивен е трафикът на изход за товарни автомобили при ГКПП \"Капитан Андреево\" и ГКПП \"Дунав мост - Видин\". Това съобщиха от Главна дирекция \"Гранична полиция\". Информацията за трафика е към 7.30 ч.  \r\nНа българо-сръбската,  българо-македонската и българо-гръцката  граница трафикът е нормален на всички гранични контролно-пропускателни пунктове.", "date": "2019.04.02", "title": "ГД \"Гранична полиция\": Интензивен е трафикът на изход за товарни автомобили при ГКПП \"Капитан Андреево\" и ГКПП \"Дунав мост - Видин\""}
{"url": "http://www.focus-news.net/news/2019/04/02/2641709/gradskiyat-savet-na-bsp-organizira-kragla-masa-s-misal-za-sofiya.html", "text": "Градският съвет на БСП организира кръгла маса „С мисъл за София“, посветена на 140-ата годишнина от обявяването на София за столица на България. Това съобщиха от пресцентъра на  ГС на БСП София . Лидерът на столичните социалисти Калоян Паргов ще открие форума, а въвеждащо изказване ще направи бившият министър на културата Георги Йорданов. Събитието ще се проведе от 15.30 часа в зала №3 на НТС (ул. „Г. С. Раковски“ №108, етаж 2).", "date": "2019.04.02", "title": "Градският съвет на БСП организира кръгла маса „С мисъл за София“"}
{"url": "http://www.focus-news.net/news/2019/04/02/2641713/pernik-shte-se-provede-regulyarnata-mesechna-sreshta-s-kmetovete-na-naseleni-mesta.html", "text": "Регулярната месечна среща с кметовете на населени места ще се проведе от 10.00 часа, в заседателната зала на Община Перник. Това съобщиха от пресцентъра на  Общината  .", "date": "2019.04.02", "title": "Перник: Ще се проведе регулярната месечна среща с кметовете на населени места"}
{"url": "http://www.focus-news.net/news/2019/04/02/2641712/sofiya-dvizhenieto-v-tunel-praveshki-hanove-na-am-hemus-v-posoka-sofiya-shte-se-osashtestvyava-v-edna-lenta-poradi-remontni-deynosti-na-osvetitelnata-sistema.html", "text": "Движението в тунел „Правешки ханове“ на АМ „Хемус“ в посока София ще се осъществява в една лента поради ремонтни дейности на осветителната система  до 15.30 ч. Това съобщиха от пресцентъра на  Агенция \"Пътна инфраструктура\" . Движението ще бъде ограничено по изпреварващата лента. Трафикът ще преминава по активната лента.", "date": "2019.04.02", "title": "София: Движението в тунел „Правешки ханове“ на АМ „Хемус“ в посока София ще се осъществява в една лента поради ремонтни дейности на осветителната система"}
{"url": "http://www.focus-news.net/news/2019/04/02/2641715/sliven-obshtinata-kani-vsichki-zhiteli-i-gosti-na-grada-na-sabitieto-10-prichini-da-ostana-v-moya-sliven.html", "text": "От 13.00 часа, пред сградата на общината ще се състои събитие, част от Националната кампания, насочена към младите хора „10 причини да остана в моя Сливен“. Организатор е Община Сливен, съвместно с вестник Стандарт. Това съобщиха от пресцентъра на  Общината . \r\nПрограмата включва изложба от пана, които илюстрират големите промени в града не само като инфраструктура, но и различните събития, които са неизменна част от културния календар на Сливен. \r\nСъбитието ще бъде допълнено с изпълнения на Сливенския симфоничен оркестър, Ансамбъл за народни песни и танци „Сливен“, Иван Едрев и Балет „Барби“ при военен клуб „Сливен“, с ръководител Силвия Терзиева. \r\nЧаст от Националната кампания е отличаването в определени категории на млади хора, избрали да се развиват в родния си град: култура, образование, технологии, спорт, икономика, сигурност.", "date": "2019.04.02", "title": "Сливен: Общината кани всички жители и гости на града на събитието „10 причини да остана в моя Сливен“"}
{"url": "http://www.focus-news.net/news/2019/04/02/2641714/mvr-shte-se-sastoi-spetsializirana-politseyska-operatsiya-za-kontrol-na-skorostnite-rezhimi.html", "text": "Ще се състои специализирана полицейска операция за контрол на скоростните режими. Това съобщиха от пресцентъра на  МВР . Тя се провежда по линия на Европейската мрежа на службите на \"Пътна полиция\" TISPOL и аналогични действия ще има на територията на цяла Европа. Целта на операция като тази е да се обърне внимание, че скоростта е една от основните причини за възникване на тежки пътнотранспортни произшествия с най-много жертви и ранени.  \r\nОсвен това, от 6.00 ч. днес  до 6.00 ч. на 3 април ще се проведе аналогична операция „24 часа скорост“, при която в рамките на едно денонощие ще има изключително интензивни проверки за скорост.", "date": "2019.04.02", "title": "МВР: Ще се състои специализирана полицейска операция за контрол на скоростните режими"}
{"url": "http://www.focus-news.net/news/2019/04/02/2641716/denyat-2-april-v-balgarskata-istoriya.html", "text": "На тази дата през 2004 година България става член на НАТО. С тържествен ритуал в централата на НАТО в Брюксел са издигнати националните знамена на новоприетите в Алианса седем държави от Централна и Източна Европа, сред които и България. През 1861 г. архиепископ Йосиф Соколски е ръкоположен от римския папа Пий IX за архиепископ на българите униати със седалище столицата на Османската империя - Цариград. Унията е обединение на Православната и Католическата църква и признаване първенството на римския папа при запазване на православните обреди и богослужение. В България Униатското движение е църковно-политическо движение за създаване на автономна българска църква под върховенството на римския папа, което възниква в резултат на засилването на католическата пропаганда след Кримската война (1853-1856 г.). \r\nОсеммилионният българин се ражда на тази дата през 1962 година. \r\nНа 2 април община Ценово отбелязва своя празник.  \r\nНа 2 април е роден:  композиторът Борис Ибришимов. \r\nНа 2 април умират:  художникът Пенчо Георгиев, писателят Орлин Василев. \r\n2004 г.  \r\nБългария става член на НАТО. С тържествен ритуал в централата на НАТО в Брюксел са издигнати националните знамена на новоприетите в алианса 7 държави от Централна и Източна Европа. Външният министър Соломон Паси произнася слово на тържественото заседание на Северноатлантическия съвет по повод приемането на седемте нови членки на НАТО. \r\n2002 г.  \r\nВарненската корабостроителница е закупена за 35 500 000 лв. от Българския морски флот. \r\n1976 г.  \r\nНа втори април завършва единадесетият конгрес на БКП. На конгреса се приемат основни насоки за седмата петилетка (1976– 1980 г.) и определя като основна задача издигането на качеството и ефективността на производството. Тодор Живков е преизбран за член на Политбюро и първи секретар на ЦК на БКП. \r\n1962 г.  \r\nРажда се осем-милионният българин. \r\nПрез 1892 г. населението на България е 3 310 713 души, от които 1 690 626 мъже и 1 620 087 жени. През 1920 г. броят на населението в Царство България е 4 846 971 души, от които 2 420 784 мъже и 2 426 187 жени. \r\nПрез 1946 г. населението на България според извършеното преброяване (първото след Втората световна война) е 7 029 000 души, от които 3 517 000 мъже и 3 512 000 жени. Неграмотните (над 7 години) са 1 381 000. \r\nВ периода 1 - 30 декември 1956 г. се извършва преброяване на населението в България. Според публикуваните на 17 януари 1957 г. резултати общият брой на жителите е 7 629 254; градското население е 2 553 524, а селското - 5 075 730 души. С командно-административни мерки населението в Пиринска Македония отново е обявено за \"македонско\" и в този край са преброени 178 862 \"македонци\" и само 93 671 българи, т. е 33,33 %. \r\nВ периода 1 - 14 март 2001 г. в България се извършва преброяване на населението. Според предварителните резултати от преброяването от 2001 г. като българи са се самоопределили около 6 850 000 души (85,5 %), турци – около 745 000 (9,3 %), а цигани (роми) – около 370 000 (4,65 %). Общо в България живеят 7 973 671 души (около 3 889 000 мъже и около 4 085 000 жени) или с над 500 000 по-малко от 1992 г. Отрицателният прираст за 2000 г. е 5,1 на хиляда. Жителите на градовете са 69 %, а на селата 31 %. \r\n1956 г.  \r\nВ периода 2 - 6 април се провежда пленум на ЦК на БКП, на който БКП следва решенията на ХХ конгрес на КПСС, като осъжда култа към личността, но го свързва само с дейността на Вълко Червенков. Той трябва да отстъпи лидерството на БКП (на първия секретар на ЦК Тодор Живков) и премиерския пост (на Антон Югов - от 17 април същата година), но остава член на Политбюро на ЦК на БКП и заместник-председател на Министерския съвет. Увеличава се броят на заместник-председателите на Министерския съвет от пет на шест души (новият вицепремиер е Карло Луканов), както и броят на секретарите на ЦК - от три на пет (нови секретари са Енчо Стайков и Боян Българанов). Пленумът натоварва 11-членна комисия начело със секретаря на ЦК Димитър Ганев \"да прегледа процесите на осъдени членове на партията и други граждани и станалите извращения в следствието и да направи предложение за реабилитиране на невинно пострадалите членове на партията и граждани...\" \r\n1949 г.  \r\nЛегацията на Великобритания връчва на българското правителство нота с обвинения, че България нарушава чл. 2 от мирния договор от 10 февруари 1947 г. за осигуряване на граждански права и свободи. \r\nНа 4 април 1949 г. легацията на САЩ връчва на българското правителство подобна нота. \r\nНа 22 април 1949 г. Министерството на външните работи на Народна република България (НРБ) отправя нота до правителствата на Великобритания и САЩ в отговор на нотите им. В българската нота се заявява, че \"България ще счита като акт на недружелюбие всеки опит да бъде третирана като държава, чиито вътрешни дела подлежат на обсъждане от външния свят\". \r\n1943 г.  \r\nВ периода 31 март - 2 април цар Борис ІІІ е на посещение при Хитлер в Бергхоф. По време на срещата се водят разговори по хода на войната, англо-турските отношения и еврейския въпрос. \r\nБорис III е цар на българите (от 3 октомври 1918 г. до деня на неговата смърт – 28 август 1943 г.). Син е на княз (цар) Фердинанд I и княгиня Мария Луиза. Роден е на 30 януари 1894 г. в София. Получава веднага титлата княз Търновски. След завършване на средното си образование Борис III слуша лекции във Военното училище в София. След навършване на пълнолетие през 1912 г. официално е провъзгласен за престолонаследник на българския престол. Непосредствен свидетел е на провъзгласяването на независимостта на България (1908 г.) и въздигането й от Княжество в Царство (1908 г.). Участва като офицер със специални поръчения в Балканската война (1912–1913 г.) и в Междусъюзническата война (1913 г.). След въвличането на България в Първата световна война (1914–1918 г.) известно време е адютант на главнокомандващия Българската армия, но после отново е офицер за специални поръчения. След абдикацията на цар Фердинанд I на 3 октомври 1918 г. се възкачва на престола под името Борис III. Държейки сметка за тежкото положение, в което се оказва България след Междусъюзническата война и Първата световна война, през първите няколко години от царуването си съзнателно се въздържа от активно участие във вътрешнополитическия живот на страната. Дълбоко ненавижда управлението на БЗНС (1919–1923 г.), начело на което стои Александър Стамболийски, но е принуден да го търпи. Тайно обаче подкрепя антиправителствените действия на десните опозиционни сили. През октомври 1930 г. се оженва за италианската принцеса Джованна (Йоанна). От брака им през януари 1933 г. се ражда първото им дете – княгиня Мария Луиза. Тъй като според действащата по онова време Търновска конституция наследяването на трона става по пряка мъжка линия, въпросът за престолонаследника остава открит. Междувременно в България настъпват важни политически събития. Управлението на Народния блок, заместило управлението на Демократическия сговор, в резултат на силно разгорелите се котерийни борби между участващите в него партии бързо се изхабява. През май 1934 г. то е свалено без особени усилия от нов военен преврат (Държавен преврат на 19 май 1934 г.). Тъй като част от офицерите заговорници имат републикански убеждения, те представляват реална опасност за Двореца. Чрез ловки маневри царят съумява да разедини редиците на Военния съюз. С тези действия той отслабва позициите на правителството на Кимон Георгиев и през януари 1935 г. го заставя да напусне управлението на страната. След два преходни кабинета, през ноември 1935 г. Борис III поема цялата власт в свои ръце. Министрите са превърнати в обикновени административни чиновници, които той назначава и сваля по свое усмотрение. Картината в страната не се променя и след парламентарните избори през пролетта на 1938 г. Тъй като новоизбраната камара пак не му се нрави, тя е разпусната предсрочно и вместо нея в края на 1939 г. и началото на 1940 г. е избрана друга, по-послушна. През този период (юни 1937 г.) се ражда и второто дете на царското семейство. То вече е от мъжки пол. Наричат го Симеон и също получава титлата княз Търновски. Грижата за престолонаследника отпада. В момента, когато счита, че е решил по-главните въпроси за своето положение в страната и е затвърдил позициите на династията, Борис III се изправя пред други големи изпитания, които са главно от външно естество. През септември 1939 г. хитлеристка Германия напада Полша и с това се поставя началото на Втората световна война (1939–1945 г.). Докато пламъците на войната бушуват далеч от границите на България, царят твърдо се придържа към прокламирания от него курс на неутралитет. Когато обаче през следващата година военните действия се пренасят и на Балканския полуостров, възможностите му за маневриране силно се ограничават. Натискът на Берлин за въвличане на България във войната става все по-силен. На 1 март 1941 г. правителството на проф. Богдан Филов, не без негово съгласие, подписва Тристранния пакт, в резултат на който България става съюзник на държавите от хитлеристката ос. От този момент Борис III е лишен на практика от възможността да провежда самостоятелна външна политика. Той се оказва безсилен да се противопостави на следващото искане на своите съюзници – да обяви война на САЩ и Великобритания, което става на 13 декември 1941 г. Настъпилият обрат в хода на военните действия на Източния фронт, събарянето на диктатурата на Мусолини (юли 1943 г.) и отпадането на Италия като съюзник на хитлеристка Германия правят все по-несигурна перспективата пред българския монарх. В средата на август 1943 г. той предприема поредното си посещение при Адолф Хитлер. Както винаги то е кратковременно. След завръщането си се движи между Царска Бистрица и Двореца в София. Към 20–21 август неочаквано заболява тежко и след едноседмични мъчения умира на 28 август. Смъртта му е съвсем неочаквана и причините за нея и до днес остават неизяснени. На престола веднага е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: професор Богдан Филов, княз Кирил Преславски и ген. Н. Михов. \r\n1931 г.  \r\nСедем опозиционни партии (демократи, БЗНС “Врабча 1”, БЗНС-Оранжев, занаятчии, радикали, обединени националлиберали) внасят интерпелация против правителствения терор в Народното събрание, а на 8 април гласуват недоверие на кабинета на Андрей Ляпчев. \r\nАндрей Тасев Ляпчев е политически и държавен деец. Един от лидерите е на Демократическата партия и Демократическия сговор. Роден е на 30 ноември 1866 г. в Ресен. Следва финансови и стопански науки в Цюрих, Берлин и Париж. След завръщането си в България е назначен в Министерството на финансите, но повече се занимава с журналистика. Включва се и в македоно-одринското революционно движение. Един от редакторите е на вестник \"Млада България\". Основател и редактор е на вестник \"Реформи\" – орган на Върховния македоно–одрински комитет. В края на ХIХ в. влиза в Демократическата партия и в скоро време става един от най-видните и дейци. Заема и отговорни държавни постове: министър на търговията и земеделието (16 януари 1908 г. – 5 септември 1910 г.) и на финансите (5 септември 1910 г. – 16 март 1911 г.). Възглавява Министерството на финансите от 21 юни до 28 ноември 1918 г., като от 17 октомври до 28 ноември 1918 г. е и управляващ Министерството на земеделието и държавните имоти. В кабинета на Теодор Теодоров (28 ноември 1918 г. – 7 май 1919 г.) е първото цивилно лице, което заема поста военен министър в България. След неуспеха на акцията на Конституционния блок срещу управлението на БЗНС (17 септември 1922 г.) е арестуван и хвърлен в затвора, за да бъде съден като един от виновниците за втората национална катастрофа, но поради влошено здравословно състояние е освободен и държан под домашен арест. Посреща с одобрение извършения държавен преврат на 9 юни 1923 г. и влиза в образувания на 10 август 1923 г. Демократически сговор. След напускането на Демократическия сговор от Александър Малинов и Никола Мушанов отказва да се върне във възстановената от тях Демократическа партия и до края на живота си е в Демократическия сговор, откроявайки се като един от лидерите му. От 4 януари 1926 г. до 21 юни 1931 г. е министър-председател и министър на вътрешните работи и народното здраве. При разцеплението на Демократическия сговор (май 1932 г.) застава начело на едното му крило, но поради тежко заболяване практически не се занимава с активна политическа дейност. Скоро след това – на 8 ноември 1933 г. умира. \r\n1924 г.  \r\nС Определение № 1 на Върховния касационен съд на основата на Закона за защита на държавата са забранени БКП, Партията на труда, БКМС и техните синдикални и кооперативни организации. БКП минава в нелегалност. \r\nЗаконът за защита на държавата (ЗЗД) е наказателен закон, с който се забранява съществуването на всички видове организации, групи, сдружения и др., които използват нелегални структури и революционни методи за постигане на своите цели. Чрез този закон правителството на Александър Цанков се стреми да узакони разправата с политическите си противници и терора след Юнското и Септемврийското въстание – 1923 г. Законът за защита на държавата (ЗЗД) е гласуван от ХХI Народно събрание на 4 януари 1924 г. и влиза в сила с Указ № 2 от 23 януари 1924 г. Въз основа на закона Върховният касационен съд през април 1924 г. обявява за разтурени БКП, Партията на труда, Комунистическия младежки съюз, Общия работнически синдикален съюз и кооперация \"Освобождение\", като имотите им се отнемат. Впоследствие Законът за защита на държавата (ЗЗД) многократно е допълван и променян. През март и април 1925 г. са прибавени още 7 нови члена, а част от предишните са изменени с цел да се увеличат случаите на прилагане на смъртно наказание. През юли 1934 г. Законът за защита на държавата (ЗЗД) е допълнен отново, с което се намаляват възможностите за обжалване на произнесените присъди. Най-големи промени в закона са направени по време на Втората световна война – 1939-1945 г. (до 9 септември 1944 г.). Санкциите се увеличават и вече се налагат и за най-малки прояви на неподчинение. Смъртното наказание заляга в почти всички текстове на Законът за защита на държавата (ЗЗД), като то не се отменя дори когато касае непълнолетни. Законът за защита на държавата (ЗЗД) е премахнат от правителството на Отечествения фронт с наредба-закон на 16 октомври 1944 г. \r\n1915 г.  \r\nДава се амнистия за престъпления по печата, при избори и при публични събрания. \r\n1314 г.  \r\nВ Маврокастро (Белгород Дневстровски) е убит францисканският монах Анджело ди Сполети, един от активните разпространители на католицизма в българските територии на север от река Дунав. Пропагандната дейност на францисканския орден в “земите на сарацините, паганите, гърците и българите… и на другите невернически народи” по това време се документира от множество циркулярни писма и нареждания на главата на римската църква. На тази дата са родени :  \r\n1907 г.  \r\nВ Лозенград, Турция е роден Борис Ибришимов - български композитор и музикален педагог. Автор на около 1 000 детски, училищни и хорови песни, оперети, маршове за духов оркестър и др. Завършва Държавна музикална академия - София (днешната Държавна музикална академия \"Проф. Панчо Владигеров\"). Учи при проф. Добри Христов, проф. С. Попов, проф. Н. Атанасов и проф. Ст. Брашованов. На тази дата умират:   \r\n1977 г.  \r\nУмира Орлин Василев (псевдоним на Христо Петков Василев) - български писател комунист. Той е роден на 20 ноември 1904 в село Враняк, Михайловградска област. Сменя различни професии за препитание. През 30-те години на ХХ век е редактор на вестник \"Свят\" (1933-1934 г.); многократно арестуван. След 9 септември 1944 г. е директор на радиоразпръскването, работи в кинематографията, в редакцията на вестник \"Литературен фронт\", директор на Народната библиотека, депутат в НС. Автор на разкази, очерци, статии, филмови сценарии, есета, романи, драми и произведения за деца. Някои негови съчинения са: \"Бялата пътека\" (1929 г.), \"Прости сърца\" (1930 г.), \"Огненият обръч. 1923 г.\" (1933 г.), \"Дивата гора\" (1935 г.), \"Хайдутин майка не храни\" (1937 г.), \"Зъб за зъб\" (1944 г.), \"Житие-битие\" (1945 г.), \"Тревога\" (1948 г.), \"Любов\" (1952 г.), \"Щастие\" (1954 г.), \"Отломки\" (1963 г.) и др. Сценарист е на филма \"Страхил войвода\" (1938 г.), от който са запазени 1 200 м в архивите на БНФ. С Борис Боризанов работи върху екранизацията на пиесата на Никола Икономов \"Калин Орела\" (1950 г.), а със Захари Жандов по филмирането на пиесата си \"Тревога\" (1951 г., съвместно с А. Вагенщайн). През 1958 г. по романа му \"Хайдутин майка не храни\" Петър Б. Василев заснема \"Хайдушка клетва\", а през 1959 г. заедно с Владимир Петров написва сценарий по романа на Тургенев \"В навечерието\" - екранизация на най-известния у нас роман на руски писател. \r\n1940 г.  \r\nВ София умира Пенчо Георгиев (П. Г. Попстоянов) – Български художник. Пенчо Георгиев е роден на 1 февруари 1900 г. във Враца. Специализира приложни изкуства в Париж при П. Лоран и други художници (1929-1934 г.). В живописния жанр използва различни техники: \"На смъртния одър\" (1926 г., темпера), \"Към пазара\" (1926 г., темпера), \"Задушница\" (1927 г., темпера), \"Прощаване\" (1927 г., темпера), \"Дунавски рибари\" (1929 г., акварел). В платната си от този период отрича съществуващото разбиране за битовата живопис, отказва се от наративността и етнографичността, стреми се към извеждане на идеята чрез сдържан и декоративен израз. В Париж работи като живописец, график и сценограф. Участва в Есенния салон (1929 г.). От парижкия му период са картините \"Безработни\" (1930 г., офорт), \"Продавачи на птички\" (1931 г., масло), \"Бедна жена от квартала\" (1931 г., масло), \"Скитник\" (1931 г., офорт), \"Кабаре\" (1931 г., офорт), \"Хотел\" (1931 г., гравюра върху дърво). В София създава повече от 30 сценографски решения, предимно за спектакли в Народния театър и Народната опера. По-известни негови картини и графики след 1934 г. са: \"Орачки\", \"Люлчина песен\", \"Погребение\", \"Зима край Дунава\", \"Край Ловеч” и др. Работи стенопис и илюстрация. На името на Георгиев е учредена годишна награда за сценография от СБХ. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.02", "title": "Денят 2 април в българската история"}
{"url": "http://www.focus-news.net/news/2019/04/02/2641717/pregled-na-osnovnite-temi-v-starozagorskiya-pechat.html", "text": "Футболист и собственик на аптека са задържани за търговия с оръжие, пише  вестник \"Старозагорски новини\" . Бивш футболист от старозагорския ФК \"Локомотив\" е сред на задържаните в хода на специализирана акция, осъществена от ГД БОП под надзора на Специализираната прокуратура за държане и търговия с оръжие и боеприпаси късно вечерта в неделя. Това е 38-годишният Красимир Тонев-Джуджето, който понастоящем работи в Завод 5 на оръжейницата \"Арсенал\" - Казанлък, и продължава футболните си изяви като играч в заводския тим. От ОД на МВР - Стара Загора, потвърдиха, че на територията на Казанлък, Крън и Енина е имало акция, но те само осигурявали логистика на служителите на ГД БОП. Късно следобед днес стана ясно, че задържаните са шестима, при обиските са били намерени и иззети 7 автомати \"Калашников\"; 1 пистолет \"Макаров\"; 1 картечен пистолет; 5 карабини, множество боеприпаси и множество части за автомати. Данните лаконично съобщи изпълняващият длъжността ръководител на Специализираната прокуратура Димитър Петров. Красимир Тонев-Джуджето е бил закопчан късно вечерта в неделя, компания му прави криминално проявеният и добре познат на местните криминалисти жител на близкия град Крън Ерол Алендаров, който притежава имот в село Енина с аптека, ръководена от съпругата му.  \r\nСамият Ерол е сред дългогодишните членове на дружеството за отглеждане на пощенски гълъби и дори е участвал в множество международни състезания. От известно време мъжът работел в частна фирма в Крън. Според зам.-директора на ГД БОП, старши комисар Стоян Темелакиев, Джуджето е направил опити да вербува и други арсеналци за незаконната си дейност. Няма данни обаче той да е успял в това си начинание. От Крън е още арестуваният Горо Чаушев, който до скоро се занимавал с отглеждане на щрауси, а напоследък имал овощна градина, дадоха да се разбере запознати с хода на продължаващата и в понеделник акция. Заедно с него с белезници е бил отведен Назъм Неби, който се грижел за баща си - инвалид. Сред задържаните има и криминално проявен жител на село Енина. Жителите на Крън бяха изненадани от задържането на Назъм, който по думите им никога не се бил занимавал с нещо незаконно. За Ерол те споделят, че е сред традиционните заподозрени в акциите за незаконно притежаване на оръжие и търговия с него. Организираната престъпна група се е занимавала и с бракониерство, допълни Димитър Петров и уточни, че автоматите са продавани на клиенти със заглушители. \"Нуждата и търсенето на такива автомати е най-вече от хора, които са занимават с бракониерство. Съответно разбирате, заглушаването на изстрела е част от незаконния лов. Оръжията са разпространявани на територията на общината. Няма данни за разпространение извън страната\", подчерта той. Сходна мащабна акция на ГД БОП бе реализирана в началото на февруари м.г. на територията на Казанлък и околните села, тогава бяха задържани седем души, които бяха обвинени първоначално, че са изнасяли марихуана в големи количества за Австрия. Седмица по-късно, на 18 февруари Специализираният съд пусна срещу парични гаранции от по 3 до 7 000 лв. всички арестувани.  \r\n\"Чумата настъпва, но... В Старозагорско не искат да регистрират прасетата си от \"задния двор\" e друго заглавие във вестника. До два месеца всички домашни прасета, които се отглеждат в задните дворове по селата, трябва да бъдат регистрирани в кметствата и в Агенцията по храните, обяви земеделският министър Румен Порожанов. По думите му мярката е превантивна и ще помогне да бъдат идентифицирани домашните животни, ако възникне проблем в някое населено място с настъпващата у нас африканска чума по свинете.  \r\nВсъщност призивът за регистрацията на прасетата от \"задния двор\" не е нов и е регламентиран законово, но в Старозагорска област предпочитат да си правят оглушки. От проведената преди Коледа на 2018 г. среща на Областната дирекция по безопасност на храните - Стара Загора, с кметовете и кметските наместници от областта, на която детайлно са били разяснени рисковете от закупуване на животни от нерегламентирани търговци и необходимостта от регистрация, до настоящия момент в ОДБХ НЕ Е ПОДАДЕНО НИТО ЕДНО ЗАЯВЛЕНИЕ! Нещо повече, при изискани справки от кметовете се оказало, че има цели общини в Старозагорска област, в чиито села не се отглеждало нито едно домашно прасе!?. \"Очевадно е, че кметовете защитават съселяните си, но ако африканската чума стигне и до техните села, всички прасета ще бъдат евтанизирани, а собствениците им няма да получат обезщетение, което се полага при регистрираните животни\", коментира директорът на ОДБХ д-р Дамян Миков. Той изрично уточни, че процедурата е лесна и гарантира сигурност на стопаните им.  \r\n\"До момента у нас има установени 27 случая на заразени диви свине, които принасят чумата и по домашните прасета. Заболяването вече е обхванало цяла Румъния и стигнало до сухоземната граница със Сърбия, а най-големият производител на свинско месо - Китай, е обхванат между 30 и 40% от заразата.  \r\n\"Нинова да намери време да се запознае с историята на БСП, зове лидерът на ПДС\", е друго заглавие във вестника. Горчивият хап, който ще трябва да преглътне лидерът на БСП Корнелия Нинова, е създаденото ляво обединение, различно от социалистическата партия, което под името \"Коалиция за България\" ще участва на предстоящите избори за Европейски парламент. Новината беше съобщена на 30 март, въпреки че в медийното пространство месеци преди това беше тиражирано, че радетелите на левите идеи, които по думите им са тотално неглижирани от настоящия председател на БСП, възнамеряват да направят свое обединение за участие в избори. И тъй като за председател на обединението, в което участват 7 леви партии, беше избран представител на АБВ, Нинова постфактум насочи злъчката си към създателя на алтернативната лява партия Георги Първанов. По този повод Корнелия Нинова публикува гневен пост на официалния си фейсбук профил, който гласи:  \r\n\"АБВ решили да се явят на изборите като \"Коалиция за България\". Когато си бил президент на държавата и си стоял на парадния вход, да се опитваш да се върнеш в политиката през задния, като крадеш името на собствената си партия, за да помогнеш на опонентите й - по-голямо унижение за Георги Първанов едва ли може да има\". В отговор на поста лидерът на Политическо Движение Социалдемократи (ПДС) - старозагорският адвокат Елена Нонева, коментира: \"Когато казваш истината, ставаш неудобен. Който си мисли, че може да ограничава правата на хората, като в същото време \"се изявява като техен защитник\", много греши. Председателят на партия е задължително да знае нейната история. Ако г-жа Нинова знаеше историята на БСП, щяха да й бъдат известни следните факти: през 2001 г. стартира проектът \"Нова левица\", създаден от Политическо Движение Социалдемократи, БДСП, Обединения блок на труда и Българска Социалистическа Партия. През 2002 г. се създава \"Коалиция за България\", която впоследствие беше ликвидирана от БСП. Партията се отказа от това име, не го запази и положи много усилия, за да го забрави. Сега, г-жо Нинова, няма как да обвинявате г-н Първанов, защото не знаете историята на партията, която представлявате. Докато не ходите на работа, а народът Ви плаща (нещо, което може да се случи само в Народното събрание на Република България, защото при неявяване на работа повече от два дни работодателят прекратява дисциплинарно трудовото правоотношение на работника, а Вашето няма кой да го прекрати, защото Вашите избиратели бездействат по въпроса) отделете време, за да се запознаете с историята на БСП. Тя е много интересна и поучителна\". Тази позиция на адв. Нонева е била качена и като коментар под поста на Корнелия Нинова, но вчера е била изтрита.", "date": "2019.04.02", "title": "Преглед на основните теми в старозагорския печат"}
{"url": "http://www.focus-news.net/news/2019/04/02/2641718/izlozhba-krasivite-pokrivi-na-sofiya-shte-bade-otkrita-v-galeriya-na-otkrito-v-parka-pred-ndk.html", "text": "Изложба „Красивите покриви на София” ще бъде открита в Галерия на открито в парка пред НДК. Това съобщиха от пресцентъра на  Столична община .Изложбата „Красивите покриви на София“ е галерия от снимки, посветена на архитектурните шедьоври на стара София. Показва отблизо декорациите, скулптурите и орнаментите на повечето от най-красивите сгради в столицата, създадени по времето на царска България. Фотографиите са заснети с дрон, който пренася зрителя пред самите произведения, които иначе остават високо над града, далече от погледа на минувачите.  \r\nАвторът Ясен Джабиров е пилот-оператор на дрон и видеограф, който в свободното си време се занимава с улична и въздушна фотография в родния си град София и страната. Автор е на много видео и фото проекти за града.  \r\n„Опитвам се да открия непознатата страна на София, нещата, които са пред всички нас, а сякаш малко хора ги забелязват. Първо, видях скулптурата с глобуса на покрива на банковата сграда на ул. „Раковски” и реших да я разгледам и заснема отблизо с дрон. Оказа се много детайлна и красива. Учуди ме, че толкова труд и старание са вложени в направата на едно произведение на изкуството, което е толкова далеч от хорските погледи. Замислих се, какво ли е карало тогавашните архитекти и предприемачи да вложат такъв ресурс, само за украса на сградата. Постепенно започнах да забелязвам и други сгради с подобни красиви орнаменти в стил рококо и сецисион из града. Започнах да ги проучвам и заснемам, събрах информация за тях и се оказа, че повечето са от периода около 1930 година, когато в България са работели архитекти и строители, учили и повлияни от западноевропейските стил и култура. Това са сгради и произведения, които придават аристократичния дух на София и не само са безценно богатсво за града ни, но и пример за отношение към естетиката на градската среда.”, споделя авторът.", "date": "2019.04.02", "title": "Изложба „Красивите покриви на София” ще бъде открита в Галерия на открито в парка пред НДК"}
{"url": "http://www.focus-news.net/news/2019/04/02/2641719/burgas-zaradi-remont-spirat-vremenno-troleybusnata-liniya-t1-po-dublirashtata-liniya-b11-avtobusite-shte-se-dvizhat-po-chesto.html", "text": "Във връзка със стартиращите дейности за възстановяване и рехабилитация на асфалтовата настилка по бул. „Захари Стоянов“, считано от 2 април 2019 г. (вторник) временно се преустановява обслужването на тролейбусната линия Т1. Това съобщиха от пресцентъра на  Община Бургас . До възстановяване на нормалното движение на тролейбусите, в делнични дни линия Б11, която в голяма степен дублира маршрута на Т1, ще се изпълнява с разписание, при което автобусите ще се движат по нея по-често от обикновено.", "date": "2019.04.02", "title": "Бургас: Заради ремонт спират временно тролейбусната линия Т1, по дублиращата линия Б11 автобусите ще се движат по-често"}
{"url": "http://www.focus-news.net/news/2019/04/02/2641706/bsp-shte-vnese-iskane-v-ministerstvo-na-energetikata-za-informatsiya-za-kontsesiyata-za-dobiv-na-vaglishta-ot-pernishkiya-vaglishten-baseyn.html", "text": "От 11:00 часа водачът на листата на \"БСП за България\" за европейските избори и говорител на ПГ на \"БСП за България\" Елена Йончева и депутати от групата на левицата ще внесат в Министерството на енергетиката (ул. \"Триадица\" 8) искане за предоставяне на информация и документи относно концесията за добив на въглища от Пернишкия въглищен басейн. Това съобщиха от пресцентъра на  Националния съвет на БСП.   От партията припомнят, че жителите на село  Дивотино и собственици на земи протестират срещу заграбването на нивите им.", "date": "2019.04.02", "title": "БСП ще внесе искане в Министерство на енергетиката за информация за концесията за добив на въглища от Пернишкия въглищен басейн"}
{"url": "http://www.focus-news.net/news/2019/04/02/2641720/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 2 април 2019 г. (вторник), съобщиха от пресцентъра на  дружеството . \r\nВъв връзка с реконструкция на уличен водопровод до бл. 129, ж.к. „Света троица“, се налага спиране на водоподаването от 09:00 до 19:00 часа на клиентите на „Софийска вода”, живеещи в: \r\n- бл. 129, бл. 130, бл. 131А, бл. 132, бл. 134. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 129. \r\nВъв връзка с реконструкция на уличен водопровод на ул. „6-ти септември“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- ул. „6-ти септември“ от ул. „Ген. Гурко“ до ул. „Ген. Паренсов“; \r\n- ул. „Ген. Паренсов“ от ул. „Цар Шишман“ до ул. „6-ти септември“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Паренсов“, ъгъла с ул. „6-ти септември“. \r\nВъв връзка с реконструкция на уличен водопровод на ул. „Ангелов връх“, кв. „Овча купел“, се налага спиране на водоподаването от 08:00 до 18:00 часа на клиентите на „Софийска вода”, живеещи в района на: \r\n- ул. „Ангелов връх“ от ул. „Паскал Тодоров“ до ул. „Войводина могила“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Паскал Тодоров“, ъгъла с ул. „Ангелов връх“ . \r\nВъв връзка с подмяна на сградно водопроводно отклонение на бул. „Цветан Лазаров“, ж.к. „Дружба“ 2, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Обиколна“ между ул. 202 и бул. „Цветан Лазаров“ и бул. „Цветан Лазаров“ между  ул. „Обиколна“ и ул. „Мария Нейкова“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цветан Лазаров“, ъгъла с ул. „Мария Нейкова“. \r\nВъв връзка с подмяна на сградно водопроводно отклонение на ул. 12, с. Долни Богров, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\n- ул. 8, по ул. 1 от ул. 7 до ул. 10. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 1, ъгъла с ул. 8. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.04.02", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/02/2641724/veliko-tarnovo-osnoven-remont-na-most-zatvarya-patya-mezhdu-kilifarevo-i-plakovo-ot-2-april.html", "text": "Основен ремонт на мост затваря четвъртокласния път между Килифарево и село Плаково. Това съобщиха от пресцентъра на  Община Велико Търново . Строителните дейности по съоръжението над р. Белица са по разработен от Община Велико Търново проект, който ще бъде финансиран със средства от Междуведомствената комисия за възстановяване и подпомагане. Ще бъдат ремонтирани и подходите към моста. \r\nДокато траят дейностите, движението ще се осъществява по следния обходен маршрут: Килифарево – път II-55 /Велико Търново – Гурково/ - с. Нацовци – с. Големаните – с. Плаково /двупосочно/. По това трасе ще пътува и автобусната линия между Велико Търново и с. Плаково. \r\nКомисията одобри за финансиране и още един основен ремонт на мост, намиращ се на територията на общината – съоръжението е над р. Елишин и е част от пътя между Велчево – Плаково /VTR 1021/. Строителните работи започват от сряда /3 април/ и ще наложат затваряне на отсечката между двете села. Обходният маршрут ще бъде следният: Велико Търново – Присово – път III-5302 – отклонение към с. Велчево – Къпиновски манастир. \r\nОколо 800 000 лева са средствата, отпуснати за реконструкциите на двата моста. Очакванията са, че строителните дейности ще продължат около два месеца.", "date": "2019.04.02", "title": "Велико Търново: Основен ремонт на мост затваря пътя между Килифарево и Плаково от 2 април"}
{"url": "http://www.focus-news.net/news/2019/04/02/2641722/denyat-2-april-v-svetovnata-istoriya.html", "text": "На 2 април отбелязваме Международния ден на детската книга. През 2008 г. ООН го обявява за Световен ден на осведомеността за Аутизъм. През 1512 г. испанският мореплавател Понсе де Леон нарича откритата от него земя Флорида. \r\nЛондонската Кралска Академия на Изкуствата заседава за пръв път през 1769 г. \r\nПрез 1843 г. в Дрезден се състои премиерата на операта на Рихард Вагнер “Летящият холандец”. \r\n12 дни преди да потъне, на 2 април 1912 г., са проведени успешно първите изпитания на смятания за непотопяем презокеански лайнер “Титаник”. Най-големият пътнически кораб от началото на XX век, построен във Великобритания през 1911 г., дни по-късно поема на първото си и единствено плаване от гр. Саутхамптън, Великобритания, за Ню Йорк. По пътя си се сблъсква с айсберг и потъва на 14 април 1912 г. Загиват между 1400 - 1500 души (общата численост на борда е 2200 души). \r\nСъздадена е НАСА (1958 година) - Национално управление по аеронавтика и изследване на космическото пространство. \r\nЗапочва Фолклендската криза след като Аржентина нахлува на Фолклендските острови през 1982 г., а правителството на Маргарет Тачър настоява за запазване на британския суверенитет.  Карл Велики - най-могъщият владетел на Франкската империя, италианският писател Джовани Джакомо Казанова (1725) и френският писател Емил Зола (1840),  унгарската футболна легенда Ференц Пушкаш и друга голяма футболна звезда - Теди Шерингам.    През 1314 г. в Маврокастро (Белгород Дневстровски) е убит францисканският монах Анджело ди Сполети, един от активните разпространители на католицизма в българските територии на север от река Дунав, Фердинанд ІІІ Хабсбургски, един от организаторите и ръководителите на Великата френска революция - Маркиз дьо Мирабо, френският президент Жорж Помпиду, папа Йоан Павел ІІ. \r\n2018 г.  \r\nНа 81-годишна възраст след дълго заболяване умира Уини Мандела, бившата съпруга на Нелсън Мандела. \r\nУини Мадикизела-Мандела е вдъхновителка на борбата срещу апартейда през 27-те години, през които Нелсън Мандела е в затвора \r\n2018 г.  \r\nАбдел Фатах ал-Сиси е преизбран за президент на Египет с 97% подкрепа. \r\n2017 г.  \r\nПровеждат се президентски избори в Сърбия, Армения и Еквадор. \r\n2016 г.  \r\nАзербайджан установи контрол над редица стратегически височини и населени места в Нагорни Караба. В боевете с арменските сили са унищожени 6 арменски танка, 15 артилерийски установки и инженерни укрепления и са убити и ранени над 100 арменски войници \r\n2015 г.  \r\nШестте световни сили (САЩ, Русия, Китай, Германия, Франция и Великобритания) и Иран достигат до споразумение за ограничаване на ядрената програма на страната и вдигане на икономическите санкции. \r\n2014 г.  \r\nКарим Масимов е новият министър-председател на Казахстан. \r\n2013 г.  \r\nОбщото събрание на ООН приема първото глобално споразумение за търговията с оръжие. Годишният оборот в света на търговията с оръжие прехвърля 70 млрд. долара. Споразумението въвежда нови стандарти за търговия с обикновени оръжия, като забранява ембарговата търговия с него, както и използването му за геноцид, престъпления срещу човечеството, военни престъпления и атентати. \r\n2012 г.  \r\nНовият президент на Сенегал Маки Сал официално встъпва в длъжност. \r\n2012 г.  \r\nПрезидентът на Унгария Пал Шмит подава оставка като президент, след като Университетът „Земелвайс“ отнема докторската му степен, заради плагиатство. \r\n2012 г.  \r\nВ Тюменска област при излитане аварира пасажерски самолет ATR 72 на авиогрупата ЮТейр. Загиват 31 човека и още 12 са ранени. \r\n2012 г.  \r\nИракските власти изискват от Катар екстрадирането на вицепрезидента на Ирак Тарик ал Хашеми. \r\n2011 г.  \r\nНад 2000 мюсюлмани излизат на протест в Кандахар в знак на протест, след като американският пастор Тери Джоунс на 20 март с.г. в църква в щата Флорида изгаря екземпляр на Корана в присъствието на около 50 души. Девет души са убити, а над 70 – ранени. Предишния ден подобни протести причиняват смъртта на седем служители на ООН и петима афганистански протестиращи. Двама от служителите на ООН са обезглавени. \r\n1982 г.  \r\nАржентина нахлува на Фолклeндските острови. Този период е известен като Фолклендската криза. Опити за мирно решение на конфликта чрез преговори правят министърът на външните работи на Съединените щати Александър Хейг, генералният секретар на ООН и правителството на Перу. Те се провалят, тъй като аржентинската хунта начело с президента генерал Галтиери отказва да изтегли войските си от островите. Правителството на Маргарет Тачър в Лондон настоява за запазването на британския суверенитет над островите. Около тридесет бойни кораба, помощни плавателни съдове и военновъздушни сили и 6000 войници преодоляват 13 000 км от Англия до южната част на Атлантическия океан, за да възвърнат островите със сила. Колонията острови Крал Джордж е възвърната сравнително лесно на 25 април. Въздушните нападения и корабният артилерийски обстрел над Източен Фолкленд започват на 1 май и са последвани от десант в Западен Фолкленд на 14 май. Седмица по-късно войници са стоварени и на брега при Сан Карлос, Фолкленд Саунд, за да обхванат от две страни аржентинските сили в град Стенли. Последното сражение за пристанищния град Стенли се води на 13 юни. Аржентинските войски се предават на следващата вечер. Близо хиляда британски и аржентински военнослужещи са убити по време на този конфликт, като 368 аржентински моряци умират на борда на крайцера „Генерал Белграно\", торпилиран от британска подводница на 2 май. Великобритания губи над 50 войници и моряци при въздушно нападение над самолетоносачи южно от Блъф Коув на 8 юни. Военните действия доказват уязвимостта на бойните кораби от авиацията. Кралският военноморски флот губи два разрушителя и две фрегати, а ракета въздух-земя потопява нает товарен кораб край бреговете на Сан Карлос на 25 май. Непосредственият политически резултат от победата на Великобритания в конфликта е свалянето на президента Галтиери в Аржентина. \r\n1963 г.  \r\nВ Бирмингам, Алабама, Мартин Лутър Кинг започва своята първа кампания за ненасилие. Мартин Лутър Кинг е борец за граждански права в Америка. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и д-р по философия. След конкурс е назначен за пастор в голямата църква “Декстър” в Монтгомъри. През 50-те години се включва в редица прояви на мирния протест срещу расовото неравенство През 1964 г. получава Нобелова награда за мир. Застрелян е по време на реч на балкона на хотел “Лорейн” в Мемфис. През 1974 г., по време на църковна служба, до гроба му е убита и майка му - Олбърта Кинг. През 1977 г. е посмъртно награден с “Медала на свободата”. \r\n1958 г.  \r\nСлед преобразуване на Националния съвет по аеронавтика е създадена НАСА. НАСА е национално управление по аеронавтика и изследване на космическото пространство. Разработва програми за космически полети, създаване на космически кораби и др. Обединява над 10 центъра, между които космическият център \"Л. Джонсън\" в Хюстън (Тексас), центърът \"Маршал\" в Хантсвил (Алабама), центърът \"Дж. Кенеди\" на Кейп Канаверал (Флорида) и др. \r\n1948 г.  \r\nКонгресът на САЩ приема “план Маршал” за помощ към европейските страни. \r\nПланът е за възстановяване и развитие на Европа с икономическата помощ на САЩ за след Втората световна война. Планът влиза в действие от април 1948 г. Приет е от правителствата на Великобритания, Франция, Италия, Швеция, Норвегия, Дания, Белгия, Нидерландия, Люксембург, Австрия, Ирландия, Исландия, Гърция, Швейцария, Турция, Португалия; включва Западна Германия и Триест. Планът \"Маршал\" подготвя икономическата основа за създаване на Северноатлантическия пакт. През 1951 г. е заменен със Закон за взаимно осигуряване на сигурността, предвиждащ едновременно предоставяне на икономическа и военна помощ. \r\n1912 г.  \r\nУспешно са проведени първите изпитания на новия презокеански лайнер “Титаник”, смятан за непотопяем. Титаник е най-големият пътнически кораб от началото на XX век, построен във Великобритания през 1911 г. По време на първото си и единствено плаване от гр. Саутхамптън, Великобритания, за Ню Йорк лайнерът се сблъсква с айсберг и потъва на 14 април 1912 г. Загиват 1400-1500 души (общата численост на борда е 2200 души). Гибелта на \"Титаник\" е една от най-големите морски катастрофи на XX век. През 1985 г. съвместна американско-френска експедиция намира останките на потъналия кораб на около 800 км югоизточно от остров Нюфаундланд в Атлантическия океан. \r\n1889 г.  \r\nАмериканецът Чарлз Хол патентова съвременен начин за производство на алуминий. \r\n1861 г.  \r\nАрхиепископ Йосиф Соколски е ръкоположен от римския папа Пий IX за архиепископ на българите униати със седалище столицата на Османската империя. \r\nУнията е обединение на Православната и Католическата църкви и признаване първенството на римския папа при запазване на православните обреди и богослужение. Течение е в Източноправославната църква, проявяващо се като форма на икуменизма, смятан за ерес. \r\nУниатското движение в България е църковно-политическо движение за създаване на автономна българска църква под върховенството на римския папа. Възниква в резултат на засилването на католическата пропаганда след Кримската война (1853-1856 г.). Франция и Англия, в стремежа си да отслабят руското влияние на Балканите, изпращат множество католически и протестантски мисионери, които разгръщат силна агитация за откъсване на българите от православието. Турското правителство, заинтересувано от разрушаването на верското единство на българите и за да нанесе удар на руското влияние, поддържа униатското движение. Католическите мисионери обаче не могат да се похвалят със значителни успехи. Униатското движение не е популярно сред българското население. Само една малка част от обществеността проявява склонност да приеме католицизма и да се откъсне от Цариградската патриаршия и да извоюва независима българска църква. През 1859 г. българите в Кукуш се обявяват за униати. На 18 декември 1860 г. Драган Цанков, 80-годишният архимандрит Йосиф Соколски и др. подписват акт за уния - присъединяване на българската църква към католическата. Йосиф Соколски е ръкоположен в Рим от самия папа Пий IX за архиепископ на българите униати (2 април 1861 г.). Високата порта признава веднага новообразуваната българска униатска община в Цариград и заточва Иларион Макариополски. Българският народ не приема новосъздадената църква. Той стои зад Иларион Макариополски дори и след заточаването му. Найден Геров и Петко Рачов Славейков успяват да убедят Йосиф Соколски да се откаже от унията. Той заминава за Одеса (6 юни 1861 г.), откъдето отправя послание до българите униати да се върнат към православието. Драган Цанков също се отказва от унията. Униатското движение заглъхва. Остават само незначителни униатски групи. \r\n1843 г.  \r\nВ Дрезден се състои премиерата на операта на Рихард Вагнер “Летящият холандец”. Вагнер е германски композитор, диригент и музикален теоретик. Оперите му отразяват идеи и образи на немския романтизъм и оказват влияние върху други композитори. В тях се стреми към органично сливане на музиката, словото и сценичното действие, изгражда ги симфонично чрез широка система от лайтмотиви. В някои се отказва от завършените музикални форми и предпочита т.нар. безкрайна мелодия. Негови опери са \"Риенци\", \"Летящият холандец\", \"Танхойзер\", \"Лоенгрин\", \"Парсифал\", тетралогията \"Пръстенът на нибелунга\" (\"Рейнско злато\", \"Валкюри\", \"Зигфрид\", \"Залезът на боговете\") и др. Вагнер пише и естетически трактати - \"Изкуство и революция\", \"Опера и драма\" и др. Съпругата му Козима, дъщеря на Ф. Лист, и синът му Зигфрид продължават организираните от Вагнер музикални тържества в Байройт след смъртта му. През 1951 г. внуците му създават новия музикален фестивал. \r\n1839 г.  \r\nЛуи Дагер прави първата фотоснимка на Луната. Дагер е френски художник и декоратор, един от създателите на фотографията. През 1839 г. разработва, като използва опитите на Ж. Н. Ниепс, първия практически осъществим фотографски метод - дагеротипия, в който светлочувствителният материал е сребърен йодид. \r\n1769 г.  \r\nСъстои се първото заседание на Лондонската Кралска Академия на Изкуствата. \r\n1512 г.  \r\nИспанският мореплавател Понсе де Леон нарича откритата от него земя Флорида. На тази дата са родени: \r\n1914 г.  \r\nРоден сър Алек Гинес - английски драматург и киноактьор, режисьор. Наречен хамелеон заради редкия си дар да се превъплъщава: \"Добри сърца и диадеми\" (1949 г.), \"Пастор Браун\" (1955 г.), \"Мостът на река Куай\" (1957 г.), \"Лорънс Арабски\" (1962 г.), \"Д-р Живаго\" (1965 г.), \"Кромуел\" (1970 г.), \"Междузвездни войни\" (1977-1983 г.), \"Пътуване към Индия\" (1985 г.), \"Кафка\" (1991 г.), \"Чуждо поле\" (1993 г.), \"Ням свидетел\" (1995 г.), \"Денят на ескимоса\" (1996 г.). \r\nУмира на 8 май 2000 г. \r\n1905 г.  \r\nВ Киев е роден Сергей Михайловч Лифар - френски балетист, хореограф, педагог, руски емигрант. От 1922 г. е в Париж, където е звезда от \"Руски балет на Дягилев\". След смъртта на С. Дягилев (1929 г.) е солист, режисьор и хореограф на парижката \"Гранд Опера\" (1930-1977 г.); по време на немската окупация на Париж 3 пъти е приеман от Хитлер в Берлин. През 1947 г. в Париж основава Институт по хореография. Въвежда неокласическата техника, лансира авторските балети (заради което го наричат \"хореоавтор\"). Автор е на множество сюжетни балети; на теоретически трудове за балета и хореографията. Възприеман е като наследник на Дягилев и всеки август кани във Венеция знаменитости по повод годишнината от смъртта му. Преди смъртта си Сергей Лифар продава колекцията от книги и костюми на Дягилев за милиони долари. Умира на 16 декември 1986 г. и е погребан е в гробището Пер Лашез в Париж. \r\n1840 г.  \r\nРоден е Емил Зола (Zola) – френски писател. Син е на инженер. Попада под влиянието на А. дьо Мюсе и Виктор Юго. В ранното му творчество е осезаемо въздействието на романтическата поетика (новелите от цикъла \"Приказки за Нинон\", 1864 г., романът \"Изповедта на Клод\", 1865 г.). Издава литературни и изкуствоведчески книги (\"Какво ненавиждам\", 1866 г.; \"Моят салон\", 1866 г.; \"Едуар Мане\", 1867 г.), в които критикува официалното салонно-академично изкуство, подкрепя първите изяви на импресионистите. Смятайки за голяма заслуга смелостта и непосредствеността в изобразяването на реалния живот, проявени от Е. Мане и импресионистите, по-късно Зола осъжда загубата на тези техни естетически качества. Своята принадлежност към \"групата на писателите натуралисти\" обявява в предисловието към II издание на романа \"Терез Ракен\" (1867 г.). Въвеждайки в литературните данни от естественонаучните открития, медицината и физиологията, а така също естетическата теория на позитивизма (И. Тен), Зола отчасти измества встрани социалните и исторически фактори за формиране на личността за сметка на биологичните дадености. През 1868-1870 г. сътрудничи в печатните органи на републиканската опозиция: вестник \"Трибюн\" (\"Tribune\"), \"Рапел\" (\"Rappel\"). В навечерието на Френско-пруската война (1870-1871 г.) се изказва за свалянето на Наполеон III. Един от идейните мотиви на Зола за излизането му от естетическата платформа на натурализма е политическата неприязън към бонапартисткия режим. В края на 1868 г. започва работа над серия романи за Втората империя. В серията \"Ругон-Макарови. Естествена и социална история на едно семейство от епохата на Втората империя\" (1871-1893 г.) влизат 20 романа, обединени от идеите за разкриване на динамиката в развитието на личността, семейството и социалните групи в обществото, а на самото общество - в историята. Съпоставяйки републиканското настояще с имперското минало, Зола открива вътрешно родство между тях, разобличава демагогията на управляващите и лъжите за класова хармония. По-известни романи от серията са: \"Кариерата на Ругонови\" (1871 г.), \"Плячка\" (1871 г.), \"Търбухът на Париж\" (1873 г.), \"Негово превъзходителство Йожен Ругон\" (1876 г.), \"Нана\" (1881 г.), \"Утайка\" (1882 г.), \"Женско щастие\" (1883 г.), \"Жерминал\" (1885 г.), \"Земя\" (1887 г.), \"Човекът звяр\" (1890 г.), \"Пари\" (1891 г.), \"Разгром\" (1892 г.), \"Доктор Паскал\" (1893 г.) и др. Възгледите на писателя за изкуството намират отражение в романа \"Творчество\" (1886 г.), чиято тема е художествения живот във Франция от 60-те години до средата на 80-те години на ХIХ в. Теорията за натурализма Зола обосновава в произведенията си \"Експерименталният роман\" (1880 г.), \"Романисти натуралисти\" (1881 г.), \"Литературни документи\" (1881). От драматургичното му наследство по-значителни са драмите \"Терез Ракен\" (поставена 1873 г.) и комедията \"Наследниците на Рабурден\" (1874 г.). Героят на трилогията \"Три града\" (\"Лурд\", 1894 г., \"Рим\", 1896 г., \"Париж\", 1898) г. - интелигентът Пиер Фроман, подлага на научна експертиза християнската вяра, като открива в нея източник за експлоатация на невежата тълпа и груба комерсиализация с \"чудото\". Своята мечта за тържество на разума и труда въплъщава в незавършената социална утопия тетралогия \"Четири евангелия\" (\"Плодовитост\", 1899 г., \"Труд\", 1901 г., \"Истина\", 1903 г., и посмъртно издадената \"Справедливост\", незавършена). През 1898 г., по време на \"делото Драйфус\", писателят издига глас срещу клерикалната и военната реакция (сбирка статии \"Истината шества\", 1901 г., и особено писмото до президента на републиката \"Аз обвинявам!\", публикувана във вестник \"Орор\", 13 януари 1898 г.), за което е осъден на затвор. По време на работата си върху цикъла от драми \"Франция шества\", с който възнамерява да продължи битката си с Третата република, Зола умира внезапно на 9 септември 1902 г. поради отравяне с въглероден оксид. Погребан е в Пантеона. \r\n1725 г.  \r\nРоден е Джовани Джакомо Казанова (Casanova) – италиански писател и мемоарист. Води бурен живот, пътува из Европа, много пъти е затварян. Създава няколко исторически съчинения, фантастичния роман “Иксамерон” (1788 г.). Издава (1788 г.) “История на моето бягство …” - част от публикуваните посмъртно “Спомени” (12 части, 1822-1828 г.). В спомените си е изключително откровен, когато описва интимния си живот. В тях се забелязват проницателна наблюдателност върху обществените нрави през ХVIII в. и трезва оценка на исторически събития. Умира на 4 юни 1798 г. \r\n742 г.  \r\nРоден е Карл І Велики (Carolus Magnus) – крал на франките (от 768 г.), император (от 800 г.); от династията Каролинги. Син е на Пипин Къси. Става едноличен управител на обединената държава от 771 г. В резултат на многобройни завоевателни походи (против лангобардите 773-774 г., 776-777 г.; баварския херцог Тесилон, 788 г.; саксите, 772-804 г.; арабите в Испания, 778-779 г., 796-810 г. и др.) разширява границите на кралството си. Папа Лъв III го коронясва в Рим за император (800 г.). Империята на Карл І Велики включва различни племена и народности, с различна степен на общественото развитие. Взема мерки за укрепване на границите и се стреми да централизира властта. Център на държавния живот е кралският двор. Опитва се да контролира дребните благородници. За да подчини голямата държава на единни закони, издава много капитоларии. Според него Католическата църква е опора на кралската власт. Затова се намесва в назначаването на епископите, поощрява принудителното християнизиране на населението в завоюваните земи. Вътрешната политика на Карл І Велики помага за феодализацията на франкското общество. Умира на 28 януари 814 г. в Аахен. След смъртта му империята на франките се разпада. На тази дата умират:  \r\n2005 г.  \r\nУмира Йоан Павел ІІ (Карел Войтила) – папа от 1978 г. \r\nРоден е през 1920 г. във Вадовице, до Краков в семейството на железничар, рано остава сирак. По време на немската окупация на Полша е работник, миньор, играе в любителски театър. Става свещеник (1946 г.), епископ (1958 г.) и архиепископ на Краков (1964 г.). Павел VI го ръкополага за кардинал (1967 г.). Участник е във II Ватикански събор. Владее латински и няколко европейски езика, включително и руски. Избран е за папа на 16 октомври 1978 г. Наричат го \"папата суперзвезда\", \"папата циклон\", \"неуморният понтифекс\". През 2002 г. посещава България; отхвърля т. нар. \"българска връзка\" в атентата срещу него от 1980 г.; обявява за блажени отец Й. Шишков, отец К. Вичев и отец П. Джиджов, екзекутирани през 1952 г. \r\nСъчинения: \"Поезия, есета, драма. Избрани произведения\" (на български език 1992 г.), \"Мъж и жена го сътвори. Катехизис на човешката любов. Избрани страници\" (на български език 1993 г.), \"Личност и акт\" (на български език 1994 г.), \"Да прекрачиш прага на надеждата\" (на български език 1995 г.), \"Кирил и Методий. Благовестие и икуменизъм. Документи\" (на български език 1996 г.), \"Любов и отговорност\" (на български език 1996 г.), \"Дар и тайна. Спомени\" (на български език 1997 г.), \"Евангелие на живота. Енциклика\" (на български език 1997 г.), \"Писмо на папа Йоан Павел II до артистите\" (на български език 2000 г.) \r\n1974 г.  \r\nУмира Жорж Помпиду (Pompidou) – френски държавен и политически деец, президент на Франция (от 1969 г.); министър-председател (1962-1968 г.). Роден е на 5 юли 1911 г. в Монбудиф, департамент Кантал, Франция. През 1934 г. завършва Екол Нормал Суперийор; получава диплом от Свободното училище за политически науки. Автор е на трудове по история на френската литература. По време на II световна война служи в армията като лейтенант от пехотата (1939-1940 г.). Включва се във френската съпротива след капитулацията на Франция (1940 г.). През 1944 г. е референт по въпросите на образованието в секретариата на ръководителя на Временното правителство Шарл дьо Гол, впоследствие става един от неговите най-близки сътрудници. Играе активна роля в създаването на партията \"Обединение на френския народ\". След оттеглянето на Дьо Гол от активна политическа дейност (1953 г.) Помпиду работи в частни компании - през 1954 г. е един от директорите на банка \"Ротшилд\", а през 1956-1962 г. е неин генерален директор. След връщането на Дьо Гол на власт (1958 г.) участва в разработката на конституцията от 1958 г. Член е на Конституционния съвет (1959-1962 г.). \r\n1928 г.  \r\nУмира Теодор Уилям Ричардс - американски химик. След 1886 г. започва изследвания за определяне на атомното тегло на химичните елементи; установява масата на водорода и кислорода, коригира атомната маса на медта. Професор в Харвардския университет (от 1901 г.). Разработва метода за определяне на атомното тегло на всички химични елементи и сам открива теглото на 25 от тях. Работи и в областта на химичната термодинамика. Получава Нобелова награда за химия (1914 г.) \r\n1865 г.  \r\nВ Лондон умира Ричард Кобден - британски политик, идеолог на промишлената буржоазия, лидер на фритредерите, фабрикант. Един от ръководителите на Организацията против хлебните закони (основана 1838 г.) Депутат в Камарата на общините (1841-1857 г., 1859-1865 г.) Бори се за отмяна на привилегиите на земевладелската аристокрация; защитава системата на неограничената конкуренция и пазарното регулиране на икономиката. Противник на трудовото законаделство и профсъюзите. В условията на световния промишлено-търговски монопол на Великобритания от пацифистки позиции се обявява за намаляване на въоръженията, за международен арбитраж. Взема участие в организацията на световни конгреси за мир (1848-1851 г). \r\n1791 г.  \r\nУмира Оноре Габриел Рикети (Riqueti), маркиз дьо Мирабо (Mirabeau) Роден е на 9 март 1749 г. в Биньон, близо до гр. Немур – френски аристократ, общественик, един от организаторите и ръководителите на Великата френска революция. Води разгулен живот, прави огромни дългове и много пъти попада в затвора. Избягва зад граница (1776 г.) с жената на маркиз Дьо Моне; осъден е задочно на смърт “за оскърбяване на личността”; по-късно е амнистиран. Публикува много памфлети и други произведения срещу деспотизма и монархията. Завръща се в Париж (1785 г.); изпратен със секретна дипломатическа задача в Прусия. Избран е в Генералните щати като представител на “третото” съсловие от Марсилия и Екс. Благодарение на изключителните си ораторски способности става един от лидерите на Парламента. Речите му, изобличаващи абсолютисткия режим, получават голям обществен резонанс. Политическия идеал на Мирабо е парламентарната монархия. По време на революцията заема консервативни позиции и става лидер на едрата буржоазия. Обявява се против крайния и безогледен радикализъм на якобинците. След 1790 г. е в тайна връзка с кралския двор. След внезапната му смърт е погребан като национален герой. След свалянето на монархията (10 август 1792 г.) са открити документи, потвърждаващи неговата измяна. Останките му са изнесени от Пантеона, където е погребан, и са пренесени в гробището за престъпници в предградието Сен Марсо. \r\n1657 г.  \r\nУмира Фердиданд ІІІ Хабсбургски – император (от 1637 г.), австрийски ерцхерцог, крал на Бохемия (1627 г.) и на част от Унгарското кралство (от 1625 г.). Роден е на 13 юли 1608 г. Син е на Фердинанд II Хабсбургски. Продължава политиката на баща си. След смъртта на А. Валенщайн (1634 г.), преди да стане император, е главнокомандващ императорските войски. По време на управлението му завършва Тридесетгодишната война (1618-1648 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.02", "title": "Денят 2 април в световната история"}
{"url": "http://www.focus-news.net/news/2019/04/02/2641723/sofiya-vavezhda-se-vremenna-organizatsiya-na-dvizhenieto-za-otbelyazvaneto-na-140-godini-ot-obyavyavaneto-na-sofiya-za-stolitsa-na-balgariya.html", "text": "Въвежда се временна организация на движението за отбелязването на 140 години от обявяването на София за столица на България. Това съобщиха от пресцентъра на  Столична община .  \r\nОт 20.00 часа до приключване на мероприятието на 3 април 2019 г. се забраняват престоят и паркирането на пътни превозни средства, както следва:  \r\n-\tна паркинга на пл. „Николай Гяуров“, без да се засягат местата в режим на платено паркиране „служебен абонамент“;  \r\n-\tна северозападната дъга на пл. „Св. Александър Невски“ между ул. „Оборище“ и ул. „11-ти август“;  \r\n-\tна ул. „Оборище“ между ул. „Г. С. Раковски“ и пл. „Св. Александър Невски“.  \r\n-\tот 09.00 часа до приключване на мероприятието на 3 април 2019 г. се забранява влизането на превозни средства по ул. „Оборище“ между ул. „Г. С. Раковски“ и пл. „Св. Александър Невски“, само при необходимост и по преценка на отдел „Пътна полиция“ при СДВР.", "date": "2019.04.02", "title": "София: Въвежда се временна организация на движението за отбелязването на 140 години от обявяването на София за столица на България"}
{"url": "http://www.focus-news.net/news/2019/04/02/2641727/pregled-na-osnovnite-temi-v-dobrudzhanskiya-pechat.html", "text": "“Асфалтират последните четири километра е от Добрич-Албена“, съобщава на първа страница във вестник  „Добруджанска трибуна“ . „С реконструкцията пътят ще е на 100% обновен. Шефът на Областното пътно управление инженер Георги Стратиев удържа на обещанието си пред вестник „Добруджанска трибуна“ и ремонтът вече тече“, допълва подзаглавието. Заради ремонта на пътя е въведена временна организация на движението на автомобили в 4-километров участък. „Пречиствателната станция в Тервел успешно премина тестовия си период“, съобщава още изданието. Тестовият период е бил 12 месеца с цел установяване на дефекти и несъответствия. Приключил е на 6 март тази година и е установено, че няма несъответствия. Сега съоръжението се стопанисва от Община Тервел. За ремонт на важни за туризма пътища в Община Каварна съобщава всекидневникът. Рехабилитацията и реконструкцията на пътищата са по проект на Общината. Близо 5 800 000 лв. е стойността на проекта, предвидено е четири трасета да бъдат през преасфалтирани и да бъдат прокарани оптични кабели на места. Ще има и подмяна на бордюри. От спортната страница на вестника – „Нов грешен ход закотви добричлии на дъното“. Футболният мач между „Добруджа“ и „Лудогорец“ е завършил с резултат 1:3.  Футболният тийм „Добруджа“, според всекидневника, уверено върви към аматьорската „В“ група и това е след поредния грешен ход в шампионата. Момчетата от „Лудогорец“, които в по-голямата си част са в юношеска възраст, са нанесли решителен удар във второто полувреме.", "date": "2019.04.02", "title": "Преглед на основните теми в добруджанския печат"}
{"url": "http://www.focus-news.net/news/2019/04/02/2641725/haskovo-ofitsialno-otkrivane-na-dneven-tsentar-za-palnoletni-litsa-s-uvrezhdaniya-shte-se-provede-v-grada.html", "text": "Церемония по официално откриване на Дневен център за пълнолетни лица с увреждания ще се проведе от 10.00 часа в североизточното крило на сградата на ДЦДМУ \"Марина\" в Хасково. Това съобщиха от пресцентъра на  Общината .", "date": "2019.04.02", "title": "Хасково: Официално откриване на Дневен център за пълнолетни лица с увреждания ще се проведе в града"}
{"url": "http://www.focus-news.net/news/2019/04/02/2641726/burgas-cheshkiyat-pisatel-marek-shindelka-shte-predstavi-balgarskite-prevodi-na-svoite-knigi-ostanete-s-nas-greshka-i-kartata-na-anna.html", "text": "Чешкият писател Марек Шинделка ще гостува в Бургас, за да представи лично българските преводи на своите книги „Останете с нас“, Грешка“ и „Картата на Анна“. Това съобщиха от пресцентъра на  Община Бургас . Събитието ще се състои от 18.00 часа в зала „Георги Баев“ в Културен център „Морско казино“. Шинделка е роден през 1984 г. Изучава културология във факултета по изкуства на Карловия университет в Прага и сценаристика в FAMU – Прага, където продължава с докторантура. Награден е с премията на Иржи Ортена за своя поетичен дебют (Paseka, 2005 г.). През 2008 г. излиза първият му роман, следван от сборници с разкази. Получава премия Magnesia Litera 2012 за разказа „Гордостта е с нас“ в категория проза и пак в тази категория печели четири години по-късно с книгата „Умореният материал“, вдъхновен от съдбата на бежанци. Книгите на Марек Шинделка са сред образците на съвременната чешка проза. Още от своя дебют през 2005 г. Шинделка е смятан за един от съвременните таланти на литературна Европа. Новото му произведение на български език – „Картата на Ана“, е завладяваща книга, в която разпознаваме самите себе си. Своеобразното турне на чешкия автор след Бургас ще продължи в Стара Загора и Скопие. При първото си гостуване в България през 2014 г. авторът се срещна с преводачи и издатели в Чешкия център в София и участва в Литературния фестивал в Русе.", "date": "2019.04.02", "title": "Бургас: Чешкият писател Марек Шинделка ще представи българските преводи на своите книги „Останете с нас“, Грешка“ и „Картата на Анна“"}
{"url": "http://www.focus-news.net/news/2019/04/02/2641729/sliven-grazhdanski-dialog-na-tema-regionalno-razvitie-shte-se-provede-v-grada.html", "text": "Граждански диалог на тема регионално развитие ще се проведе в Сливен. Форумът е част от платформата за граждански диалог „Европа в нашия дом”. Това съобщиха от пресцентъра на  ПП ГЕРБ . На събитието ще присъства министърът на регионалното развитие и благоустройството Петя Аврамова, народният представител от ГЕРБ - Сливен Десислава Танева - областен координатор на партията, кметовете на четирите общини от област Сливен и общинските съветници от ГЕРБ. Акцент в срещата ще бъде регионалното развитие и значението на европейската солидарност. Гражданският диалог е отворен за всички институции и граждани. \r\nСъбитието ще се проведе от 17.00 часа в Зала „Май“, която се намира в сградата на Община Сливен.", "date": "2019.04.02", "title": "Сливен: Граждански диалог на тема регионално развитие ще се проведе в града"}
{"url": "http://www.focus-news.net/news/2019/04/02/2641711/vechernye-novosti-sarbiya-kosovskiyat-premier-obvini-mogerini-za-iztlaskvaneto-na-dialoga-s-belgrad-ot-kolovoza.html", "text": "Министър-председателят на Косово Рамуш Харадинай отново обвини Върховния представител на Европейския съюз по външните въпроси и политиката за сигурност Федерика Могерини за състоянието на диалога за нормализиране на двустранните отношения със Сърбия, което – съгласно думите му, предизвика политическа драма не само на територията на най-младата държава на Балканите, но и в региона, отбелязва електронното издание на водещия белградски ежедневник  „Вечернье Новости“ . \r\nСъответното Харадинай заяви в рамките на митинг по случай третата годишнина от подписването на Споразумението за стабилизация и асоцииране с ЕС в отговор на изявление на ръководителя на Службата на ЕС в Прищина Наталия Апостолова. \r\nАпостолова първо призова Прищина да приложи споразумението и да отмени 100-процентовите такси за внос на стоки от Сърбия и Босна Херцеговина. „Увеличението на таксите за внос на стоки от Сърбия не само нарушава споразуменията на ЦЕФТА, то не е в духа на Споразумението за стабилизиране и асоцииране\", цитира изданието думите на българския дипломат.  \r\n„Могерини нанесе сериозни щети на региона, диалогът бе изтласкан от коловоза\", заяви в тази връзка Харадинай. Прищинските медии допълват, че според косовския премиер страната му е „изправена пред предизвикателства, произтичащи от Споразумението за стабилизиране и асоцииране“.  \r\n„Не можем да постигнем всички цели на Споразумението за стабилизация и асоцииране, поради трудностите, създадени от члена на Комисията Федерика Могерини, които са резултат от обсъждане на идеята за размяна на територия\", обясни Харадинай. Тереза Герова", "date": "2019.04.02", "title": "„Вечернье Новости“ (Сърбия): Косовският премиер обвини Могерини за „изтласкването“ на диалога с Белград „от коловоза“"}
{"url": "http://www.focus-news.net/news/2019/04/02/2641728/komisar-rosen-rapchev-gdnp-shte-izpolzvame-vsichki-nalichni-tehnicheski-sredstva-v-operatsiya-24-chasa-skorost-a-na-narushitelite-shte-se-izdavat-elektronni-fishove-i-aktove.html", "text": "Ще използваме всички налични технически средства в операция „24 часа скорост“, а на нарушителите на скоростта ще се издават електронни фишове и актове. Това каза по време на брифинг комисар Росен Рапчев - началник на сектор „Пътен контрол” към Главна дирекция „Национална полиция“ за операция „24 часа скорост“, предаде репортер на  Агенция „Фокус“.  Той уточни, че „Пътна полиция“ разполага със 148 монтирани в автомобила камери и 30 на триноги. Комисарят обясни, че ще бъдат използвани и стационарните камери.   \r\n„От днес 6.00 до утре 6.00 ч. стартира операция „24 часа скорост“. На тази операция всичките налични технически средства в страната ще бъдат изкарани на главните пътища, автомагистрали, на големите булеварди, на местата, където имаме концентрация на пътнотранспортни произшествия, заради несъобразена скорост. Ще се осъществява много сериозен и засилен контрол. С този контрол  очакваме гражданите да намалят общата скорост на придвижване и това да повлияе положително на пътнотранспортната обстановка. Знаем, че една от най-сериозните причини за настъпване на пътнотранспортни произшествия е превишената и несъобразена скорост“, каза комисар Рапчев. По думите му цялата акция ще продължи до 7 април.   \r\nТой допълни, че автомобилите ще бъдат засичани с технически средства. „На нарушителите ще се издават електронни фишове, а на тези, които в градски условия превишават скоростта над 50 км / ч. ще се съставят актове за установяване на административно нарушение, ще им се отнема свидетелството за три месеца. Глобите са по Закона за движение по пътищата и са в зависимост от самото нарушение“, допълни комисарят.  \r\n„Скоростта наистина е сериозен проблем, намалението й ще запази нашия живот. Надяваме се резултатите от тази операция да не са голям брой установени нарушения, а по-малко пътнотранспортни произшествия“, допълни комисар Рапчев.  Той коментира, че пътните полицаи ежедневно установяват нарушения на скоростта и това е причината да се правят такива операции.", "date": "2019.04.02", "title": "Комисар Росен Рапчев, ГДНП:  Ще използваме всички налични технически средства в операция „24 часа скорост“, а на нарушителите  ще се издават електронни фишове и актове"}
{"url": "http://www.focus-news.net/news/2019/04/02/2641730/sofiya-zapochva-osmata-natsionalna-kampaniya-za-nasarchavane-na-cheteneto-pohodat-na-knigite.html", "text": "До 23 април 2019 г. ще се проведе осмото по ред издание на „Походът на книгите“ – кампанията, която насърчава интереса на децата към четенето и книгите. Това съобщиха от пресцентъра на  Столична община . През тази година в инициативата ще се включат известните български спортисти: Евгения Раданова, Нешка Робева, Йордан Йовчев, Тити Папазов, Александра Жекова, Дойчин Боянов, Симона Пейчева, Кристина Драганова, Ренета Камберова, Ани Пейчева, Светла Иванова, Даниел Петров, Евгени Иванов, Влади Гюров, Тереза Маринова, Мария Киркова и др., които ще четат в детски градини и училища.  \r\nСтартът на инициативата ще бъде даден днес в 10.00 часа в Детския център на Столична библиотека на пл. „Славейков“ 4А. Ще бъдат представени целите, фокусът и инициативите на тазгодишното издание на кампанията. Ще бъде отбелязан и Международният ден на детската книга.  \r\nВ 10.00 часа ще се състои пресконференция в Детския център на Столична библиотека с участието на организаторите от Асоциация „Българска книга“, Столична библиотека, Българската библиотечно-информационна асоциация и фондация „Детски книги“. Ще бъдат представени подробности за целите, фокуса и инициативите на тазгодишното издание на кампанията. \r\nОт 11.00 часа е официалното откриване на Националната кампания „Походът на книгите“ и програмата, посветена на Международния ден на детската книга, с приветствие от  госпожа Цвета Караянчева – председател на 44-тото Народно събрание, която ще прочете откъс от любима своя книжка на децата от детските градини „Х. Кр. Андерсен“ и „Шарл Перо“ и 149 СУ „Иван Хаджийски“, от заместник-министъра на културата г-жа Амелия Гешева, представител от МОН и РУО и други официални гости.  Евгения Раданова ще даде старт на инициативата като прочете откъси от любимите си книги на децата. Водещ на събитието ще бъде известният спортен журналист г-н Камен Алипиев. \r\nОт 12.00 до 16.00 часа ще се състои ателие по рисуване с художника Христо Кърджилов. \r\nОт 13.00 до 14.00 часа  ще се състои четене и забавни игри с герои от детски книжки – Марин Бодаков и други детски писатели.  \r\nОт 13.00 часа до 15.00 часа ще се състои арт работилница „Приказните герои на Андерсен“. \r\nМеждународният ден на детската книга се отбелязва на 2 април в целия свят и съвпада с рождения ден на датския писател Ханс Кристиан Андерсен, създал едни най-популярните приказки на всички времена. Преди 60 г. ЮНЕСКО учредява Международен златен медал на името на Андерсен, наричан още Малка Нобелова награда. \r\nНационалната кампания за насърчаване на четенето „Походът на книгите“ е изцяло некомерсиална инициатива и се организира от Асоциация „Българска книга“, в партньорство със Столична община и със съдействието на Регионално управление на образованието – София-град. Стартира ежегодно на празничния 2-и април и продължава до 23-и април, обявен от ЮНЕСКО за Международен ден на книгата и авторското право. За седемте си издания досега кампанията е достигнала до повече от 15 000 деца в цялата страна, а в много от участвалите училища и детски градини в последствие са открити нови библиотечни звена или съществуващите са допълнени с актуални заглавия от света на детската литература.  \r\n„Походът на книгите“ е част от Културния календар на Столична община за 2019 г., с финансовата подкрепа на Столична община. \r\nОрганизатор е Асоциация „Българска книга“ и Столична библиотека, а партньори са: Столична община, Българска библиотечно-информационна асоциация, фондация „Глобални библиотеки“, Регионално управление на образованието – гр. София, фондация „Детски книги“.", "date": "2019.04.02", "title": "София: Започва осмата Национална кампания за насърчаване на четенето „Походът на книгите“"}
{"url": "http://www.focus-news.net/news/2019/04/02/2641731/sadiyskata-kolegiya-na-vss-shte-zasedava-na-2-april-po-distsiplinarno-delo-sreshtu-sadiyata-v-sofiyski-gradski-sad-miroslava-todorova-bavila-sadebni-dela.html", "text": "Съдийската колегия (СК) на Висшия съдебен съвет (ВСС) отложи за 10.30 ч. на 2 април 2019 г. обсъждането и приемането на решение по дисциплинарно дело срещу Мирослава Тодорова – съдия в Софийски градски съд. Това съобщиха от  ВСС .  \r\nВ депозирано до СК писмо от 14 март 2019 г. председателят на Върховния касационен съд (ВКС) посочва, че поради участие в срещи с екипа на Европейската комисия по Механизма за сътрудничество и оценка, не е имал възможност да уведоми колегията, че няма да присъства в заседанието ѝ на 26 март 2019 г. и моли за отлагане на тази точка за 2 април 2019 г. Уточнява се, че би желал да участва в обсъждането и приемането на решение по предложението за налагане на дисциплинарно наказание на съдия Мирослава Тодорова. \r\nГеорги Чолаков – председател на Върховния административен съд, внесе уточнение, че производството е отложено по молба на председателя на ВКС и предстоящото участие на членове на колегията в срещи с ЕК за 26 март 2019 г., предвид планираните за 19 март 2019 г. две процедури за избор на административен ръководител на органи на съдебната власт и три изслушвания на възражения срещу атестационни оценки.", "date": "2019.04.02", "title": "Съдийската колегия на ВСС ще заседава на 2 април по дисциплинарно дело срещу съдията в Софийски градски съд Мирослава Тодорова, бавила съдебни дела"}
{"url": "http://www.focus-news.net/news/2019/04/02/2641732/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-predel.html", "text": "Повишена опасност от падащи камъни има в Кресненското дефиле и  в района на Предел. Това съобщиха за  Радио „Фокус“ – Пирин  от Областно пътно управление. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са сухи. На някои места тази сутрин видимостта може да бъде намалена. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.04.02", "title": "Благоевград: Повишена опасност от падащи камъни има в Кресненското дефиле и  в района на Предел"}
{"url": "http://www.focus-news.net/news/2019/04/02/2641733/sport-yelena-ostapenko-zapochna-s-pobeda-sezona-na-kley.html", "text": "Йелена Остапенко стартира с победа сезона на клей. На турнира в Чарлсън латвийката се наложи над Йохана Ларсон от Швеция с 6:1,6:4. В следващия кръг тя ще играе срещу победителката от двубоя между Евгения Родина и Шелби Роджърс. \r\nМоника Пуйг също започна участието си с победа – срещу Сара Ерани с категоричното 6:0, 6:1. Във втори кръг Пуйг ще играе срещу София Кенин, която победи Сабине Лисицки със 7:5, 6:4.", "date": "2019.04.02", "title": "Спорт: Йелена Остапенко започна с победа сезона на клей"}
{"url": "http://www.focus-news.net/news/2019/04/02/2641734/plovdiv-ogranicheno-e-dvizhenieto-na-kamioni-nad-12-tona-po-patya-popovitsa-bolyartsi.html", "text": "Ограничено е движението на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Това съобщиха за  Радио „Фокус“-Пловдив  от Областно пътно управление. Забранено е движението на камиони над 12 тона през прохода Троян-Кърнаре.  Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Временна организация на движението на моторните превозни средства е въведена през град Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път и обратно.  Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по пътя Стара Загора-Поповица и пътя София-Пловдив-Свиленград. \r\nПътните настилки навсякъде са сухи.  Движението в Пловдив е интензивно по булевардите „Христо Ботев, „Цар Борис III Обединител“, „Васил Априлов“, Руски“ и „Източен“, както и на входно-изходните пътни артерии. \r\nМария РУСЕВА", "date": "2019.04.02", "title": "Пловдив: Ограничено е движението на камиони над 12 тона по пътя Поповица-Болярци"}
{"url": "http://www.focus-news.net/news/2019/04/02/2641735/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-tvarditsa-i-elena.html", "text": "В едната лента се осъществява движението в участък от пътя между Твърдица и Елена, предаде репортер на  Радио „Фокус“ – Велико Търново . Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. \r\nНатоварен е трафикът по улица „Магистрална“, част от път София – Варна, в областния център. Интензивно е движението и в района на пътен възел „Качица“,  Южен пътен възел и по „Беляковско шосе“. Настилките в града са сухи, времето – облачно, без валежи. Колони от автомобили има в района на Кооперативния пазар, пощата и по бул. „България“. Екипи на полицията следят за правилното протичане на движението. Патрули има на входовете и изходите на старата столица. Нови въведени ограничения в града няма. Остава затворена една от лентите на улица „Климент Охридски“. В участъка под крепостта Царевец трафикът се регулира със светофарна уредба, а причината за това е свлачище. Условията за пътуване в останалата част от областта са нормални. Настилките – предимно сухи, мокро е в по-усойните места. Времето е облачно, но без мъгли и намалена видимост. Отворен за движение е Прохода на Републиката, но там все още е в сила предупреждението за опасност от падащи камъни. \r\nЛуиза ТРАНЧЕВА", "date": "2019.04.02", "title": "Велико Търново: В едната лента се осъществява движението в участък от пътя между Твърдица и Елена"}
{"url": "http://www.focus-news.net/news/2019/04/02/2641736/pernik-shte-se-provede-informatsionna-sreshta-za-predstavyane-na-novite-vazmozhnosti-za-kandidatstvane-i-podavane-na-zayavleniya-za-energiyna-efektivnost-na-mnogofamilni-zhilishtni-sgradi-v-grad.html", "text": "Ще се проведе информационна среща от 11.00 часа в заседателната зала на Община Перник за представяне на новите възможности за кандидатстване и подаване на заявления за интерес и финансова помощ за изпълнение на мерки за енергийна ефективност на многофамилни жилищни сгради в град. Това съобщиха от пресцентъра на  Община Перник . Проектът е по Инвестиционен приоритет \"Енергийна ефективност в административни и жилищни сгради\" на Оперативна програма Региони в растеж\" 2014 - 2020.", "date": "2019.04.02", "title": "Перник: Ще се проведе информационна среща за представяне на новите възможности за кандидатстване и подаване на заявления за енергийна ефективност на многофамилни жилищни сгради в град"}
{"url": "http://www.focus-news.net/news/2019/04/02/2641739/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.04.02", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/04/02/2641738/burgas-normalna-e-patnata-obstanovka-v-oblastta.html", "text": "Нормална е пътната обстановка в Област Бургас. Това съобщи за Радио „Фокус“ – Бургас дежурният от Областно пътно управление. Пътните настилки са сухи. Няма затворени пътни участъци. Движението се извършва с нормална интензивност. \r\nПо-натоварено е движението в областния център. Интензивен е трафикът по улиците „Булаир“, „Иван Вазов“, „Христо Ботев“, „Гладстон“ и „Генерал Гурко“. Нормално се осъществява движението и по булевардите „Сан Стефано“, „Стефан Стамболов“ и „Мария Луиза“. \r\nМария КУРТЕВА", "date": "2019.04.02", "title": "Бургас: Нормална е пътната обстановка в областта"}
{"url": "http://www.focus-news.net/news/2019/04/02/2641740/shumen-patnite-nastilki-v-oblastta-sa-suhi-vidimostta-e-dobra.html", "text": "Нормално се осъществява движението по пътищата в областта, предаде репортер на  Радио „Фокус“ - Шумен . Интензивен е трафикът по централните булеварди в Шумен, светофарните уредби в града функционират нормално. Пътните настилки в областта са сухи. Видимостта е добра. Времето е облачно, температурата на въздуха е между 5 и 7 градуса. Няма нови промени в организацията на движение в областта. В сила е забраната за товарни автомобили над 10 тона по пътя Радко Димитриево - Друмево. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.04.02", "title": "Шумен: Пътните настилки в областта са сухи, видимостта е добра"}
{"url": "http://www.focus-news.net/news/2019/04/02/2641737/faz-generalniyat-sekretar-na-nato-poseshtava-donald-tramp-v-beliya-dom.html", "text": "Държавният глава на САЩ Доналд Тръмп ще приеме за среща в Белия дом генералния секретар на НАТО Йенс Столтенберг. Поводът е 70-та годишнина от рождения ден на Алианса, пояснява германският национален ежедневник  Die Frankfurter Allgemeine Zeitung . \r\nНа 4 април 1949 г. дванадесет държави от Европа и Северна Америка сключиха Северноатлантическия договор в американската столица. По повод на годишнината външните министри на държавите от НАТО се срещат във Вашингтон в сряда и четвъртък. В сряда Столтенберг ще изнесе реч пред Конгреса на САЩ. \r\nБелият дом заяви, че Тръмп и Столтенберг искат да подчертаят „важността на НАТО като опора за международен мир и стабилност\" и да говорят за постиженията на Алианса - включително за успеха с увеличаване на разходите на европейските страни-членки за отбрана.  \r\nАмериканският президент дълго време се оплакваше от несправедливото разпределение на тежестта във военния алианс и по-специално атакува Германия поради относително малкия дял на разходите й отбрана спрямо държавния бюджет. На срещата на върха на НАТО миналото лято в Брюксел Тръмп дори не изключи излизането на САЩ от Алианса, ако съюзниците не се съобразят с изискването за отделяне на два процента от БВП за подобряване на отбранителните им способности.  . Тереза Герова", "date": "2019.04.02", "title": "FAZ: Генералният секретар на НАТО посещава Доналд Тръмп в Белия дом"}
{"url": "http://www.focus-news.net/news/2019/04/02/2641742/sdvr-shte-predstavi-otchet-analiz-za-deynostta-si-prez-2018-g.html", "text": "Столичнатa дирекция на вътрешните работи ще представи отчет-анализ за дейността си през 2018 г. Това съобщиха от пресцентъра на  МВР  . След работното съвещание, около 11.45 часа, са предвидени кратки изявления за медиите.", "date": "2019.04.02", "title": "СДВР ще представи отчет-анализ за дейността си през 2018 г."}
{"url": "http://www.focus-news.net/news/2019/04/02/2641744/pregled-na-osnovnite-temi-vav-velikotarnovskiya-pechat.html", "text": "„Търсят строител на новата детска градина в кв. „Зона В“ е заглавие на първа страница на областния всекидневник  „Янтра ДНЕС” . 1.7 млн. лв. ще струва изграждането на новата детска градина „Шареният камък“ в кв. „Зона В“ във Велико Търново. Очаква се строителството ѝ да започне до началото на лятото, като Общината вече обяви и обществена поръчка за избор на изпълните. „До края на май приключва ремонтът на третокласния път Миндя – Присово“, пише още вестникът. Над 9.3 млн. лв. е инвестицията в основния ремонт на 19 км от третокласния път III – 5302 Миндя – Присово. Пътят е основна и най-пряка връзка на селата Миндя, Къпиново, Церова кория, Пчелище и Присово, като основен ремонт на участъка не е правен от пускането му в експлоатация. „Масова употреба на наркотици в нощен клуб разкри полицията“  е новина от криминалната хроника. Страница пета е посветена на новите попълнения на „Етър“, които са бивши футболисти на „Кристъл палас“ и „Хъдърсфийлд“. На страница има различни материали за постиженията на ученици от областта. „Етър-64“ с триумфален успех в Габрово, на крачка е от големия финал на титлата“ е новина от спортните страници. \r\n„Четирима студенти от ВТУ отиват на олимпийски игри по право във Виена“ е заглавие от другия областен ежедневник  „Борба“ . Четирима студенти от ВТУ „Св. св. Кирил и Методий“ ще участват в най-мащабното състезание по право  Vis moot,  по-известно  като олимпийски игри по право. Петокурсниците Силвия Йовчева, Елис Хайриева, Пламен Пантелеев и Гергана Радославова, която е в четвърти курс, ще защитават честта на вуза. „Община Велико Търново търси строител на нова детска градина за 120 деца“ е друга новина от първа страница. За пръв път от близо половин век Община Велико Търново ще прави нова детска градина. Обществената поръчка за забавачката със 120 места вече е пусната, потвърди зам.-кметът проф. Георги Камарашев, и в момента се търси строител. „Никополис ад Иструм вече е официално в националното движение „100-те национални обекта“, пише още „Борба“. Никополис ад Иструм вече е официално част от националното движение „100-те национални обекта“. След като през есента на миналата година римският град като дестинация беше качен в сайта на движението, преди няколко дни стана ясно, че е включен и в книжката с туристическите атракции. „Частно парти с наркотици в култовото заведение „Инфинити“ в центъра на Г. Оряховица“ е новина от криминалната хроника. В областния ежедневник ще намерите и статия за наш кулинар, „който приготвя пчелен мед с трюфели“.", "date": "2019.04.02", "title": "Преглед на основните теми във великотърновския печат"}
{"url": "http://www.focus-news.net/news/2019/04/02/2641743/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Пътните настилки са сухи, мокри участъци има само по усойните части в планината, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.02", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2019/04/02/2641745/shumen-dgs-smyadovo-zapochva-traditsionnata-kampaniya-za-predavane-na-hartiya-za-retsiklirane.html", "text": "Продължават инициативите, посветени на Седмицата на гората, съобщиха от  Североизточното държавно предприятие . В 10.00 часа служители на ДГС - Преслав организират поход с игри и състезания за ученици от ОУ „Св. св. Кирил и Методий“ и СУ „Черноризец Храбър“. Участниците в интерактивните игри ще получат награди от директора на стопанството инж. Янко Йорданов.  \r\nПрез целият ден служители на Община Велики Преслав, ученици от Професионалната гимназия по селско стопанство и служители на горското ще почистват участъка до военното поделение край Кочово.  \r\nВ ДГС - Смядово днес стартира традиционната кампания за предаване на хартия за рециклиране. За всеки 10 килограма стара хартия стопанството ще дарява по едно дръвче за залесяване.  \r\nНа следващият ден е предвидено залесяване с деца от детската градина в село Янково. На 3 април служители на ДГС - Преслав и ученици ще залесят част от горска територия в землището на село Ловец.", "date": "2019.04.02", "title": "Шумен: ДГС - Смядово започва традиционната кампания за предаване на хартия за рециклиране"}
{"url": "http://www.focus-news.net/news/2019/04/02/2641750/veliko-tarnovo-s-10-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 318 см, а температурата на водата 11.1 градуса. Предимно облачно ще е времето над българския участък на Дунав днес, като по-значително заоблачаване ще има в часовете след пладне. Валежи са малко вероятни. Ще духа до умерен вятър от североизток.  Ще застудее и максималните температури ще са между 14° и 18°.", "date": "2019.04.02", "title": "Велико Търново: С 10 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/02/2641749/burgas-64-godishna-zhena-e-stanala-zhertva-na-telefonna-izmama-sas-sumata-ot-5-700-lv.html", "text": "64-годишна жена е станала жертва на телефонна измама със сумата от 5 700 лв. Това съобщиха от  ОДМВР - Бургас . Сигналът е подаден на 1 април т.г. около 16.15 часа във Второ Районно управление - Бургас от 70-годишен мъж от Бургас. Той съобщил, че 64-годишната му съпруга малко по-рано била измамена по схемата \"оказване на съдействие на полицейски служители при задържане на телефонни измамници\", като към изтеглените си спестявания от 3 000 лв. добавила и наличните им пари в размер на 2 700 лв. и заминала за Айтос, където според уговорката трябвало да се предаде паричната сума. В Айтос жената е потърсена от 36-годишен мъж от Айтос (нает от непознат мъж за превоз на стоки до Букурещ, Румъния). След като жената му дала парите, той се усъмнил, че жената е жертва на телефонна измама, а той ще бъде ползван за \"муле\", поради което сигнализирал в Районно управление - Айтос. По случая е образувано досъдебно производство.", "date": "2019.04.02", "title": "Бургас: 64-годишна жена е станала жертва на телефонна измама със сумата от 5 700 лв."}
{"url": "http://www.focus-news.net/news/2019/04/02/2641721/nova-makedoniya-makedoniya-tsipras-pristiga-v-skopie-za-da-spasi-prespanskoto-sporazumenie.html", "text": "Министър-председателят на Гърция Алексис Ципрас трябва да пристигне на обещаното си посещение в Скопие, обявено помпозно на Делфийския икономически форум в началото на март. Това ще бъде първото посещение на Ципрас като премиер и негово второ официално посещение в страната. Очаква се в рамките на визитата му да бъдат подписани редица двустранни споразумения като част от обещанията, въпреки че значението им ще бъде поставено под въпрос на фона на приближаващите парламентарни избори в Гърция, коментират в редакцията на електронното издание на първия вестник в югозападната ни съседка –  „Нова Македония“. \r\nПолитическата ситуация в Гърция остава деликатна, тъй като Ципрас изостава значително в проучванията на общественото мнение, в които почти 60% от гръцките граждани се противопоставят на миналогодишното уреждане на спора за името със Скопие. Македонският премиер Зоран Заев трябва внимателно да избере следващите си ходове, ако планира посещение в Гърция преди следващите парламентарни избори. В противен случай той може да провокира отмяна на Преспанското споразумение.  \r\nВъпреки че Ципрас се надява да използва посещението си, за да укрепи личните си позиции като възможност да повлияе на регионалната стабилност, основният въпрос, който повечето граждани на двете страни си задават, е кога той планира провеждането на парламентарните избори. Мнозина се надяват, че те ще бъдат насрочени заедно с европейските в края на май. В Македония също предстои вот – за президентския пост, насрочен за 21 април.  \r\nВъпреки че все още има много работа за подобряване на двустранните отношения, електоралната динамика в двете страни, както и продължаващият нисък рейтинг на Ципрас в анкетите, ще повлияят на посещението му в Скопие. Заев трябва да намери начин да подобри имиджа си пред повечето гръцки граждани, които все още до голяма степен презират честите му публични коментари за „македонската националност и език\". За тях мнозина гърци критикуват собствения си премиер. Ето защо е без съмнение, че Ципрас ще плати висока цена на предстоящите избори, на които основната тема ще бъде подхода към въпроса за името. \r\nЦипрас иска да покаже, че посещението ще бъде насочено върху най-важните икономически и търговски цели и се надява да използва това, за да възстанови частично рейтинга на своята партия в Северна Гърция. Той ще пътува до Скопие заедно с делегация от над 70 бизнес лидери и редица министри. Ще бъдат подписани редица двустранни споразумения, включително споразумение за избягване на двойното данъчно облагане. \r\nНякои гръцки бизнес лидери също отказаха да подкрепят усилията на правителството да подготви посещението, което включваше специално посещение в Ципрас в Солун на 29 март. В рамките му бяха обсъдени новите търговски възможности, които бяха обявени след подписването на Преспанското споразумение. Ципрас беше обект на ожесточена критика по време на визитата. \r\nПротиворечивите аспекти на договора за името, включително за марките,  като цяло се сблъскват с негативни реакции от страна на гръцките индустриалци, които досега не са искали разрешение да наричат продуктите си „македонски\", стига да са в съответствие с европейските регламенти. Опозицията на бизнесмените срещу сделката от Преспа е свързана с въпроса, на който залага и основната  опозиционна партия в страната в лицето на  „Нова демокрация“, която представя договора със Скопие като като предателство към Северна Гърция. \r\nОпозицията и политическите анализатори не пропуснаха да иронизират гръцкия премиер, който ще ръководи делегацията в Скопие, за да обсъди търговията и възможните гръцки инвестиции. При това на фона на отчаяните усилия на Гърция да намери чуждестранни инвестиции. \r\nВ допълнение към опитите на Ципрас да подчертае положителните аспекти на споразумението от Преспа като отваряне на нови възможности, историята показва, че гръцките компании успешно са намерили начини да направят големи инвестиции със Скопие.  \r\nЕдна от областите, в която може да се очаква напредък, е енергетиката. Гръцките компании отдавна са активни в транспортирането на гориво до Македония през Солун и гръцкия газопровод, който вече е един от основните канали за внос на енергия в страната. На брифинг за медиите преди посещението на Ципрас гръцкият министър на околната среда и енергетиката Георгиос Статакис заяви, че гръцките енергийни компании проявяват силен интерес към взаимосвързаността, както и към разширяването на газовата, електрическата и петролната мрежа между Гърция и нейната северна съседка. \r\nВ предизборната напрегната атмосфера в Гърция критиците на Ципрас ще търсят доказателства в международните медии за основната си теза, че сделката на Преспа всъщност е била наложена от външни участници. Така Ципрас ще използва „туитовете“ с щрих на подкрепа от чуждестранни лидери и организации като НАТО или ООН. \r\nМакар Заев да е длъжен да направи ответна визита в Атина,  стига, разбира се, да получи покана, подобно посещение преди парламентарните избори в Гърция също може да бъде лоша инвестиция и със сигурност ще постави страната му в неизгодно положение, особено ако „Нова демокрация“ дойде на власт. Посещение на през следващите няколко месеца може да засили силното впечатление, че отношенията на Македония с Гърция зависят от бързата загуба на влиянието на партията на Ципрас СИРИЗА. \r\nЗаев трябва внимателно да планира следващия ход, ако посети Гърция преди изборите там или в дискусията по въпроса за националността, за да избегне провокация за евентуално отменяне на Преспанското споразумение. Подобен сценарий изглежда няма да бъде много притеснителен за повечето гръцки граждани, а ако последните проучвания на общественото мнение се окажат верни, то подобно развитие дори ще се  счита за добра новина в Северна Гърция. Тереза Герова", "date": "2019.04.02", "title": "„Нова Македония“ (Македония): Ципрас пристига в Скопие, за да спаси Преспанското споразумение"}
{"url": "http://www.focus-news.net/news/2019/04/02/2641751/gd-granichna-politsiya-bez-problemi-i-izchakvaniya-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми и изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.04.02", "title": "ГД „Гранична полиция“: Без проблеми и изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/02/2641741/koha-ditore-kosovo-ramush-haradinay-se-zavarna-kam-konfrontatsiya-s-bryuksel.html", "text": "Електронното издание на водещия прищински ежедневник  Koha Ditore  обръща внимание на конфронтационния курс, който министър-председателят на Косово Рамуш Харадинай пое спрямо Брюксел – при това навръх третата годишнина от подписването на Споразумението за стабилизиране и асоцииране с Европейския съюз.  \r\nПовод стана изявление на ръководителя на службата на ЕС в Косово Наталия Апостолова повтори искането за премахването на 100-процентовите мита за внос на стоки в страната от Сърбия и Босна и Херцеговина. „Харадинай обаче не отговори директно на българския дипломат, а „нападна“ нейния шеф в Брюксел – Федерика Могерни“, Върховен представител на ЕС по външните въпроси и политиката за сигурност, подчертават от редакцията. \r\n„За съжаление има решения срещу ангажиментите по Споразумението за стабилизиране и асоцииране. Това са митата върху стоки от Сърбия и Босна и Херцеговина. Както посочихме, 100-процентната тарифа е не само нарушение на ЦЕФТА, но и против духа на ССА ”, заяви Апостолова на кръглата маса, организирана от Института „Епик“, където беше представен докладът за задълженията и ползите от Косово в рамките на ССА. Апостолова спомена и други последствия от запазването на митата в сила. „Това ще отслаби конкурентния път и ще направи Косово по-малко привлекателно за инвестиции. Всяка търговска бариера е против духа на ССА”, допълни Апостолова. Тереза Герова", "date": "2019.04.02", "title": "Koha Ditore (Косово): Рамуш Харадинай се завърна към конфронтация с Брюксел"}
{"url": "http://www.focus-news.net/news/2019/04/02/2641748/inzh-damyan-damyanov-yuzdp-napalno-e-potushen-pozharat-v-blizost-do-selo-dabrava.html", "text": "Напълно е потушен пожарът, който пламна над Благоевград в близост до село Дъбрава. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие. По думите му обстановката е спокойна и няма огнища. „Предстои да бъде извършена проверка, за да се уточни каква е точната площ на пожара“, каза още инж. Дамян Дамянов. Той коментира, че няма нанесени материални щети или пострадали хора. „Към момента обстановката в областта е спокойна и няма сигнали за пожари“, добави инж. Дамянов. Той посочи, че няма информация за задържани и че на територията на областта е имало и други по-леки пожари. „Фокус“ припомня , че в понеделник пожар горя над Благоевград, който поради силния вятър се разпространи бързо. Пожарът е започна от двор в село Бистрица и се разпространи бързо, като порази само иглолистна растителност. \r\nДенис НИКИФОРОВ", "date": "2019.04.02", "title": "Инж. Дамян Дамянов, ЮЗДП: Напълно е потушен пожарът в близост до село Дъбрава"}
{"url": "http://www.focus-news.net/news/2019/04/02/2641753/burgas-27-godishen-mazh-e-zadarzhan-za-pritezhanie-na-150-grama-marihuana.html", "text": "27-годишен мъж е задържан за притежание на 150 грама марихуана. Това съобщиха от  ОДМВР - Бургас . Мъжът е арестуван от служители от Първо Районно управление – Бургас, като при извършеното претърсване на дома му на ул. \"Васил Левски\" намерили и иззели суха зеленикава тревна маса на глави (марихуана) с общо тегло около 150 грама. Мъжът е задържан с полицейска заповед за задържане за срок до 24 часа. По случая е образувано бързо полицейско производство.", "date": "2019.04.02", "title": "Бургас: 27-годишен мъж е задържан за притежание на 150 грама марихуана"}
{"url": "http://www.focus-news.net/news/2019/04/02/2641755/pregled-na-osnovnite-temi-v-burgaskiya-pechat.html", "text": "„Даряват 8000 лева на АГ – отделението в МБАЛ – Поморие“ е заглавие от страниците на днешния брой на вестник  „Черноморски фар“ . На 40-ото си редовно заседание Общински съвет – Поморие даде единодушно съгласие за още 8000 лева да бъдат дарени на местното отделение по „Акушерство и гинекология“. Сумата е в подкрепа на каузата за закупуване на реанимационна маса за новородени, уточнява материалът. „Откриват „Флора 2019″ на Великден“ е още едно заглавие от страниците на вестника. В периода от 28 април до 7 май десетки професионалисти и любители ще представят най-доброто от продукцията си, влагайки страст и фантазия при аранжирането на атрактивни изложбени зони. Темата на „Флора 2019“ е „Цветно“, а официалното откриване ще е на 28 април, неделя, пояснява статията. „Държавата не пуска на общините бивши казарми“ е темата на деня в днешния брой на „Черноморски фар“. Само Айтос ги получи, а култовите поделения в областта тънат в разруха. В Звездец изтървали азербайджански инвеститори, пише още вестникът. \r\nИнтервюто в днешния брой е с доц. д-р Галин Николов, изпълнителен директор на Изпълнителна агенция по рибарство и аквакултури.", "date": "2019.04.02", "title": "Преглед на основните теми в бургаския печат"}
{"url": "http://www.focus-news.net/news/2019/04/02/2641752/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Историческото посещение на министър-председателя на Гърция Алексис Ципрас в Скопие, напрежението между Вашингтон и Анкара във връзка с доставките на изтребители F-35 за Турция и конфронтационният курс на косовския премиер Рамуш Харадинай спрямо Брюксел са част от основните теми, върху които акцентират водещите балкански печатни издания. \r\n***  В рамките на по-малко от 24 часа след публикуването на резултатите от местните избори в Турция, настъпи нова промяна в отношенията между Анкара и Вашингтон: САЩ спират доставката на оборудване и ръководства за управление на изтребителите F-35  като първа стъпка за окончателно блокиране на споразумението, съобщава електронното издание на гръцкия ежедневник  To Vima . \r\nСпоред медийни съобщения, още преди няколко дни представители на САЩ са информирали турците, че преустановяват доставките на части, свързани с оборудването на изтребителя. Информацията е потвърдена от анонимни източници, които уверяват, че са отменени всички последващи доставки за F-35.  \r\nТурция и държавният й глава Реджеп Тайип Ердоган отказаха да анулират сделката за доставката на руските зенитно-ракетни системи С-400. В отговор САЩ заплашиха да отменят доставките на F-35 за Анкара. Впоследствие й предложиха да закупи системите „Пейтриът“.  \r\nПроблемът около С-400 е само един от поредицата дипломатически спорове между САЩ и Турция. Друг такъв е въпросът за екстрадирането на ислямския духовник Фетхуллах Гюлен. Все още има значителни различия в политиката за Близкия изток, войната в Сирия и санкциите срещу Иран. \r\nОфициален представител на Пентагона заяви пред медии, че САЩ имат сериозно намерения да изключат Турция от програмата за производство на изтребителите F-35, ако Анкара не се откаже от амбицията си да притежава системата С-400. \r\nОчаква се решението на САЩ за F-35 да усложни планираното посещение в страната на турския министър на външните работи Мевлют Чавушоглу по-късно тази седмица. \r\n***  Министър-председателят на Гърция Алексис Ципрас трябва да пристигне на обещаното си посещение в Скопие, обявено помпозно на Делфийския икономически форум в началото на март. Това ще бъде първото посещение на Ципрас като премиер и негово второ официално посещение в страната. Очаква се в рамките на визитата му да бъдат подписани редица двустранни споразумения като част от обещанията, въпреки че значението им ще бъде поставено под въпрос на фона на приближаващите парламентарни избори в Гърция, коментират в редакцията на електронното издание на първия вестник в югозападната ни съседка –  „Нова Македония“. \r\nПолитическата ситуация в Гърция остава деликатна, тъй като Ципрас изостава значително в проучванията на общественото мнение, в които почти 60% от гръцките граждани се противопоставят на миналогодишното уреждане на спора за името със Скопие. Македонският премиер Зоран Заев трябва внимателно да избере следващите си ходове, ако планира посещение в Гърция преди следващите парламентарни избори. В противен случай той може да провокира отмяна на Преспанското споразумение.  \r\nВъпреки че Ципрас се надява да използва посещението си, за да укрепи личните си позиции като възможност да повлияе на регионалната стабилност, основният въпрос, който повечето граждани на двете страни си задават, е кога той планира провеждането на парламентарните избори. Мнозина се надяват, че те ще бъдат насрочени заедно с европейските в края на май. В Македония също предстои вот – за президентския пост, насрочен за 21 април.  \r\nВъпреки че все още има много работа за подобряване на двустранните отношения, електоралната динамика в двете страни, както и продължаващият нисък рейтинг на Ципрас в анкетите, ще повлияят на посещението му в Скопие. Заев трябва да намери начин да подобри имиджа си пред повечето гръцки граждани, които все още до голяма степен презират честите му публични коментари за „македонската националност и език\". За тях мнозина гърци критикуват собствения си премиер. Ето защо е без съмнение, че Ципрас ще плати висока цена на предстоящите избори, на които основната тема ще бъде подхода към въпроса за името. \r\nЦипрас иска да покаже, че посещението ще бъде насочено върху най-важните икономически и търговски цели и се надява да използва това, за да възстанови частично рейтинга на своята партия в Северна Гърция. Той ще пътува до Скопие заедно с делегация от над 70 бизнес лидери и редица министри. Ще бъдат подписани редица двустранни споразумения, включително споразумение за избягване на двойното данъчно облагане. \r\nНякои гръцки бизнес лидери също отказаха да подкрепят усилията на правителството да подготви посещението, което включваше специално посещение в Ципрас в Солун на 29 март. В рамките му бяха обсъдени новите търговски възможности, които бяха обявени след подписването на Преспанското споразумение. Ципрас беше обект на ожесточена критика по време на визитата. \r\nПротиворечивите аспекти на договора за името, включително за марките,  като цяло се сблъскват с негативни реакции от страна на гръцките индустриалци, които досега не са искали разрешение да наричат продуктите си „македонски\", стига да са в съответствие с европейските регламенти. Опозицията на бизнесмените срещу сделката от Преспа е свързана с въпроса, на който залага и основната  опозиционна партия в страната в лицето на  „Нова демокрация“, която представя договора със Скопие като като предателство към Северна Гърция. \r\nОпозицията и политическите анализатори не пропуснаха да иронизират гръцкия премиер, който ще ръководи делегацията в Скопие, за да обсъди търговията и възможните гръцки инвестиции. При това на фона на отчаяните усилия на Гърция да намери чуждестранни инвестиции. \r\nВ допълнение към опитите на Ципрас да подчертае положителните аспекти на споразумението от Преспа като отваряне на нови възможности, историята показва, че гръцките компании успешно са намерили начини да направят големи инвестиции със Скопие.  \r\nЕдна от областите, в която може да се очаква напредък, е енергетиката. Гръцките компании отдавна са активни в транспортирането на гориво до Македония през Солун и гръцкия газопровод, който вече е един от основните канали за внос на енергия в страната. На брифинг за медиите преди посещението на Ципрас гръцкият министър на околната среда и енергетиката Георгиос Статакис заяви, че гръцките енергийни компании проявяват силен интерес към взаимосвързаността, както и към разширяването на газовата, електрическата и петролната мрежа между Гърция и нейната северна съседка. \r\nВ предизборната напрегната атмосфера в Гърция критиците на Ципрас ще търсят доказателства в международните медии за основната си теза, че сделката на Преспа всъщност е била наложена от външни участници. Така Ципрас ще използва „туитовете“ с щрих на подкрепа от чуждестранни лидери и организации като НАТО или ООН. \r\nМакар Заев да е длъжен да направи ответна визита в Атина,  стига, разбира се, да получи покана, подобно посещение преди парламентарните избори в Гърция също може да бъде лоша инвестиция и със сигурност ще постави страната му в неизгодно положение, особено ако „Нова демокрация“ дойде на власт. Посещение на през следващите няколко месеца може да засили силното впечатление, че отношенията на Македония с Гърция зависят от бързата загуба на влиянието на партията на Ципрас СИРИЗА. \r\nЗаев трябва внимателно да планира следващия ход, ако посети Гърция преди изборите там или в дискусията по въпроса за националността, за да избегне провокация за евентуално отменяне на Преспанското споразумение. Подобен сценарий изглежда няма да бъде много притеснителен за повечето гръцки граждани, а ако последните проучвания на общественото мнение се окажат верни, то подобно развитие дори ще се  счита за добра новина в Северна Гърция. \r\n***  Министър-председателят на Косово Рамуш Харадинай отново обвини Върховния представител на Европейския съюз по външните въпроси и политиката за сигурност Федерика Могерини за състоянието на диалога за нормализиране на двустранните отношения със Сърбия, което – съгласно думите му, предизвика политическа драма не само на територията на най-младата държава на Балканите, но и в региона, отбелязва електронното издание на водещия белградски ежедневник  „Вечернье Новости“ . \r\nСъответното Харадинай заяви в рамките на митинг по случай третата годишнина от подписването на Споразумението за стабилизация и асоцииране с ЕС в отговор на изявление на ръководителя на Службата на ЕС в Прищина Наталия Апостолова. \r\nАпостолова първо призова Прищина да приложи споразумението и да отмени 100-процентовите такси за внос на стоки от Сърбия и Босна Херцеговина. „Увеличението на таксите за внос на стоки от Сърбия не само нарушава споразуменията на ЦЕФТА, то не е в духа на Споразумението за стабилизиране и асоцииране\", цитира изданието думите на българския дипломат.  \r\n„Могерини нанесе сериозни щети на региона, диалогът бе изтласкан от коловоза\", заяви в тази връзка Харадинай. Прищинските медии допълват, че според косовския премиер страната му е „изправена пред предизвикателства, произтичащи от Споразумението за стабилизиране и асоцииране“.  \r\n„Не можем да постигнем всички цели на Споразумението за стабилизация и асоцииране, поради трудностите, създадени от члена на Комисията Федерика Могерини, които са резултат от обсъждане на идеята за размяна на територия\", обясни Харадинай. \r\n*** Прищина.   Електронното издание на водещия прищински ежедневник  Koha Ditore  обръща внимание на конфронтационния курс, който министър-председателят на Косово Рамуш Харадинай пое спрямо Брюксел – при това навръх третата годишнина от подписването на Споразумението за стабилизиране и асоцииране с Европейския съюз.  \r\nПовод стана изявление на ръководителя на службата на ЕС в Косово Наталия Апостолова повтори искането за премахването на 100-процентовите мита за внос на стоки в страната от Сърбия и Босна и Херцеговина. „Харадинай обаче не отговори директно на българския дипломат, а „нападна“ нейния шеф в Брюксел – Федерика Могерни“, Върховен представител на ЕС по външните въпроси и политиката за сигурност, подчертават от редакцията. \r\n„За съжаление има решения срещу ангажиментите по Споразумението за стабилизиране и асоцииране. Това са митата върху стоки от Сърбия и Босна и Херцеговина. Както посочихме, 100-процентната тарифа е не само нарушение на ЦЕФТА, но и против духа на ССА ”, заяви Апостолова на кръглата маса, организирана от Института „Епик“, където беше представен докладът за задълженията и ползите от Косово в рамките на ССА. Апостолова спомена и други последствия от запазването на митата в сила. „Това ще отслаби конкурентния път и ще направи Косово по-малко привлекателно за инвестиции. Всяка търговска бариера е против духа на ССА”, допълни Апостолова. \r\n***", "date": "2019.04.02", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/04/02/2641757/gabrovo-vazmozhni-sa-mokri-patni-uchastatsi-po-usoynite-mesta-v-oblastta.html", "text": "Затворена за движение е улица „Малина“ в Габрово, която е част от път III-5004 Чехлевци – Велчевци (от км 10+940 до км 11+829). Там текат ремонтни дейности, които налагат въвеждането на обходен маршрут през улиците в урбанизирана територия на Габрово. Това съобщиха за  Радио „Фокус“ – Велико Търново  от Областно пътно управление – Габрово. Времето в областта е предимно облачно. Настилките са сухи, но по усойните участъци има и мокри отсечки. Трафикът в началото на работния ден е интензивен. Полицейски патрули са разположени в по-критичните участъци, с концентрация на ПТП. Те следят за правилното протичане на движението и спазване на закона. Ремонти текат и по пътя между Севлиево и Драгановци. Водачите трябва да карат внимателно в отсечката от км 0 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Ремонт тече в участък от пътя между Севлиево и село Драгановци. Водачите трябва да се придвижват с повишено внимание в отсечката от км 0 до км 14+600. Строително монтажните работи ще продължат до 22 юни. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.04.02", "title": "Габрово: Възможни са мокри пътни участъци по усойните места в областта"}
{"url": "http://www.focus-news.net/news/2019/04/02/2641756/kyustendil-dvizhenieto-po-patya-kyustendil-dupnitsa-se-osashtestvyava-v-ednata-lenta-pri-km-14-zaradi-izgrazhdaneto-na-statsionarna-kamera-za-kontrol.html", "text": "Движението по път II-62 Кюстендил – Дупница се осъществява в едната лента при км 14 заради изграждането на стационарна камера на електронната система за събиране на таксите за ползване на републиканската пътна мрежа. Това съобщи за  Радио „Фокус” – Кюстендил  дежурният в Областно пътно управление. Участъкът е сигнализиран с пътни знаци. Срокът е до 5 април. По път III-623 Бобов дол – Жедна при километър 15 движението се извършва в една лента поради свличане на земна маса. Мястото е сигнализирано с пътни знаци. Срокът на действие на въведената временна организация на движението е до 30 април. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 30 април 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.02", "title": "Кюстендил: Движението по пътя Кюстендил – Дупница се осъществява в едната лента при км 14 заради изграждането на стационарна камера за контрол"}
{"url": "http://www.focus-news.net/news/2019/04/02/2641754/el-pais-phenyan-opredeli-pronikvaneto-v-severnokoreyskoto-posolstvo-v-madrid-kato-teroristichen-atentat.html", "text": "Проникването в сградата на севернокорейското посолство в Мадрид е „тежък терористичен атентат\" – или според говорител на Министерството на външните работи на изолираната комунистическа страна, отбелязва испанският национален ежедневник  El Pais  в поредна статия, посветена на инцидента от февруари тази година.  \r\n„Незаконното нахлуване, окупиране и изнудване на дипломатическа мисия и изнудване са сериозни и груби нарушения на държавния суверенитет и международното право, такъв вид действия не трябва да се толерират\", подчертаха от външнополитическото ведомство в Пхенян в изявление за произшествието.  \r\nТова е първата реакция на Пхенян от инцидента, който се случи на 22 февруари, когато група от 10 души проникна в дипломатическата сграда и нападнаха осмината души вътре с цел да открият и откраднат „чувствителна информация за ядрената и оръжейната програма Северна Корея ”, според източници от испанските правоохранителни органи.  \r\nГоворителят на Пхенян заяви още, че Северна Корея очаква от испанските власти да проведат разследване „с цел откриване на терористите и изправянето им пред правосъдието в съответствие със съответното международно право“. \r\nАнглийската версия на изявлението на министерството, публикувана от KCNA, също така казва дословно, че Пхенян третира случая като „терористична атака“. За него са заподозрени агенти на Федералното разузнавателно бюро (ФБР) на САЩ, припомня изданието. Тереза Герова", "date": "2019.04.02", "title": "El Pais: Пхенян  определи проникването в севернокорейското посолство в Мадрид като „терористичен атентат“"}
{"url": "http://www.focus-news.net/news/2019/04/02/2641746/tass-v-yuzhen-izrael-sa-zadeystvani-sireni-za-vazdushna-trevoga.html", "text": "Сирени за въздушна тревога са били задействани в сутрешните часове на вторник в южната част на Израел, предава  TACC , като се позовава на съобщение от пресслужбата на Израелските отбранителни сили. \r\n„Сирени за въздушна тревога са чути в Шаар ха-Негев“, регион, граничещ с Ивицата Газа, се казва в разпространеното от военните комюнике. Пояснява се, че сирените предупреждават жителите за възможен ракетен обстрел от Ивицата Газа. \r\nДруга информация не се привежда. . Тереза Герова", "date": "2019.04.02", "title": "ТАСС: В Южен Израел са задействани сирени за въздушна тревога"}
{"url": "http://www.focus-news.net/news/2019/04/02/2641760/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Температурите са високи, като варират от минус 3 до 5 градуса.  \r\nПистите в курортите са обработени и лифтовите съоръжения работят във всички туристически курорти, съобразно метеорологичните условия. Единствено в ски зона „Мечи чал“ вече не работят лифтовите съоръжения. Инциденти през изминалото денонощие няма. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.04.02", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/02/2641759/sliven-v-obshtinata-shte-se-izvarshi-dezakarizatsiya-na-trevnite-ploshti.html", "text": "През месеците април и май ще се извърши дезакаризация на тревните площи на кварталите „Надежда” и „Речица” в град Кермен, социалните и детските заведения в Сливен и населените места, гробищни паркове на Сливен и стадионите в населените места. Това съобщиха от пресцентъра на  Община Сливен . \r\nСрещу кърлежи ще се обработват още обществените градинки и паркове в населените места от общината и на територията на гр. Сливен – градинката край паметника на Хаджи Димитър, Попската градинка, градинката пред ДТ „Стефан Киров“, градинките пред паметника „Орлето”. Ще се пръскат срещу кърлежи тревните площи и в кв. „Младост”, кв. „Ст. Заимов”, кв. „Даме Груев”, бул. „Хаджи Димитър”, бул. „Братя Миладинови”, пл. „Васил Левски”, парк „Юнак”, Археологически комплекс „Туида” и др. \r\nДо края на май ще се извърши и дезинсекция срещу комари. Ще бъдат обработени поречията на реките Асеновска, Новоселска и Дюлева, както и в селата Самуилово, Крушаре, Бозаджии, Скобелево, Ковачите и град Кермен. \r\nГражданите могат да подават сигнали в стая 124 на Община Сливен или на телефон 044/611124 – Дирекция „Социални дейности здравеопазване и спорт” – ст. експерт Таня Димитрова.", "date": "2019.04.02", "title": "Сливен: В общината ще се извърши дезакаризация на тревните площи"}
{"url": "http://www.focus-news.net/news/2019/04/02/2641758/elena-poptodorova-ata-nyama-izgledi-kam-podobryavane-na-napregnatite-otnosheniya-mezhdu-rusiya-i-nato.html", "text": "Няма изгледи към подобряване на напрегнатите отношения между Русия и НАТО в близко бъдеще. Това каза за сутрешния блок „Добро утро, България“ на  Радио „Фокус“  вицепрезидентът на Асоциацията на Атлантическия договор Елена Поптодорова. Светът не става по-сигурен и след „щастливата пауза“ през 90-те години, 21 век донесе и нови предизвикателства и светът има все по-голяма нужда от съществуването на Северноатлантическия алианс, уточни тя. „Живеехме с очакването, че цялата територия на европейския континент, включително и Русия, ще установи хармоничен ред. Това обаче не се случи. Неправилно беше разбрано желанието на държавите, които принадлежаха към съветската сфера до 90-та година да станат част от европейския, от западния свят. Това възбуди Кремъл и създаде грешно усещане за действия, насочени срещу самата Русия. Разширяването не е срещу нея. Свидетели сме на едни различни, напрегнати отношения между Русия и Алианса“, обясни Елена Поптодорова. Тя каза още, че регионалният ред ще трябва да бъде граден по нов начин, като уточни, че това не е нова студена война, но не е и очакваната и желана хармония от 90-та година. Основният стремеж на НАТО на изток е корекция на дисбаланса в Черно море чрез засилване на боеспособността на Украйна и Грузия, обясни тя. Вече 70 години Алианса успява да осигури траен мир не само на страните-членки, но и на територията на цяла Европа, добави вицепрезидентът на Асоциацията на Атлантическия договор.  \r\nЕлеонора ЧОЛАКОВА", "date": "2019.04.02", "title": "Елена Поптодорова, АТА: Няма изгледи към подобряване на напрегнатите отношения между Русия и НАТО"}
{"url": "http://www.focus-news.net/news/2019/04/02/2641762/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.04.02", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2019/04/02/2641763/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Спад на безработните лица отчита Дирекция „Бюро по труда“ в Свищов. Въпреки това нивата на безработица в общината остават малко по-високи от средните за страната. На какво се дължи това, кои са най-необходимите кадри в момента и какъв е профила на хората, които търсят работа? На тези и още интересни въпроси по темата ще отговорим в днешното издание на предаването „Добре дошли в Свищов“ на  Радио „Фокус“ – Велико Търново . Ще Ви разкажем повече и за стартиращия днес Маратон на четенето. Инициативата е национална, а поводът да започне днес в Свищов е Международният ден на детската книга, който отбелязваме на 2 април. Първо българско народно читалище „Еленка и Кирил Аврамови“ е една от институциите, подготвили богата програма за малки и големи, която продължава през целия април. В нея по определен график ще участват деца и ученици от града, а повече за това какво предстои ще попитаме Веселина Спасова, библиотекар в културната институция. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.04.02", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/04/02/2641747/rumen-petkov-abv-turskiyat-poslanik-tryabvashe-da-bade-izgonen-a-patriotite-kato-protestirat-da-izlyazat-ot-pravitelstvoto.html", "text": "Турският посланик трябваше да бъде изгонен, а Патриотите като протестират да излязат от правителството. Това каза лидерът на АБВ Румен Петков в „Сутрешен блок“ по  БНТ   във връзка с изказването на турския външен министър за Закона за вероизповеданията. „Какво правим с турското вмешателство във вътрешните ни работи?  Мълчим си честно и по партийному. Ако това го беше направил руски политик, на часа щяхме да изгоним Макаров, Калашников, Стечкин, Туполев“, каза още Петков.  \r\nПо думите му лошото е, че не се говори за политика. „Държавата няма адекватни инструменти за самозащита. Турският външен министър, когото очакваме да ни гостува, ясно казва, че са се вмешали във вътрешните работи на Република България и премиерът пет часа хленчи някой да му се извини. Това е такова унижение за държавата само че в парламента няма кой да го пита какво прави. Всички си мълчат. Едните от „Ограда и паспорти“ обявиха, че щели да правят митинг пред турското посолство. Турската държава има своя политика, къде е нашата? Викаш посланика, ама не да си бъбрите - нота и му обясняваш, че си тръгва. Ние не можем да защитим интереса си, хленчим някой да ни се извини“, коментира още Петков. Той разкритикува и „Обединени патриоти“ и заяви, че когато участваш в правителството, си съучастник си в унижението. „Няма как да имаш стабилна и силна позиция. Ти си част от това накърняване на националното достойнство и самочувствие. Протестираш, като казваш „Вън“. Тук не можеш да имаш поведение: „Ние протестираме срещу едни лоши хора“.  Като протестираш излез от правителството“, посочи още лидерът на АБВ. Според него обаче Патриотите няма да излязат от правителството.", "date": "2019.04.02", "title": "Румен Петков, АБВ: Турският посланик трябваше да бъде изгонен, а Патриотите като протестират да излязат от правителството"}
{"url": "http://www.focus-news.net/news/2019/04/02/2641766/pazardzhik-oblastniyat-informatsionen-tsentar-zapochva-poreditsa-ot-informatsionni-sreshti-v-oblastta.html", "text": "В периода от днес до 19 април 2019 г. Областен информационен център – Пазарджик започва серията си от информационни събития в областта. Това съобщи за  Радио „Фокус“ – Пазарджик  управителят на центъра Радослав Пешалов. Той обясни, че срещите с граждани от областта ще са на тема „Възможности за финансиране по европейските програми през 2019 г.“.  \r\n„Целта на серията от събития е да се представят на аудиторията актуални и предстоящи възможности за финансиране на проекти по Оперативна програма „Иновации и конкурентоспособност“ 2014-2020, Оперативна програма „Развитие на човешките ресурси“ 2014-2020, Оперативна програма „Наука и образование за интелигентен растеж“ 2014-2020, Оперативна програма „Околна среда“ 2014-2020, Оперативна програма „Добро управление“ 2014-2020, Оперативна програма „Региони в растеж“ 2014-2020 и Програма за развитие на селските райони 2014-2020“, уточни Пешалов. Първата от поредицата информационни срещи е днес в Община Белово. \r\nВаня НИКОЛОВА", "date": "2019.04.02", "title": "Пазарджик: Областният информационен център започва поредица от информационни срещи в областта"}
{"url": "http://www.focus-news.net/news/2019/04/02/2641770/mvr-edin-chovek-e-zaginal-a-19-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 19 са ранени при катастрофи в страната през изминалото денонощие. Това съобщиха от пресцентъра на  МВР . 17 тежки катастрофи са станали в страната. В столицата са станали 37 леки пътни инцидента, при които няма пострадали.", "date": "2019.04.02", "title": "МВР: Един човек е загинал, а 19 са ранени при катастрофи в страната през изминалото денонощие"}
{"url": "http://www.focus-news.net/news/2019/04/02/2641765/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-april.html", "text": "„Софийска вода” временно ще прекъсне водоснабдяването в някои части на столицата на 3 април. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Софроний Врачански“ в жк. „Банишора“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Софроний Врачански“ от ул. „Козлодуй“ до ул. „Клокотница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софроний Врачански“ ъгъла с ул. „Охрид“. \r\nВъв връзка с пресвързване на уличен водопровод на ул. „Филип Кутев“ в кв. „Витоша“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Филип Кутев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Филип Кутев“ ъгъла с ул. „Атанас Дуков“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.02", "title": "„Софийска вода” временно ще прекъсне водоснабдяването в някои части на столицата на 3 април"}
{"url": "http://www.focus-news.net/news/2019/04/02/2641769/pleven-vremenno-e-ogranicheno-dvizhenieto-po-pat-lukovit-oryahovo-v-uchastaka-cherven-bryag-chomakovtsi-zaradi-demontirane-na-stomanen-most.html", "text": "Нормален е трафикът в областта. Това съобщиха за  Радио ,,Фокус\"  от Областно пътно управление - Плевен. Пътните настилки са сухи. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди село Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград (от гр. Луковит транзитно през гр. Червен бряг към с. Чомаковци) началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли. \r\nВиолета КРЪСТЕВА", "date": "2019.04.02", "title": "Плевен: Временно е ограничено движението по път Луковит – Оряхово в участъка Червен бряг – Чомаковци заради демонтиране на стоманен мост"}
{"url": "http://www.focus-news.net/news/2019/04/02/2641768/sport-shtabat-na-kubrat-pulev-osporva-otnemaneto-na-litsenza-mu-za-kaliforniya.html", "text": "Официален протест от щаба на Кубрат Пулев е бил изпратен до Атлетическата комисия на Калифорния срещу решението й за прекратяване на лиценза на българския боксьор на територията на щата. Информацията бе потвърдена от мениджъра на Пулев Ивайло Гоцев, който увери, че текстът на изпратеното писмо ще стане публично достояние. \r\nДо решението се стигна заради скандала с репортера Джени Равало. Изслушването на Кубрат пред комисията ще се състои на 14 май.", "date": "2019.04.02", "title": "Спорт: Щабът на Кубрат Пулев оспорва отнемането на лиценза му за Калифорния"}
{"url": "http://www.focus-news.net/news/2019/04/02/2641767/vidin-9-kilometrova-opashka-ot-tezhkotovarni-avtomobili-se-e-obrazuvala-na-izhod-na-gkpp-dunav-most-2.html", "text": "9-километрова опашка от тежкотоварни автомобили се е образувала на изход на ГКПП „Дунав мост 2“ , предаде репортер на  Радио „Фокус“ – Видин . Няма блокиране на моста, ТИР-овете преминават през граничния пункт. Дежурният служител на пункт „Дунав мост 2“ заяви, че работят всички гишета, но работата е затруднена заради многото камиони. На пункта има и дежурен полицейски автомобил. Опашката е от страна на изход от България. Камионите, които влизат в страната, преминават без проблеми. \r\nАнна ЛОЗАНОВА", "date": "2019.04.02", "title": "Видин: 9-километрова опашка от тежкотоварни автомобили се е образувала на изход на ГКПП „Дунав мост 2“"}
{"url": "http://www.focus-news.net/news/2019/04/02/2641764/yuliya-tsinzova-stolichna-biblioteka-ima-53-hil-chitateli-polovinata-ot-tyah-sa-na-vazrast-do-28-godini.html", "text": "Столична библиотека има 53 хил. читатели, като половината от тях са на възраст до 28 години. Това каза в интервю за  Агенция „Фокус“  директорът на Столична библиотека Юлия Цинзова по случай Международния ден на детската книга. „Броят на малките читатели се увеличава всяка година (читателите ни до 14-годишна възраст са 10 хил.) в резултат на инициативите и кампаниите, които организираме. Детският център на Столична библиотека разполага с най-богатата колекция от детска литература и притежава ценни първи издания на произведенията за деца, част от Архива на детската книга“, обясни тя. Цинзова допълни, че се наблюдава тенденция за засилване на интереса на учениците към четенето, при това увеличението е във всички възрастови групи – на малките и на учениците. Тя каза също, че всички инициативи в Детския център са безплатни, както и читателските карти за деца до 7-годишна възраст. „Всички кампании и инициативи на Столична библиотека целят да провокират интереса на децата и учениците и да създадат у тях трайни нагласи за четене. Библиотеката насърчава детското четенето, като предоставя на своите читатели книги и информация, библиотечни уроци и забавления, тематични изложби и презентации, срещи с автори и представяне на книги, осъществява съвместни проекти с училища, детски градини и други организации. Предстои откриването на интерактивно пространство за развитие на млади таланти“, каза още Юлия Цинзова.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.04.02", "title": "Юлия Цинзова: Столична библиотека има 53 хил. читатели, половината от тях са на възраст до 28 години"}
{"url": "http://www.focus-news.net/news/2019/04/02/2641771/smolyan-vodosnabdyavaneto-v-selo-momchilovtsi-shte-bade-narusheno-zaradi-avariya-na-glaven-vodoprovod.html", "text": "Водоснабдяването в село Момчиловци ще бъде нарушено заради авария на главен водопровод. Това съобщиха от  водоснабдителното дружество  в Смолян.", "date": "2019.04.02", "title": "Смолян: Водоснабдяването в село Момчиловци ще бъде нарушено заради авария на главен водопровод"}
{"url": "http://www.focus-news.net/news/2019/04/02/2641772/shumen-70-dka-shte-badat-zaseleni-v-blizost-do-yazovir-ticha-v-pokrayninite-na-selo-lovets.html", "text": "70 декара ще залесят през тази седмица служители на ДГС - Преслав, ученици и хора от общинския център. Това съобщиха от  Североизточното държавно предприятие . Новата гора се намира в близост до язовир „Тича“ в покрайнините на село Ловец. Желание за участие в кампанията са заявили и туристи от ТД „Патлейна“, които ще залесят площ от 10 декара с фиданки от дървесния вид цер. Новата широколистна гора се появява на мястото на боровата култура до Сушина, която изгоря при голям пожар на 27 август 2017 г. Тогава огънят изпепели напълно дърветата и още 1000 декара треви и храсти. След потушаване на пожара изгорялата дървесина беше разчистена, а склонът беше терасиран отново, за да може тази пролет да се извърши повторно залесяване на района.  \r\nПрез следващите години младите фиданки ще бъдат окопавани на ръка няколко пъти в годината, за да не бъдат задушени от трева и храсти. Разчистването на района, терасирането и залесяването се извършва със собствени средства на стопанството.  \r\nДиректорът на ДГС - Преслав инж. Янко Йорданов за пореден път призовава хората да не палят огън в близост до горските територии и да подават сигнали на телефон 112, ако установят нередности, бракониерски набези или пожар в гората.", "date": "2019.04.02", "title": "Шумен: 70 дка ще бъдат заселени в близост до язовир „Тича“ в покрайнините на село Ловец"}
{"url": "http://www.focus-news.net/news/2019/04/02/2641774/elena-poptodorova-ata-mestnite-izbori-v-turtsiya-sa-priznak-za-propukvane-v-monolitniya-vazhod-na-psr.html", "text": "Местните избори в Турция са признак за пропукване в монолитния възход на ПСР. Това каза за сутрешния блок „Добро утро, България“ на  Радио „Фокус“  вицепрезидентът на Асоциацията на Атлантическия договор Елена Поптодорова. По думите й неочакваният резултат след неделния вот и загубата на ключови места от управляващата партия показва началото на нова тенденция в съседката ни, която ще има отражение и във вътрешен, и във външен характер. Отражение на промените ще има и върху членството на Турция в НАТО, прогнозира тя. „Двете страни в лицето на Турция и останалите съюзници в Алианса разбират ползите и необходимостта от съхраняване на членството и запазването на оптималния брой членове- 29 към момента. Турция води политика на ръба, дотолкова доколкото за Ердоган представата за политика се базира на идентичността. Той така успява през всички тези години да печели избори, да утвърждава влияние в страната най-вече, именно провеждайки тази политика на идентичност“, каза още тя. Елена Поптодорова коментира още, че Турция желае да бъде член на НАТО, но отношенията с Алианса няма да бъдат гладки. Ердоган ще използва руската карта, показвайки на партньорите си, че има алтернативи, но съперничеството между Анкара и Москва няма да откъсне Турция от НАТО, добави тя.  \r\nЕлеонора ЧОЛАКОВА", "date": "2019.04.02", "title": "Елена Поптодорова. АТА: Местните избори в Турция са признак за пропукване в монолитния възход на ПСР"}
{"url": "http://www.focus-news.net/news/2019/04/02/2641775/pazardzhik-dvizhenieto-po-avtomagistrala-trakiya-se-osashtestvyava-dvuposochno-v-platnoto-v-posoka-sofiya-ot-88-do-89-km-pri-paten-vazel-pazardzhik-poradi-remontni-deynosti.html", "text": "Движението в участъка от 88 до 89 км  на автомагистрала „Тракия“ в района на пътен възел „Пазарджик“ се осъществява двупосочно в платното в посока София поради ремонтни дейности на платното в посока Бургас. Това съобщи за  Радио „Фокус“ – Пазарджик  дежурният в Областно пътно управление. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Могат да се използват алтернативни маршрути.  \r\n- п.в. „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“.  \r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“.  \r\n- пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“. Движението от 77 до 78 км  в посока Бургас се ограничава по активна и аварийна лента поради ремонтни дейности на моста над река Тополница при 77 км. Движението се осъществява в изпреварващата лента. Организацията на движение е сигнализирана с пътни знаци. \r\nВаня НИКОЛОВА", "date": "2019.04.02", "title": "Пазарджик: Движението по автомагистрала „Тракия“ се осъществява двупосочно в платното в посока София от 88 до 89 км при пътен възел „Пазарджик“ поради ремонтни дейности"}
{"url": "http://www.focus-news.net/news/2019/04/02/2641773/yuliya-tsinzova-stolichna-biblioteka-detsata-predpochitat-sami-da-izbirat-kakvo-da-chetat.html", "text": "Децата предпочитат сами да избират какво да четат. Това каза в интервю за  Агенция „Фокус“  директорът на Столична библиотека Юлия Цинзова по случай Международния ден на детската книга. „Децата имат списъци с препоръчителна литература, но и заемат книги и по препоръка на родители и приятели. Списъците са свързани с учебния процес, което прави заглавията в тях „задължително“ четиво“, обясни тя. „Най-лесният начин да се убедим, че отглеждаме образовани деца, е да им покажем, че четенето носи удоволствие. А това, накратко казано, означава да им намерим такива книги, каквито харесват“, споделя големият английски писател Нийл Геймън”, коментира директорът на библиотеката. Цинзова обърна внимание, че най-многобройна е групата на читателите от първи до четвърти клас. „Сред любимите класически произведения на децата са „Патиланско царство“ от Ран Босилек, „Мили бате! Писмата на един дакел“ от Станка Пенчева и „Тошко Африкански“ от Ангел Каралийчев, стиховете на Валери Петров и Леда Милева. От съвременните българските автори особено популярни са Юлия Спиридонова, Мая Дългъчева, Божана Апостолова с поредицата за малката Божана и книжките на Весела Фламбурари“, допълни тя. „Що се отнася до класическите приказки, те остават търсени и любими. Децата в първи, втори и трети клас продължават да четат братя Грим, Шарл Перо, Андерсен, Джани Родари, както и съвременните „Дневникът на един Дръндьо“ от Джеф Кини и „Кърпена глава“ на Гай Бас“, обясни директорът. „При читателите между 9 и 14 години на голяма популярност се радват романите за юноши на Юлия Спиридонова, книгите на Емил Конрад, Станислав Койчев-Стан, както и класиците Иван Вазов, Христо Ботев, Алеко Константинов, Елин Пелин и Йовков. Много търсена е и фентъзи литературата, като Рик Риърдън е безспорен хит сред младите ни читатели, както и поредицата за Хари Потър и романите на Сара Дж. Маас – „Стъкленият трон”, „Огнената наследница”, „Кралица на сенките”, каза още Юлия Цинзова.  \r\nТеодора ПАТРОНОВА  Пълния текст на интервюто четете по-късно в „Мнение”", "date": "2019.04.02", "title": "Юлия Цинзова, Столична библиотека: Децата предпочитат сами да избират какво да четат"}
{"url": "http://www.focus-news.net/news/2019/04/02/2641776/politico-predsedatelyat-na-ek-opisa-deyvid-kameran-kato-edin-ot-nay-golemite-razrushiteli-na-modernite-vremena.html", "text": "Председателят на Европейската комсиия Жан-Клод Юнкер определи бившия министър-председател на Обединеното кралство Дейвид Камерън като „един от най-големите разрушители на модерните времена\", като подчерта, че той е забранил на изпълнителния орган на ЕС да играе каквато и да била роля в кампанията за референдум за Брекзит, съобщава  Politico  в европейската си редакция. \r\nВ изявление пред регионалния парламент в германската провинция Заарланд, председателят на ЕК заяви: „Сега знаем какво не иска британският парламент. Но все още не сме успели да разберем какво искат. В сравнение с парламента в Лондон, Сфинксът е отворена книга. Трябва да накараме Сфинкса да говори. Достатъчно дълго продължи мълчанието“, привежда изданието думите на люксембургския политик. \r\n„На нас ни беше забранено да присъстваме по какъвто и да е начин в кампанията за референдум от страна на Камерън, който е един от най-големите разрушители на модерните времена, защото – според него, Комисията е още по-малко популярна в Обединеното кралство, отколкото в други държави-членки на ЕС\". \r\n„Ако бяхме в състояние да участваме в тази кампания, можехме да зададем - и също така да отговорим - на много въпроси, които се задават сега\". Тереза Герова", "date": "2019.04.02", "title": "Politico: Председателят на ЕК описа Дейвид Камерън като „един от най-големите разрушители на модерните времена“"}
{"url": "http://www.focus-news.net/news/2019/04/02/2641778/sofiya-v-detska-gradina-bratya-mormarevi-shte-zapochne-initsiativata-za-ochni-pregledi-na-detsa-usmihnati-ochi.html", "text": "От 11.00 часа в Детска градина „Братя Мормареви“ на ул. „Врабча“ 7 ще започне инициативата за очни прегледи на деца - „Усмихнати очи“, която се провежда от Столична община, УМБАЛ „Александровска“ и Организацията на евреите в България „Шалом“. Това съобщиха от пресцентъра на  Столична община . На събитието ще присъстват кметът на София Йорданка Фандъкова, изпълнителният директор на УМБАЛ „Александровска“ доц. д-р Костадин Ангелов, председателят на Организацията на евреите в България „Шалом“ доц. д-р Александър Оскар и представители на партньорските организации. \r\nВ рамките на инициативата през месеците април и май ще бъде извършен безплатен скринингов очен преглед на деца от 12 детски градини и учениците от I и II клас на 5 училища на територията на град София. Тестът е неинвазивен и има за цел да открие бързо и безболезнено скрити очни заболявания, за да могат да бъдат лекувани децата навреме.", "date": "2019.04.02", "title": "София: В Детска градина „Братя Мормареви“ ще започне инициативата за очни прегледи на деца „Усмихнати очи“"}
{"url": "http://www.focus-news.net/news/2019/04/02/2641761/iefimerida-gartsiya-aleksis-tsipras-pristiga-v-skopie-s-polovinata-ot-kabineta-v-atina.html", "text": "Електронното издание на водещия атински ежедневник  Iefimerida  съобщава за първото след подписването на Преспанското споразумение посещение на гръцкия премиер Алексис Ципрас в Македония, като отбелязва, че той ще пристигне в Скопие с „почти половината от кабинета му“, а целта на визитата му е развитие на икономическите и търговските отношения между двете страни. \r\nОт редакцията поясняват и кои точно министри ще придружават Ципрас в македонската столица: \r\nМинистърът на икономиката Янис Драгашакис;  \r\nМинистърът на дигиталната политика Никос Папас; \r\nМинистърът на националната отбрана Евангелос Апостолакис;  \r\nМинистърът на околната среда и енергетиката Йоргос Статакис;  \r\nМинистърът на транспорта и инфраструктурата Христос Спирдзис;  \r\nМинистърът на развитието на селските райони и храненето Ставрос Араховит;  \r\nМинистърът на здравеопазването Андреас Ксантос; \r\nЗаместник-министърът на външните работи Сия Анагностопулу; \r\nЗаместник министърът на външните работи Маркос Боларис; \r\nЗаместник-министърът на вътрешните работи, отговарящ за Македония-Тракия, се занимава с въпросите на Елефтерия Георгиу. \r\nПодробно са изредени и всички представители на бизнеса, които са включени в гръцката делегация за Скопие.  Графикът на програмата на Алексис Ципрас в Скопие: \r\n9:30 Пристигане на международното летище в Скопие; \r\n10:00 Официална церемония по приемане;  \r\n10:10 Среща на с министър-председателя на Северна Македония Зоран Заев; \r\n10:55 Пленарна сесия на Висшия съвет за сътрудничество;  \r\n12:00 Подписване на двустранни споразумения; \r\n12:30 Съвместни изявления пред представителите на пресата;  \r\n13:30 Среща на министър-председателя с председателя на парламента на Северна Македония;  \r\n16:30 Участие и поздрав на министър-председателя на гръцко-македонския бизнес форум; \r\n18:30 Официална вечеря. Тереза Герова", "date": "2019.04.02", "title": "Iefimerida (Гърция): Алексис Ципрас пристига в Скопие с половината от кабинета в Атина"}
{"url": "http://www.focus-news.net/news/2019/04/02/2641777/ivan-chenchev-bsp-v-gerb-listi-se-redyat-s-posochvane-postavyane-i-vatreshni-dogovorki.html", "text": "\"В ГЕРБ листи се редят с посочване, поставяне и вътрешни договорки\". Това заяви пред БСТВ народният представител от ПГ на \"БСП за България\" Иван Ченчев, съобщиха от пресцентъра на  НС на БСП . По думите му в тяхната листа далеч не са странни само чуждите имена, които се забелязват, а и това че министърът на европейското председателство е чак на 7-мо място. \"Това ли е тяхната оценка за председателството?\", попита социалистът. По думите му е чудно и присъствието на Александър Йорданов в листите, дори преди Павлова, въпреки думите му към Борисов само от миналата година. \"Явно в ГЕРБ така се редят листи - посочване, поставяне, вътрешни договорки и това кой на кого е удобен\", коментира той. \r\nИван Ченчев заяви, че в последните скандали с апартаментите става въпрос за облагодетелстване на властта, което много дразни хората. \"Сега, този същият човек, Цветанов ще агитира хората да гласуват за ГЕРБ. Как точно - от властта взимаш частен асансьор до мезонета и как гледаш хората в очите?\", попита социалистът. Според него това, че Цветанов ще участва в изборния процес като шеф на предизборния щаб на ГЕРБ, няма да помогне за честността на изборите. Той заяви готовността на БСП да се бори за провеждането на честни избори, за да може да бъде отчетен реалният глас на българските гласоподаватели. \r\nИван Ченчев подчерта, че за разлика от ГЕРБ, БСП е доказала в последните години, че когато каже нещо, не си сменя позицията няколко пъти след това и има силни послания. \"Нашите позиции и сега са ясни. Имаме \"Визия за Европа\" и нашата листа ще защитава на първо място националните ни интереси\", обясни той. По думите му евродепутатите на левицата, водени от Елена Йончева, ще успеят да постигнат това. \"Елена е припозната като човек, който се бори с несправедливостта и вярваме, че ще пренесе това и на европейско ниво\", каза още Иван Ченчев.", "date": "2019.04.02", "title": "Иван Ченчев, БСП: В ГЕРБ листи се редят с посочване, поставяне и вътрешни договорки"}
{"url": "http://www.focus-news.net/news/2019/04/02/2641779/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Очертаващият се като най-възможен сценарий за „твърд“ Брекзит, скандалът с проникването в севернокорейското посолство в Мадрид и отбелязването на 70-та годишнина от рождения ден на НАТО са част от основните теми, върху които акцентират водещите европейски издания. \r\n***  Председателят на Европейската комсиия Жан-Клод Юнкер определи бившия министър-председател на Обединеното кралство Дейвид Камерън като „един от най-големите разрушители на модерните времена\", като подчерта, че той е забранил на изпълнителния орган на ЕС да играе каквато и да била роля в кампанията за референдум за Брекзит, съобщава  Politico  в европейската си редакция. \r\nВ изявление пред регионалния парламент в германската провинция Заарланд, председателят на ЕК заяви: „Сега знаем какво не иска британският парламент. Но все още не сме успели да разберем какво искат. В сравнение с парламента в Лондон, Сфинксът е отворена книга. Трябва да накараме Сфинкса да говори. Достатъчно дълго продължи мълчанието“, привежда изданието думите на люксембургския политик. \r\n„На нас ни беше забранено да присъстваме по какъвто и да е начин в кампанията за референдум от страна на Камерън, който е един от най-големите разрушители на модерните времена, защото – според него, Комисията е още по-малко популярна в Обединеното кралство, отколкото в други държави-членки на ЕС\". \r\n„Ако бяхме в състояние да участваме в тази кампания, можехме да зададем - и също така да отговорим - на много въпроси, които се задават сега\". \r\n***  Проникването в сградата на севернокорейското посолство в Мадрид е „тежък терористичен атентат\" – или според говорител на Министерството на външните работи на изолираната комунистическа страна, отбелязва испанският национален ежедневник  El Pais  в поредна статия, посветена на инцидента от февруари тази година.  \r\n„Незаконното нахлуване, окупиране и изнудване на дипломатическа мисия и изнудване са сериозни и груби нарушения на държавния суверенитет и международното право, такъв вид действия не трябва да се толерират\", подчертаха от външнополитическото ведомство в Пхенян в изявление за произшествието.  \r\nТова е първата реакция на Пхенян от инцидента, който се случи на 22 февруари, когато група от 10 души проникна в дипломатическата сграда и нападнаха осмината души вътре с цел да открият и откраднат „чувствителна информация за ядрената и оръжейната програма Северна Корея ”, според източници от испанските правоохранителни органи.  \r\nГоворителят на Пхенян заяви още, че Северна Корея очаква от испанските власти да проведат разследване „с цел откриване на терористите и изправянето им пред правосъдието в съответствие със съответното международно право“. \r\nАнглийската версия на изявлението на министерството, публикувана от KCNA, също така казва дословно, че Пхенян третира случая като „терористична атака“. За него са заподозрени агенти на Федералното разузнавателно бюро (ФБР) на САЩ, припомня изданието. \r\n***  Държавният глава на САЩ Доналд Тръмп ще приеме за среща в Белия дом генералния секретар на НАТО Йенс Столтенберг. Поводът е 70-та годишнина от рождения ден на Алианса, пояснява германският национален ежедневник  Die Frankfurter Allgemeine Zeitung . \r\nНа 4 април 1949 г. дванадесет държави от Европа и Северна Америка сключиха Северноатлантическия договор в американската столица. По повод на годишнината външните министри на държавите от НАТО се срещат във Вашингтон в сряда и четвъртък. В сряда Столтенберг ще изнесе реч пред Конгреса на САЩ. \r\nБелият дом заяви, че Тръмп и Столтенберг искат да подчертаят „важността на НАТО като опора за международен мир и стабилност\" и да говорят за постиженията на Алианса - включително за успеха с увеличаване на разходите на европейските страни-членки за отбрана.  \r\nАмериканският президент дълго време се оплакваше от несправедливото разпределение на тежестта във военния алианс и по-специално атакува Германия поради относително малкия дял на разходите й отбрана спрямо държавния бюджет. На срещата на върха на НАТО миналото лято в Брюксел Тръмп дори не изключи излизането на САЩ от Алианса, ако съюзниците не се съобразят с изискването за отделяне на два процента от БВП за подобряване на отбранителните им способности. \r\n***  Депутатите отново не успяха да се споразумеят за алтернативен план за Брекзит, увеличавайки риска Великобритания да излезе от ЕС без споразумение следващата седмица, съобщава британският в.  Independent . \r\nВъв втора поредица от „индикативни гласове“ две опции бяха едва отхнърлени: оставането на Обединеното кралство в митническия съюз на ЕС - или в единния пазар, и в митническото споразумение. \r\nКамарата на общините също отхвърли сключването на каквото и да е споразумение за референдум - и отхвърлиха отмяната на член 50, ако Обединеното кралство е близо до Брекзит без сделка. \r\nСтивън Баркли, заяви, че кабинетът ще обсъди безизходицата утре, но посочи, че Обединеното кралство трябва да напусне ЕС само след 11 дни, без да има никаква сделка. \r\nПоддръжниците на последно гласуване обаче бяха приветствани, че тяхната опция спечели повече гласове, отколкото преди седмица, осигурявайки 280 и губейки само с 12. \r\nНякои поддръжници на варианта за митническия съюз и единния пазар отказаха да ги подкрепят. \r\nИмаше аплодисменти за Боулс, когато той подаде своята оставка, казвайки на депутатите: „Провалих се главно защото моята партия отказва да прави компромиси. Затова съжалявам, за да обявя, че вече не мога да стоя в тази партия“.  \r\nДепутатите гласуваха за четирите варианта, намалени от осемте потенциални алтернативи на трикратно победения план на министър-председателя, нито една от които не осигури мнозинство преди седмица. \r\nКонсервативните депутати получиха свободно гласуване по всички възможности, въпреки че на министрите от кабинета отново беше казано да се въздържат. \r\n***", "date": "2019.04.02", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/04/02/2641780/kyustendil-detskiyat-otdel-kam-regionalna-biblioteka-emanuil-popdimitrov-otbelyazva-65-godini-ot-sazdavaneto-si.html", "text": "Детският отдел към Регионална библиотека „Емануил Попдимитров” отбелязва 65 години от създаването си. Това съобщи за  Радио „Фокус” – Кюстендил  Галя Симеонова, библиотекар към отдела. Годишнината ще бъде отбелязана от 11.00 часа в отдел „Изкуство”. В тържеството ще се включат възпитаници на Детска градина „Еделвайс”, а самата програма е наречена „От приказка в приказка”. Пред децата ще бъде представена и витрина от книги „Бисерче вълшебно”. Ще бъде отбелязан и Международният ден на детската книга. За 14-а поредна година ще се проведе и „Маратон на четенето”. „Ще направим един истински рожден ден с нашите малки приятели от подготвителните групи към детската градина”, каза Галя Симеонова. \r\nВенцеслав ИЛЧЕВ", "date": "2019.04.02", "title": "Кюстендил: Детският отдел към Регионална библиотека „Емануил Попдимитров” отбелязва 65 години от създаването си"}
{"url": "http://www.focus-news.net/news/2019/04/02/2641781/plovdiv-v-asenovgrad-prodalzhava-initsiativata-dni-na-knigata-2019.html", "text": "В Асеновград продължава инициативата „Дни на книгата 2019“. Това съобщиха за  Радио „Фокус“ - Пловдив  от Общината. Организатори на събитието са Градска библиотека „Паисий Хилендарски“ и Община Асеновград. В ДГ „Зорница“ се провежда библиотечен урок „Театър с приказки”.  \r\nВ 09.30 часа на 3 април в ДГ „Надежда” ще се състои библиотечен уъркшоп „Моята първа книжка”, а от 17.30 часа в Градската библиотека ще се представи книгата „Техническа проверка” на Ангел Иванов.  \r\nНа 10 април от 17.30 часа на същото място ще се открие фотоизложбата „Съвременен прочит на Николай Хайтов” и представяне на новото издание на книгата „Диви разкази”.  \r\nНа 11 април в 17.30 часа в Градската библиотека ще се отбележи 90-годишнината от рождението на Йордан Радичков. Ще се представи книгата „Сибирски тетрадки” и ще се прожектира документален филм за писателя.  \r\nНа 12 април от 17.30 часа в НЧ „Родолюбие” ще се проведе среща-разговор с актрисата Стоянка Мутафова и представяне на книгата „Добър вечер, столетие мое”.  \r\nИзявите в програмата „Дни на книгата 2019” са посветени на 100-годишнината от рождението на писателя Николай Хайтов и ще продължат до 23 април. \r\nМария РУСЕВА", "date": "2019.04.02", "title": "Пловдив: В Асеновград продължава инициативата „Дни на книгата 2019“"}
{"url": "http://www.focus-news.net/news/2019/04/02/2641784/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.04.02", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/04/02/2641783/veliko-tarnovo-v-grada-shte-se-izvarshvat-bezplatni-izmervaniya-na-kravnata-zahar-v-ramkite-na-kampaniyata-pohod-sreshtu-diabeta.html", "text": "В града ще се извършват безплатни измервания на кръвната захар в рамките на кампанията „Поход срещу диабета“. В рамките ѝ днес в града ще се извършват безплатни измервания на кръвната захар, а в района на паметник „Асеневци“ ще се проведе „сладко“ хоро. Това съобщи за  Радио „Фокус“ – Велико Търново  Росица Димитрова, директор на Дирекция „Социални дейности и здравеопазване“ в Общината. Проявите ще започнат в 11.00 часа и ще са в района на емблематичния за Търново монумент. \r\nНационалната кампания „Поход срещу диабета“ се организира по инициатива на Лайънс клуб – Видин, клубовете на Лайънс движението в България и в партньорство с всички общини на територията на избрания маршрут. Тя е подкрепена от неправителствени организации от България и Румъния и водещи медици в борбата с детския диабет. Целта е да се повиши информираността на населението относно диабет тип 1, както и включване в списъка за финансиране от националните здравни каси на България и Румъния на иновативните методи за контрол на диабета като сензори и трансмитери на всички нуждаещи се деца от България с диабет тип 1. \r\nВ града тя ще продължи до 13.00 часа. \r\nНадежда КРЪСТЕВА", "date": "2019.04.02", "title": "Велико Търново: В града ще се извършват безплатни измервания на кръвната захар в рамките на кампанията „Поход срещу диабета“"}
{"url": "http://www.focus-news.net/news/2019/04/02/2641787/kyustendil-s-peshehoden-pohod-do-mestnostta-yuchbunar-turistichesko-druzhestvo-osogovo-shte-otbelezhi-svoya-praznik.html", "text": "Туристическо дружество „Осогово” отбелязва своя празник. Това съобщи за  Радио „Фокус” – Кюстендил  Силвия Михова, секретар на туристическото дружество. По думите ѝ по този повод от 10.30 часа се организира пешеходен поход до местността Ючбунар. Походът ще започне от стадион „Осогово”. В 12.30 часа ще бъдат поднесени цветя на паметника на туристите в Осоговска планина. Там преди 105 години е проведен първият организиран туристически поход. „Ще си припомним какво се е случило в този ден”, каза Силвия Михова. По думите ѝ на 2 април 1914 година е организиран първият поход до местността Ючбунар. \r\nВенцеслав ИЛЧЕВ", "date": "2019.04.02", "title": "Кюстендил: С пешеходен поход до местността Ючбунар Туристическо дружество „Осогово” ще отбележи своя празник"}
{"url": "http://www.focus-news.net/news/2019/04/02/2641788/sliven-pozharnikari-sa-spasili-51-godishna-zhena-padnala-v-kanal-v-grad-nova-zagora.html", "text": "Пожарникари са спасили 51-годишна жена, паднала в канал в град Нова Загора. Това съобщиха от  ОДМВР - Сливен . Инцидентът е станал около 16.30 часа на 1 април. 51-годишна жена е паднала в канал на улица „Никола Койчев“. Сигналът е подаден в 16.47 от граждани, които са чули виковете ѝ за помощ. На място е изпратен екип от трима служители на РСПБЗН - Нова Загора, които са извадили жената и са я предали на екипа на ЦСМП - Нова Загора за оказване на медицинска помощ.", "date": "2019.04.02", "title": "Сливен: Пожарникари са спасили 51-годишна жена, паднала в канал в град Нова Загора"}
{"url": "http://www.focus-news.net/news/2019/04/02/2641782/komisiyata-po-transport-na-evropeyskiya-parlament-shte-obsazhda-paketa-mobilnost.html", "text": "На извънредно заседание Комисията по транспорт на Европейския парламент ще обсъжда пакета „Мобилност”, става ясно от сайта на  Европейския парламент . Депутатите ще решат дали пакетът трябва да бъде гласуван сега или ще бъде отложен за следващия Европейски парламент, както искат българските превозвачи. Миналата седмица председателят на Европейския парламент Антонио Таяни върна пакета в ресорната комисия и промените не влязоха за гласуване в пленарната зала в Страсбург. Причината за това бяха постъпилите повече от 1 200 изменения на първоначалните текстове, което може да доведе до допускане на грешки при гласуване. Междувременно 16 български евродепутати излязоха с декларация, в която заявиха, че пакетът „Мобилност” не трябва да бъде подлаган на гласуване в пленарна зала, докато не се постигне широк консенсус.  Агенция „Фокус“ припомня:   На 10 януари стотици български и румънски превозвачи протестираха пред ЕП с искане за отхвърляне на текстовете. Тогава водещата транспортна комисия отхвърли два от трите доклада по пакета. При това положение не се очакваше пакетът „Мобилност“ да влезе в пленарна зала. Въпреки недоволството на превозвачите и подкрепата на българските евродепутати от всички политически семейства, на 25 март беше взето решението гласуването на спорните промени да влезе в дневния ред. На предишното заседание на транспортната комисия два гласа не достигнаха пакетът да отпадне от дневния ред на парламента преди изтичането на мандата му. Трима от евродепутатите ни не се явиха на гласуването и така с 156 гласа „за“ и 154 „против“ влизането на пакета „Мобилност“ в пленарната зала стана факт.  \r\nЕвропейският парламент е разделен по пакет „Мобилност 1“. Едната част смята, че с пакета се осигуряват ясни европейски правила за международния транспорт и защита на правата на шофьорите. Другата – че на практика се получава обратното, поради различната географска отдалеченост, т.нар. периферни страни се поставят в неравностойно положение по отношение на достъпа до единния транспортен пазар, което би довело до фалити на превозвачи от съответните страни и загуба на стотици хиляди работни места. \r\nНай-ощетяващи за превозвачите от Източна Европа поправки са задължението за връщане в страната на всеки 4 седмици и забраната шофьорите да спят в кабината на камиона.", "date": "2019.04.02", "title": "Комисията по транспорт на Европейския парламент ще обсъжда пакета „Мобилност”"}
{"url": "http://www.focus-news.net/news/2019/04/02/2641789/ministar-ekaterina-zaharieva-zaminava-na-poseshtenie-v-sasht.html", "text": "Вицепремиерът и министър на външните работи Екатерина Захариева заминава на посещение в САЩ. Това съобщиха от пресцентъра на  Министерството на външните работи . Освен че ще проведе двустранни срещи, тя ще участва в среща на министрите на външните работи от НАТО.   \r\nПървите дипломати на страните-членки от Алианса ще се съберат на 3 - 4 април 2019 г. на форум във Вашингтон, на който ще бъде отбелязана и 70-ата годишнина от създаването на НАТО. Ще бъдат обсъдени конкретни актуални теми от сигурността, сред които състоянието на сигурността в Черно море, отношенията с Русия и съдбата на Договора за унищожаване на  ракетите с малък и среден обсег, нетрадиционните предизвикателства като хибридни и кибер-войни, ролята на НАТО в борбата с тероризма.   \r\nСрещата на външните министри от НАТО ще бъде председателствана от генералния секретар на алианса Йенс Столтенберг, а  домакин на събитието е държавният секретар на САЩ Майкъл Помпео. На срещата ще участва и Република Северна Македония.    \r\nПрограмата на посещението на министър Захариева предвижда и двустранни срещи във Вашингтон с Питър Наваро, специален помощник на президента на САЩ и директор на Офиса по въпросите на търговията и индустрията, с главния прокурор и секретар по правосъдието Уилям Бар, с председателя на Комисията по вътрешни работи в Сената Рон Джонсън и с Майкъл Маккол, заместник-председател на Комисията по външни работи в Камарата на представителите на Конгреса.", "date": "2019.04.02", "title": "Министър Екатерина Захариева заминава на посещение в САЩ"}
{"url": "http://www.focus-news.net/news/2019/04/02/2641786/sliven-politsiyata-razsledva-sluchay-na-prostrelyano-s-vazdushna-pushka-kuche-v-kvartal-rechitsa.html", "text": "Полицията разследва случай на простреляно с въздушна пушка куче в квартал „Речица“. Това съобщиха от  ОДМВР - Сливен . Полицейски служители, определени за работа по Зоополицията, издирват извършителя. Сигналът е подаден в 21.00 часа на 1 април в РУ - Сливен. Съобщено е за намерено простреляно куче. Граждани са се свързали с телефон 112, след като не са могли да намерят друга помощ за пострадалото животно. На място е изпратен екип от оперативни служители и разследващ полицай, които са осигурили ветеринарен лекар. Животното е получило наранявания от въздушна пушка, които не застрашават живота му. Прегледано е и му е оказана помощ. Кучето е живо и в добро състояние. Работата по случая продължава. Образувано е досъдебно производство.", "date": "2019.04.02", "title": "Сливен: Полицията разследва случай на простреляно с въздушна пушка куче в квартал „Речица“"}
{"url": "http://www.focus-news.net/news/2019/04/02/2641790/afis-edna-treta-ot-balgarite-sa-rabotili-v-druga-strana-ot-es-ili-imat-rodnini-koito-sa-rabotili-tam-prez-poslednite-5-godini.html", "text": "Почти всеки трети българин (29%) с настоящ адрес в България лично е работил в друга страна от ЕС или има роднини, които работят или са работили там през последните 5 години. Това показват данните от национално проучване на  Агенция АФИС . Тези данни показват, че делът на хората, за които Европа не е само розова мечта или аргумент в спорове в социалните мрежи, а пряк житейски опит. Той далеч надхвърля вниманието, което му отделят медиите, институциите, партиите и дори нашите представители в Европейския парламент. \r\nОт това следва, че сумарно близо една трета  от пълнолетното население временно или за постоянно са се пласирали на широкия европейски трудов пазар. Образно казано, те стоят с двата крака от двете страни на границата и според конюнктурата в дадена година, сезон и месец значителна част от тях се намират или отсам, или оттатък, в Европа. \r\nСподеленият опит сред роднини, връстници и приятели има силен ефект върху личните интереси и мотиви. При хората в трудоспособна възраст картината е следната: сред тези, които имат един член на семейството, който е работил в ЕС, 53% възнамеряват да емигрират към ЕС за постоянно (27%) или временно (26%), а 12% се колебаят; при онези с двама или повече такива членове на домакинството, намерението да последват примера им се срещат още по-често и в по-категорична форма – общо 61% възнамеряват да емигрират, от които 35% за постоянно. \r\nСред споменатите в началото 29% „европейски българи“, над 28.7% (т.е. 9% от всички пълнолетни граждани) лично са работили в Европа, но в момента се намират у нас. Това значи, че нетният поток все пак е навън – по-малък брой се връщат, отколкото мигрират периодично. \r\nКак изглежда профилът на „Европейска България“? Въпреки разпространената у нас представа, че става дума за „сивото вещество“ на нацията, това е само половината истина. Например, ако хората без роднини, работещи в Европа сред българския етнос са 71%, сред малцинствата те са само 41% (при помаците), 49% (при ромите) и 54% (при турците). Парадоксално, но „най-европеизираните“ българи на практика са ромите, българомохамеданите и турците. Затова освен „мозъците“, има и далеч по-голям отток на „ръце“ към трудовия пазар в ЕС. \r\nАко се проследят тези величини според личния семеен доход на респондента, се наблюдава положителна корелация в съотношение приблизително две към едно. Иначе казано, удвояване на заплатите в обозримо бъдеще би увеличило предлагането на труд в страната, максимум до около 4 милиона души (колкото беше през 1989 г.). Когато работодатели твърдят, че има недостиг на евтина работна ръка, с отсъствието си работниците казват същото по друг начин – има излишък на неефективно инвестирани капитали, които биха се изчерпили, ако реално компенсират труда. \r\nЩо се отнася до останалите фактори, влияещи на емиграцията, те по-скоро я отслабват. Запитани „Какво Ви показва вашият опит и този на вашите роднини: Нашият гражданин получава ли за еднакъв труд еднакво заплащане с това на европейските гражданин?“, 81% отговарят, „по-често получават по-малко“. 14% отговарят, че „най-често няма разлика“, а само 2% – че „по-често получават повече“. Независимо от провъзгласения принцип – за равен труд – равно заплащане, като се премества в друга страна, индивидът губи огромен дял от своя социален капитал – статус, контакти, възможност да отстоява интересите си на местен език, членство в профсъюзи, семейна подкрепа и т.н. Той по-същество е дискриминиран и затова има по-малка възможност да „се пазари“ за по-добра цена на своята работна сила. Именно този дъмпинг на цената на труда го прави привлекателен за работодателя в страната-приемник. Към това трябва да прибавим и невъзможността емигрантите да ползват собственото жилище. Наемите отнемат 20-40% от техния разполагаем доход в страната-приемник. Нещо повече, нито емигрантът, нито чуждият работодател използват в пълна степен качеството на стоката „работна сила“. Запитани, „Работата, която върши там (Вашият роднина), съответства ли на неговото образователно ниво?“,  59% отговарят, че тя изисква по-малко образование, 34% – че съответства на неговото образование и само 4% – че надхвърля неговото образователно ниво. \r\nОт това следва, че е много нисък делът на случаите, когато трудовият емигрант разгръща своите способности на европейски простори. Очевидно по-благоприятната социална среда и кариерата не са сред главните мотиви за трудовата емиграция.", "date": "2019.04.02", "title": "АФИС: Една трета от българите са работили в друга страна от ЕС или имат роднини, които са работили там през последните 5 години"}
{"url": "http://www.focus-news.net/news/2019/04/02/2641791/dobrich-v-grada-shte-se-provede-natsionalen-shampionat-po-sportno-hodene.html", "text": "Национален шампионат по спортно ходене за мъже, жени, юноши и девойки под 20 г. и под 18 г., както и за момчета и момичета под 16 г. ще се проведе в Добрич на 6 април от 10.00 часа. Това съобщиха от пресцентъра на  Общината . Добрич е домакин на този шампионат, който е от календара на Българската федерация по лека атлетика. Стартът ще бъде даден в 10.00 часа на бул. „Русия“ до хипермаркета. Финалът и награждаването са на същото място като победителите ще бъдат наградени в 12.30 часа.  \r\nВ състезанието ще участват 17 отбора от цялата страна по дадени заявки предварително. Отборите ще се състезават в различни дисциплини от 3 км до 20 км. В Добрич ще бъде определен националния отбор на България по спортно ходене, който ще участва в Балканското първенство в Гърция на 20 април. Областният град ще бъде представен от шампионката на България на маратон и 3000 метра с препятствия, както и на 20 км. спортно ходене Радосвета Симеонова.", "date": "2019.04.02", "title": "Добрич: В града ще се проведе Национален шампионат по спортно ходене"}
{"url": "http://www.focus-news.net/news/2019/04/02/2641798/varna-dvizhenieto-po-avtomagistrala-cherno-more-se-osashtestvyava-dvuposochno-v-platnoto-v-posoka-varna-zaradi-remont.html", "text": "По автомагистрала „Черно море“ движението в посока Бургас продължава да се осъществява двупосочно в едно платно след Варна поради ремонтни дейности, предаде репортер на  Радио „Фокус“ – Варна . Преминаването е при пълно затваряне на платното в посока Бургас. В пътния участък Кранево – Варна при км 83+100 е в сила ограничение за моторни превозни средства над 10 тона. Обходният маршрут е през Кичево – Оброчище. Ограничение от 30 километра в час е в сила за част от пътя Панорама – Куманово. Движението при 11-тия километър трябва да се осъществява с повишено внимание поради неравности на асфалтовата настилка. По информация на Агенция „Пътна инфраструктура“ преминаването през магистрала „Хемус“ в участъка между Неофит Рилски и Девня се осъществява двупосочно в дясното платно посока Варна. Причината е в извършващите се в момента ремонтни дейности. Затворено за движение е лявото платно в посока София. Ограничено е качването на пътен възел „Неофит Рилски“, а трафикът се пренасочва по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ „Хемус“ на пътен възел „Неофит Рилски“, като движението е пренасочено по път I-2 Шумен – Варна. \r\nДиана СТОЕВА", "date": "2019.04.02", "title": "Варна: Движението по автомагистрала „Черно море“ се осъществява двупосочно в платното в посока Варна заради ремонт"}
{"url": "http://www.focus-news.net/news/2019/04/02/2641797/sliven-patnite-nastilki-v-oblastta-sa-suhi-i-prohodimi-trafikat-e-intenziven.html", "text": "Пътните настилки в областта са сухи и нормално проходими. Трафикът е интензивен, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта  до 30 юни. Движението по път II-48 Омуртаг – Котел – път I-7 от км 18+000 до км 62+300 трябва да се осъществява с повишено внимание поради ремонт на мантинела. Участъкът е сигнализиран с пътни знаци. Срокът на изпълнение е до 10 април 2019 г.", "date": "2019.04.02", "title": "Сливен: Пътните настилки в областта са сухи и проходими, трафикът е интензивен"}
{"url": "http://www.focus-news.net/news/2019/04/02/2641794/dobrich-dvizhenieto-po-patya-general-toshevo-gkpp-kardam-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по пътя Генерал Тошево – ГКПП - Кардам се осъществява с повишено внимание поради ремонтни дейности на асфалтовата настилка. Срокът за приключване на дейностите е 5 април, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Община Каварна се рехабилитират четири пътни участъка от общинската мрежа - Каварна – Топола, Каварна – Балчик- Божурец, Каварна – Балчик – Топола – местността „Иканталъка“, границата с Община Балчик и Шабла - Каварна – Раковски – Иречек. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Затворена за движение на автомобили е и ул. „Райко Цончев“ заради дейности по водния проект. Временната организация важи до приключване на планираните дейности. В Добрич времето е с незначителна облачност, духа слаб вятър, температурата на въздуха е около 9 градусa. Пътните настилки са сухи, условията за пътуване са добри.  \r\nЖулиета НИКОЛОВА", "date": "2019.04.02", "title": "Добрич: Движението по пътя Генерал Тошево – ГКПП - Кардам се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2019/04/02/2641796/pleven-37-godishen-mazh-e-namushkan-s-nozh-pri-sbivane-v-selo-sadovets.html", "text": "37-годишен мъж е намушкан с нож при сбиване в село Садовец, съобщават от  ОД МВР - Плевен . На 1 април в РУ - Д. Дъбник е получен сигнал, че в село Садовец 37-годишен е прободен с нож в областта на гърдите. Местопроизшествието е посетено от полицейски служители. Установено е, че о в овцеферма в близост до втори стопански двор в селото между пострадалия и 50-годишен негов съселянин е възникнал скандал. По-възрастния е нападнал опонента си и му е нанесъл удар със сгъваем нож от дясната страна на гърдите. 37-годишният е приведен в ЦСМП - Плевен и е настанен за лечение в отделението по гръдна хирургия на УМБАЛ \"Д-р Георги Странски\" - Плевен, без опасност за живота. Извършителят е задържан за срок до 24 часа по Закона за МВР. Уведомен е прокурор в РП - Плевен и е образувано досъдебно производство.", "date": "2019.04.02", "title": "Плевен: 37-годишен мъж е намушкан с нож при сбиване в село Садовец"}
{"url": "http://www.focus-news.net/news/2019/04/02/2641801/razgrad-30-godishna-zhena-e-postradala-pri-katastrofa-po-patya-razgrad-isperih.html", "text": "30-годишна жена пострада при пътно-транспортно произшествие по пътя Разград – Исперих в землището на село Черковна. Това съобщиха от  ОДМВР - Разград . Сигналът за катастрофата е получен на тел.112 в 15.07 часа на 1 април. При пристигането на полицейските екипи е установено, че 60-годишният водач от село Къпиновци поради заспиване губи контрол над управлявания от него „Опел Мерива“, излиза от пътното платно и се удря последователно в крайпътни дървета. При катастрофата пострадала снаха му, която е откарана в МБАЛ - Разград с хематом на панкреаса и частично разкъсване на черния дроб. Оперирана е по спешност и настанена в болницата с временна опасност за живота. По-леко пострадали са 3-годишните близначета на жената – те са настанени в Хирургично отделение с комоцио, без опасност за живота. Водачът, с повърхностни наранявания, е прегледан и освободен. По случая е образувано досъдебно производство.", "date": "2019.04.02", "title": "Разград: 30-годишна жена е пострадала при катастрофа по пътя Разград – Исперих"}
{"url": "http://www.focus-news.net/news/2019/04/02/2641800/sport-machat-etar-lokomotiv-plovdiv-shte-opredeli-parviya-polufinalist-za-kupata-na-balgariya.html", "text": "Днес ще бъде определен първият полуфиналист в турнира за Купата на България. Той ще бъде излъчен в двубоя между Етър и Локомотив Пловдив, който ще се играе от 18:30 часа на стадион „Ивайло\" във Велико Търново.  \r\nДвубоят може да се определи като мача на сезона дотук и за двата отбора, които останаха извън първата шестица и се борят за седмата позиция в класирането.  \r\nПреди година Етър отново стигна до четвъртфиналите, но отпадна от Славия, след като допусна обрат от 1:0 до 1:3.", "date": "2019.04.02", "title": "Спорт: Мачът Етър-Локомотив Пловдив ще определи първия полуфиналист за Купата на България"}
{"url": "http://www.focus-news.net/news/2019/04/02/2641802/dobrich-v-kavarna-se-sastoya-premiera-na-knigata-album-bash-maystora-zavinagi.html", "text": "Веселина Господинова представи премиерата на своята книга-албум „Баш Майстора завинаги” в Каварна, посветена на 85 годишнината от рождението на нейния баща и любим на хиляди българи комедиен актьор Кирил Господинов. Това съобщиха от пресцентъра на  Общината . При презентирането на книгата авторката разказа кратки моменти, включени в книгата, и показа автентични фотографии от творческия живот на актьора. \r\nС приветствие я посрещнаха кметът на Община Каварна Нина Ставрева и секретарят Дарина Колишева. \r\nПри представянето на книгата си Веселина Господинова посочи: „Изключително много се вълнувам, че случих на това събитие. Това е един знак, че една българска община и един български кмет застават зад културен продукт, застават зад един проект, който изцяло го продуцирам аз, за което изключително много благодаря“. Господинова обеща и следващи посещения и представяния в Каварна.", "date": "2019.04.02", "title": "Добрич: В Каварна се състоя премиера на книгата-албум „Баш Майстора завинаги“"}
{"url": "http://www.focus-news.net/news/2019/04/02/2641803/kyustendil-po-povod-sedmitsata-na-gorata-v-dupnitsa-se-organizira-initsiativata-den-na-otvorenite-vrati.html", "text": "По повод Седмицата на гората в Дупница се организира инициативата „Ден на отворените врати”. Това съобщи за  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. Инициативата ще започне от 11.00 часа на площада в града. „В рамките на този ден планираме провеждане на консултации свързани с управлението на горски територии и дейностите в тях в обособен открит офис на дирекцията”, каза инж. Здравчо Тодоров. По думите му програмата предвижда и награждаване на участници обявения конкурс за фотография и рисунка. Посетителите в открития горски офис ще имат възможност да получат и фиданки от различни дървесни видове, които след това да засадят на подходящи терени. \r\nВенцеслав ИЛЧЕВ", "date": "2019.04.02", "title": "Кюстендил: По повод Седмицата на гората в Дупница се организира инициативата „Ден на отворените врати”"}
{"url": "http://www.focus-news.net/news/2019/04/02/2641785/kathimerini-gratskiyat-premier-se-stremi-da-se-zasili-pozitsiite-si-s-poseshtenie-v-skopie.html", "text": "В стремежа си да смекчи негативните реакции на Преспанското споразумение у дома, министър-председателят на Гърция Алексис Ципрас ще посети столицата на Северна Македония с цел да засили позициите си и да очертае перспективите си, коментират в редакцията на електронното издание на водещия атински ежедневник  Kathimerini . \r\nОчаква се двете страни да подпишат споразумения в областта на икономиката, отбраната, инфраструктурата и транспорта като част от усилията за засилване на икономическото сътрудничество. \r\nДвете външни министерства ще подпишат меморандум за ускоряване на присъединителния курс на Северна Македония към Европейския съюз. Меморандуми ще бъдат подписани и от органите за гражданска авиация на двете страни и от енергийните компании - гръцкият оператор на газова мрежа (DESFA) и корпорацията за използване на енергийните ресурси на Северна Македония MER. Освен това ще бъде подписана сделка за откриване на нов граничен пункт в района на Промахон-Майден. \r\nПри първото си официално посещение в Скопие, откакто балканската страна промени името си, Ципрас и неговият колега Зоран Заев ще свикат първия съвет за сътрудничество, за да проучат начините за изграждане на партньорства в широк кръг области. \r\nЦипрас няма да бъде единственият, който се стреми да спечели политически точки у дома, тъй като Заев също така разчита на посещението на гръцкия премиер, за да засили позициите си. Припомня се, че след три седмици в Северна Македония ще се проведат президентски избори, като надеждите са постът да бъде предаден на лице, което не се противопоставя на Преспанското споразумение, както прави настоящият държавен глава Георги Иванов.  \r\nВ интервю за базираната в Скопие информационна агенция МИА Ципрас защити решимостта на правителството му да постигне споразумение със Скопие, отбелязва изданието. \r\n„Ако моето правителство се страхуваше от политическата цена, то нямаше да изведе страната от кризата, да намери решение за [социалната] застрахователна система, да управлява бежанския поток, да реши проблема с името, да насърчи изискването на диалог с Турция, въпреки трудностите, и да извърши радикални промени в областта на правата на човека”, цитира Kathimerini думите на Ципрас. Тереза Герова", "date": "2019.04.02", "title": "Kathimerini: Гръцкият премиер се стреми да се засили позициите си с посещение в Скопие"}
{"url": "http://www.focus-news.net/news/2019/04/02/2641793/kaloyan-metodiev-politolog-balgariya-tryabva-da-uchastva-v-golemiya-razgovor-za-podobryavane-na-sobstvenoto-si-polozhenie-predi-da-debatira-patya-na-es.html", "text": "България трябва да участва в големия разговор за подобряване на собственото си положение, преди да дебатира пътя на ЕС. Това каза за сутрешния блок „Добро утро, България“ на  Радио „Фокус“  политологът Калоян Методиев. Страната ни е затънала на последното място в съюза както по всички показатели, така и заради темата с корупцията, която изби на повърхността преди две седмици. По думите му до изборите ще се наблюдават все повече катаклизми и последващи вълни, предизвикани от „апартаментгейт“. „Сагата с имотите на управляващите е част от един оздравителен процес в държавата. Няма как да лекуваме заболяването без да знаем точната му степен, но очевидно нещата достигат чудовищни размери с политическата и съдебната корупция, и злоупотребите с власт. За да участва в големия разговор за ЕС, България първо трябва да оправи себе си. Когато си в такова положение не можеш да задаваш дневен ред, да участваш наравно в дебата и да те взимат насериозно. Функцията на международното положение е следствие от вътрешната тежест, от това какво представлява страната отвътре. В момента всички виждат как изглежда България отвътре, отвън също се забелязва, защото нещата добиха своята публичност и няма как да бъдат скрити“, обясни Калоян Методиев. Той коментира и сблъсъкът на двете визии, доминиращи европейската политика. Линията „Макрон“ търси модели, но не е ясно до къде ще стигне. Според политолога линията „Орбан“ влиза в криза, бележи спад и вероятно няма да реализира нещо значимо на европейските избори.   \r\nЕлеонора ЧОЛАКОВА", "date": "2019.04.02", "title": "Калоян Методиев, политолог: България трябва да участва в големия разговор за подобряване на собственото си положение, преди да дебатира пътя на ЕС"}
{"url": "http://www.focus-news.net/news/2019/04/02/2641804/gd-granichna-politsiya-25-km-e-opashkata-ot-tovarni-avtomobili-na-izhod-pri-gkpp-dunav-most-vidin-punktat-raboti-na-palen-kapatsitet.html", "text": "2,5 км е опашката от товарни автомобили на изход при ГКПП „Дунав мост - Видин“, пунктът работи на пълен капацитет. Това съобщи за  Агенция „Фокус“  говорителят на ГД „Гранична полиция“ Лора Любенова. Тя обясни, че опашката се дължи на засиления трафик, а не заради проблеми в системата на пункта. „Всички системи работят. Пунктът работи на пълен капацитет. Четири гишета работят на изход за товарни автомобили и едно за леки моторни превозни средства“, каза още Лора Любенова.  \r\nДеница КИТАНОВА", "date": "2019.04.02", "title": "ГД „Гранична полиция“: 2,5 км е опашката от товарни автомобили на изход при ГКПП „Дунав мост - Видин“, пунктът работи на пълен капацитет"}
{"url": "http://www.focus-news.net/news/2019/04/02/2641806/kyustendil-49-godishen-mazh-e-pochinal-sled-kato-e-bil-blasnat-ot-kone-v-selo-frolosh.html", "text": "49-годишен мъж е починал, след като е бил блъснат от коне в село Фролош, съобщиха от  ОДМВР – Кюстендил . Инцидентът е от 1 април. Мъжът е отглеждал конете си в град Кочериново. Част от тях са оставени без надзор и се загубили. Стопанинът ги намерил в землището на село Фролош. Докато ги прибирал, заедно със свой приятел, бил блъснат от част от тях и починал на място. Трупът е закаран за аутопсия в кюстендилската болница. По случая е започнато досъдебно производство в РУ - Рила. Уведомен е дежурен прокурор.", "date": "2019.04.02", "title": "Кюстендил: 49-годишен мъж е починал, след като е бил блъснат от коне в село Фролош"}
{"url": "http://www.focus-news.net/news/2019/04/02/2641807/dobrich-priklyuchi-obuchenieto-po-programirane-s-uchenitsi-s-robota-finch-v-regionalna-biblioteka-dora-gabe.html", "text": "Приключи обучението по програмиране с ученици с робота Финч в Регионална библиотека „Дора Габе“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на  Радио „Фокус” – Варна . Успешно е завършило обучението по програмиране с робота Финч, в което са се включили 11 ученици от СУ „П. Р. Славейков” с обучител Димитър Георгиев. Регионална библиотека „Дора Габе“ участва в проект “Generation code”, подкрепен от Посолството на САЩ и Фондация „Глобални библиотеки – България“. От 26 февруари до 29 март 2019 г. в библиотеката се e провело първото обучение по програмиране с използване на робота Финч (Finch) с ученици от четвърти клас на СУ „П. Р. Славейков”. Обучението е в рамките на грант, предоставен от Посолството на САЩ за осъществяване на дейности по програмиране. Десетте роботчета Финч, използвани в обучението, са предоставени на Регионална библиотека „Дора Габе“ от Посолството на САЩ в България и Фондация „Глобални библиотеки – България“. Те представляват нов тип роботи за компютърно моделиране и информатика, предназначени да подпомагат овладяването на различни езици за програмиране от детска аудитория. В учебната програма са намерили място различни теми: Изчислителни игри. Фокуси с числа. Игри с думи; Цветна мозайка; Движения и повторения с и без Finch; Рисуване с finch; Танци и ритми; Лабиринти с и без Finch. Поставяни са били и решавани задачи, като например по даден програмен код да се определи резултата без компютър, отговаряне на въпроси по даден програмен код, определяне на блокове по даден резултат от програма. Програмната реализация на движението на робота е усвоена от децата с лекота и е предизвикала интереса, разпалила е ентусиазма на младите програмисти от СУ „П. Р. Славейков”, допълни Галя Маринова. Курсът е завършил с връчване на Сертификат за преминато обучение по забавно програмиране с робата Финч по проекта. Най-добре представилия се в обучението ученик е определен за участие в пролетен лагер по програмиране за напреднали, който ще се проведе от 3 до 6 април 2019 г. в учебната база на Министерство на труда и социалната политика. „Чрез този проект учениците направиха първите си стъпки в програмирането. Интересното и забавно занимание с робота Финч ще спомогне и ще мотивира учениците да се насочат към компютърните науки, с възможност за бъдещо професионално развитие. В края на обучението участниците и преподавателя изразиха голямото си задоволство от проведения курс и готовност за неговото продължаване. Много от учениците споделиха за желанието и на други деца да се включат в подобен курс. Библиотеката се радва да бъде в помощ на подрастващите да развиват своите дигитални умения извън формалното образование, да насърчава тяхната креативността“, отбеляза Галя Маринова. \r\nЖулиета НИКОЛОВА", "date": "2019.04.02", "title": "Добрич: Приключи обучението по програмиране с ученици с робота Финч в Регионална библиотека „Дора Габе“"}
{"url": "http://www.focus-news.net/news/2019/04/02/2641792/protothema-aleksis-tsipras-zaminava-za-skopie-s-podaratsi.html", "text": "Министър-председателят на Гърция Алексис Ципрас ще се срещне със своя колега от Северна Македония Зоран Заев в Скопие с надеждата да постави началото на нова ера в двустранните отношения между двете страни след Преспанското споразумение, коментират в редакцията на електронното издание на атински ежедневник  Protothema . \r\nПреди пристигането на Ципрас в Скопие на сградата на правителството в центъра на столицата бе поставен надпис с новото име на страната - „Република Северна Македония“. Но дори и местните медии в Скопие се чудят дали ще останат там след края на „гръцкото кацане“, както средствата за масова информация в страната описват пристигането на атинската делегация. \r\nГръцкият премиер ще бъде придружен и от съпругата му Бети Базиана и над 140 бизнесмени, които се надяват да проучат нови възможности за партньорства в страната. \r\nВ усилията си да популяризира посещението и ползите от споразумението от Преспа, премиерът Заев заяви, че официалното посещение на Ципрас ще бъде безпрецедентна възможност страната му да получи големи инвестиции. \r\nТой каза, че гръцките фирми са обещали да инвестират над 500 млн. евро в енергийния сектор на Северна Македония, както и в други области като селско стопанство. Тереза Герова", "date": "2019.04.02", "title": "Protothema: Алексис Ципрас заминава за Скопие с „подаръци“"}
{"url": "http://www.focus-news.net/news/2019/04/02/2641808/kardzhali-trafopost-e-goryal-v-grada.html", "text": "Трафопост е горял в града. Това съобщиха от  ОДМВР - Кърджали . Съоръжението се е запалило вчера малко след 15.00 часа след късо съединение. Изгорели са 4 електрически прекъсвача. Четирима огнеборци са угасили пожара.", "date": "2019.04.02", "title": "Кърджали: Трафопост е горял в града"}
{"url": "http://www.focus-news.net/news/2019/04/02/2641799/kaloyan-metodiev-politolog-vodachite-na-listite-na-bsp-i-gerb-sa-razlichni-tipazhi-pri-elena-yoncheva-vodeshto-e-zhurnalisticheskoto-pri-mariya-gabriel-chinovnicheskoto.html", "text": "Водачите на листите на БСП и ГЕРБ са различни типажи. При Елена Йончева и Мария Габриел няма чиста политика – при едната водещо е журналистическото, а при другата – чиновническото. Това каза за сутрешния блок „Добро утро, България“ на  Радио „Фокус“  политологът Калоян Методиев. Теренът на който двете ще се сблъскат е политически и ще бъде интересно. „Водачът на листата на ГЕРБ е брюкселски парекселанс, по-обран типажи, статичен, сух; докато другият е журналист, и то разследваш, със сериозна захапка и преследване на цел, с динамика.“ Според Калоян Методиев еврокомисарят Мария Габриел ще бяга от директна конфронтация или влизане в дебат с Елена Йончева, защото брюкселският модел говорене изключва всякакви дебати и взимане на страни, което ще направи участието на Мария Габриел, в какъвто и да е формат с Елена Йончева доста некомфортно. Ще се бяга по тази линия, за да се избегнат дебатите от типа - „Цецка Цачева – Румен Радев“, допълни политологът.  \r\nЕлеонора ЧОЛАКОВА", "date": "2019.04.02", "title": "Калоян Методиев, политолог: Водачите на листите на БСП и ГЕРБ са различни типажи-при Елена Йончева водещо е журналистическото, при Мария Габриел– чиновническото"}
{"url": "http://www.focus-news.net/news/2019/04/02/2641812/pregled-na-osnovnite-temi-vav-varnenskiya-pechat.html", "text": "„В областта стотици пациенти може да останат без джипита“, съобщава на първата си страница днес вестник  „Черно море“ . Няколко са общопрактикуващите лекари в областта, които нямат специалност по обща медицина и няма да могат да практикуват професията от юни. Това означава, че стотици пациенти може да останат без семеен доктор. Техният шанс е да се запишат при GP със специалност. Колкото до колегите, те могат да продължат да работят като помощници в груповите практики или да се пенсионират, научи в. „Черно море“ от д-р Светлин Митев, председател на I-сдружението на общопрактикуващите лекари във Варна. „АПИ отлага отварянето на АМ „Черно море“ е водещото заглавие на втора страница. „Движението от км 0 до км 8 + 600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас, се казва в публикацията. „Чистим града разделно на 13 април“, гласи друго заглавие в броя. На 13 април – събота на територията на община Варна ще се проведе традиционното пролетно почистване. Приоритет ще бъдат паркове, междублокови пространства, детски и спортни площадки и други обществени територии. Гражданите се приканват да събират отпадъците разделно  в черните чували – смесени битови отпадъци, в жълтите – хартиени, пластмасови и метални опаковки, в зелените – стъкло. „Aвтентични носии от цяла България показват в Археологическия музей“, пише още в днешния брой на вестника. Варненският археологически музей ще бъде домакин на изложбата „Червен Великден –  Зелен Гергьовден“. Тя включва две частни колекции от автентични носии, отразяващи традиционното облекло на българите християни от всички географски области на страната. Носиите са собственост на колекционерите Радослав Радков и Илонка Станкова. В експозицията ще бъдат включени и 12 фотографски пана на Славян Стоянов от изложба, подготвена за „Фестивал на шевицата“ съвместно с ИМ – Провадия, и проекта „История в шевици“.", "date": "2019.04.02", "title": "Преглед на основните теми във варненския печат"}
{"url": "http://www.focus-news.net/news/2019/04/02/2641810/ministar-petya-avramova-shte-poseti-sliven.html", "text": "Министърът на регионалното развитие Петя Аврамова ще посети Сливен. Това съобщиха от пресцентъра на  Министерство на регионалното развитие и благоустройството . От 13.00 часа министър Аврамова ще участва в кампанията „10 причини да остана в моя Сливен“, организирано от Община Сливен и вестник „Стандарт“. Събитието ще се състои пред сградата на Общинската администрация (бул. „Цар Освободител” 1). \r\nОт 17.00 часа регионалният министър ще участва в дискусия за регионалното развитие и европейската солидарност. Форумът ще се проведе в зала „Май“.", "date": "2019.04.02", "title": "Министър Петя Аврамова ще посети Сливен"}
{"url": "http://www.focus-news.net/news/2019/04/02/2641811/solomon-pasi-nato-tryabva-da-preformulira-tselite-si-ot-zapazvane-na-mira-v-evropa-kam-zapazvane-na-mira-v-tseliya-svyat-no-vse-oshte-nyama-lideri-koito-da-go-vodyat-natam.html", "text": "НАТО трябва да преформулира целите си - от запазване на мира в Европа, което правим успешно вече 70 години, към опазване на мира в целия свят. Но мисля, че Алиансът все още не се е сдобил с лидерите си, които да го водят натам. Това каза бившия министър на външните работи  и президент на Атлантическия клуб в България Соломон Паси в интервю за  Агенция „Фокус“  по повод 15-ата годишнина от присъединяването на България към НАТО.  \r\n„През последните дни дойде една окуражаваща новина, която Атлантическият клуб отдавна предвижда - президентът Тръмп покани първата латиноамериканска страна – Бразилия, в НАТО. Ако европейските лидери и самата Бразилия надмогнат стереотипите на мисленето и това стане, такова развитие има капацитета да трансформира и НАТО, и донякъде ЕС в глобални организации, от което добрите по света печелят“, заяви Паси. \r\nТой посочи, че основното препятствие пред развитието на Запада е базираният на неграмотността популизъм. „А той се дефинира като даване на напразни надежди на избирателите, които не са обучени да ги преценяват и отсеят от истински възможното. И така те гласуват за своите персонални утопии, които се превръщат в национални трагедии. Вижте Брекзит! Но Атлантическият клуб е открил лек и срещу това - информираната, i-демокрацията на компютърно проверения избор“, каза още Паси. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.04.02", "title": "Соломон Паси: НАТО трябва да преформулира целите си – от запазване на мира в Европа към запазване на мира в целия свят, но все още няма лидери, които да го водят натам"}
{"url": "http://www.focus-news.net/news/2019/04/02/2641809/knsb-i-ombudsmanat-maya-manolova-iskat-sreshta-s-tsik-zaradi-prechkite-za-glasuvane-pred-horata-s-uvrezhdaniya.html", "text": "КНСБ и Омбудсманът на Република България Мая Манолова искат среща с ЦИК заради предстоящите европейски избори и пречките за гласуване пред хората с увреждания. Това съобщиха от  пресофиса на омбудсмана . \r\nПоводът е приет преди дни доклад на Европейския икономически и социален комитет (ЕИСК) -  . Според заключенията в доклада милиони граждани на ЕС нямат възможност да дадат своя вот заради прилаганите организационни решения (технически пречки), които не отчитат специфичните потребности на хората с увреждания. Това заключение важи още по-силно за България, която въпреки напредъка през последните години, все още поставя бариери пред вота на хиляди български граждани, които са с увреждания, пише в писмото на КНСБ и Омбудсмана до ръководството на ЦИК. След срещи с най-големите организации на хората с увреждания, двете организации са готови със серия от предложения, които да гарантират свободното право на гласуване на тези български граждани.  За разговора с ЦИК са поканени представители на най-големите организации на хората с увреждания в България и представители на Агенцията на ЕС за основните права (FRA). Ще участват президентът на КНСБ Пламен Димитров и Омбудсманът Мая Манолова.", "date": "2019.04.02", "title": "КНСБ и омбудсманът Мая Манолова искат среща с ЦИК заради пречките за гласуване пред хората с увреждания"}
{"url": "http://www.focus-news.net/news/2019/04/02/2641805/zeri-kosovo-dialogat-mezhdu-belgrad-i-prishtina-shte-bade-vazobnoven-sled-evropeyskite-izbori.html", "text": "В статия на първа страница водещият прищински ежедневник  Zeri  цитира политически анализатори, според които диалогът за нормализиране на двустранните отношения между Косово и Сърбия ще бъде възобновен след изборите за Европейски парламент през май тази година. Тезата бива подкрепена с аргумента, че процесът на преговори е блокиран в продължение на месеца – последната среща между президентите на двете страни Хашим Тачи и Александър Вучич се състоя през ноември миналата година. Нещо повече, официален Белград увери, че няма да се върне към диалога, докато не бъдат премахнати 100-процентовите мита за внос на сръбски стоки в Косово.  \r\nИмер Мушколай призна, че не вижда шансове за постигане на споразумение между Косово и Сърбия през настоящата година. „Споменатият график за постигане на споразумение до юни е невъзможно да бъде постигнат и международната общност знае това. Причината се крие в забавянето на диалога през последните месеци. Затова натискът от Европейския съюз за възобновяване на диалога е преустановен”, подчертава политическият анализатор. Тереза Герова", "date": "2019.04.02", "title": "Zeri (Косово): Диалогът между Белград и Прищина ще бъде възобновен след европейските избори"}
{"url": "http://www.focus-news.net/news/2019/04/02/2641816/pazardzhik-dni-na-detskata-kniga-i-detskoto-chetene-zapochvat-v-regionalna-biblioteka-nikola-furnadzhiev.html", "text": "Дни на детската книга и детското четене започват в Регионална библиотека „Никола Фурнаджиев“. Това съобщи за  Радио „Фокус“ – Пазарджик  Диана Варникова от библиотеката. В програмата днес по повод Международния ден на детската книга е предвидено „Приказно утро“ с участието на деца от ДГ “Радост“.  \r\nНа 4 април от 10.30 часа  е инициативата „Разходка в библиотеката“  като там ще гостуват ни децата от ДГ „Калина Малина“. На 9 април от 10.30 часа ще започне Ателие „Великденче“ с участие на децата от ДГ „Здравец“, ДГ „Валентина Терешкова“ и ДГ „Дъга – филиал Явор“. Дните на детската книга и детското четене ще продължат с различни прояви до 22 април. Те се провеждат в детския отдел на РБ „Никола Фурнаджиев“ в Пазарджик. \r\nВаня НИКОЛОВА", "date": "2019.04.02", "title": "Пазарджик: Дни на детската книга и детското четене започват в Регионална библиотека „Никола Фурнаджиев“"}
{"url": "http://www.focus-news.net/news/2019/04/02/2641815/shumen-okrazhnata-prokuratura-razporedbi-ot-naredba-za-upravlenie-na-otpadatsite-na-teritoriyata-na-obshtina-venets.html", "text": "Административен съд – Шумен образува административно дело № 159/2019 г. по описа на съда, инициирано по протест на прокурор при Окръжна прокуратура – Шумен, с който се оспорват текстове от Наредба за управление на отпадъците на територията на Община Венец. Това съобщиха от  Административен съд - Шумен . Претендира се отмяна на нормите, регламентиращи, че дейностите по събиране и транспортиране на масово разпространени отпадъци следва да се извършват само от лица, притежаващи съответното разрешително (лицензия) по Закона за управление на отпадъците (ЗУО). Тази регулация се възприема за противоречаща на въведения със закона регистрационен, а не лицензионен режим за осъществяването на дейностите по събиране и/или транспортиране на отпадъци. За нищожни представителят на прокуратурата счита въведените с раздел „Административно-наказателни разпоредби“ от общинската наредба правни повели, сочейки, че противоречат на Закона за управление на отпадъците, доколкото общинските съвети не са били овластени да приемат норми от този вид. Делото е насрочено за 07 май 2019 г. от 09.00 часа.", "date": "2019.04.02", "title": "Шумен: Окръжната прокуратура разпоредби от Наредба за управление на отпадъците на територията на община Венец"}
{"url": "http://www.focus-news.net/news/2019/04/02/2641818/varna-daniela-dimova-ot-nis-na-zhgerb-uchastva-vav-forum-na-enp-zheni-v-bryuksel.html", "text": "В качеството си на член на НИС на ЖГЕРБ варненският общински съветник Даниела Димова участва във форум на ЕНП Жени в Брюксел. Това съобщават от пресцентъра на  ПП ГЕРБ – Варна . Основна тема на него бе бъдещето на пазара на труда в Европейския съюз. Дискусията събра в белгийската столица жени от 26 страни-членки на ЕНП и присъединени организации. Събитието бе открито от д-р х.к. Дорис Пак – председател на ЕНП Жени, която отбеляза в словото си положителните резултати от приетите стъпки за работа на предходни форуми и постави акцент върху предстоящите избори за ЕП и участието на жените. В дискусията между различните организации Даниела Димова запозна дамите с номинираните кандидати от листата на ГЕРБ с водач – еврокомисарят Мария Габриел, която наскоро бе преизбрана и за зам.-председател на ЕНП Жени. Специалистът по работа със социални медии Алваро де ла Круз запозна аудиторията с последни тенденции за успешна комуникация във Facebook, Twitter и Instagram. Колоквиумът за бъдещето на труда бе воден от еврокомисар Мариан Тейсен, която отговаря за заетостта, социалните въпроси и приобщаването. Обстойно бе засегнат въпросът с придобиването на нови умения – дигитални, технически и др., с оглед променящото се търсене на пазара на труда и очакванията за изчерпване на традиционни професии за сметка на появата на съвсем нови. В рамките на форума бе споделена и информация за проблемни за жените места и региони извън ЕС, като се обсъдиха мерки за въздействие чрез форуми и обучителни сесии, каквато добра практика бе цитирана от Мароко.", "date": "2019.04.02", "title": "Варна: Даниела Димова от НИС на ЖГЕРБ участва във форум на ЕНП Жени в Брюксел"}
{"url": "http://www.focus-news.net/news/2019/04/02/2641814/blagoevgrad-75-godishen-mazh-e-zadarzhan-vav-vrazka-s-gorskiya-pozhar-mezhdu-selata-bistritsa-i-dabrava.html", "text": "75-годишен мъж е задържан във връзка с горския пожар между селата Бистрица и Дъбрава. Това съобщиха от  ОД МВР – Благоевград . Сигналът за инцидента е подаден около 15.15 часа на 1 април. Огнената стихия е засегнала горски масив на Държавен Горски фонд. Установено е, че пожарът е възникнал след запалване на сухи треви и шума в частен имот, който е в близост до гората. Спрямо лицето е издадена заповед за задържане до 24 часа е задържан. Образувано е досъдебно производство.", "date": "2019.04.02", "title": "Благоевград: 75-годишен мъж е задържан във връзка с горския пожар между селата Бистрица и Дъбрава"}
{"url": "http://www.focus-news.net/news/2019/04/02/2641822/burgas-blagotvoritelen-bal-sabra-sumata-za-in-vitro-na-edna-burgaska-dvoyka.html", "text": "В Грандхотел „Приморец“ се проведе благотворителен бал, организиран от Фондация „Мечта за дете“, в партньорство с Фондация „Супер БЕБЕ“. Неговите гости събраха 4470 лв., които почти изцяло покриват една ин витро процедура. Това съобщиха от пресцентъра на  Община Бургас . Събитието отбеляза старта на националната информационна кампания „Роди дете в България“ за гр. Бургас, която се провежда с подкрепата на Община Бургас. В рамките на следващата година ще се проведат редовни информационни срещи с младите бургаски двойки относно възможностите за диагностични прегледи, процедури и финансова подкрепа. Желаещите ще бъдат включени в онлайн програмата за повишаване на фертилитета „Супер БЕБЕ“.", "date": "2019.04.02", "title": "Бургас: Благотворителен бал събра сумата за ин витро на една бургаска двойка"}
{"url": "http://www.focus-news.net/news/2019/04/02/2641820/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за кампанията „Капачка от сърце за весело хорце“, която предвижда събирането на пластмасови капачки в метално сърце в центъра на Пещера, средствата от които ще бъдат използвани за закупуване на народни носии за Центъра за личностно развитие в родопския град. Събеседник по темата е Николай Балабанов, директор на Центъра. Ще ви разкажем и за гостуването на чудотворната икона „Златната ябълка“ от Горни Воден на 5 април в Пещера. С архиерейския наместник отец Любомир Траянов ще коментираме отношението на хората към личността на Божията майка и нейните чудеса. Ще ви разкажем и за даренията, които получава Историческият музей в Пещера, както и за изнесените сватбени ритуали на крепостта „Перистера“. Телефоните за връзка със студиото са 0885 606692 и 034  420020.", "date": "2019.04.02", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/04/02/2641823/plovdiv-prodalzhava-prinuditelnoto-premahvane-na-nezakonni-postroyki-v-plovdivskata-sheker-mahala-v-rayon-severen.html", "text": "Продължава принудителното премахване на незаконни постройки в пловдивската Шекер махала в район „Северен”, което започна вчера, съобщиха от  районната администрация . В изпълнение на заповеди на кмета на района, са премахнати 13 незаконни постройки на ул. „Деница”, построени на оградата на ОУ „Панайот Волов”, а именно: жилищни сгради, стопански постройки, обори и бараки. Това е поредната двудневна акция на администрацията по премахване на незаконни постройки, като последната беше на 02 ноември 2018 г. Предвижда се днес акцията по събарянето на всички 13 постройки да приключи и теренът да бъде разчистен. Принудителното изпълнение на заповедите се извършва съвместно с Трето РУ „Полиция” при ОДМВР – Пловдив. Кметът инж. Ральо Ралев изказва специални благодарности към началника на районното управление гл. инспектор Никола Симов, както и към служителите му, без чиято помощ акцията нямаше да може да се осъществи.", "date": "2019.04.02", "title": "Пловдив: Продължава принудителното премахване на незаконни постройки в пловдивската Шекер махала в район „Северен”"}
{"url": "http://www.focus-news.net/news/2019/04/02/2641821/blagoevgrad-ansambal-pirin-predstavya-blagoevgrad-v-palma-de-mayorka.html", "text": "Творци от Ансамбъл „Пирин“ разкриват богатството на българския фолклор в Палма де Майорка. Това съобщиха от пресцентъра на  Общината . Емблематичните артисти участват в първото издание на „Майорка Световен Фолклорен фестивал“, който има конкурсен характер. Събитието се провежда от 1 до 7 април, като в него участват 15 ансамбли от всички континенти. \r\nПоканата към Ансамбъл „Пирин“ за участие във фестивала, който се провежда на Балеарските острови, Испания, е провокирана от високото художествено и изпълнителско ниво, на което се изявява благоевградският Ансамбъл.     \r\nЕмблемата на пиринския край е един от най-известните български фолклорни ансамбли и посланици на българското народно изкуство по света. Създаден е през 1954 година. Носител е на множество награди, сред които „Кристална лира”, „Златен карагьоз”, „Златен мост”, голямата наградата на Международния фолклорен фестивал „Нестинарка” Бургас 2012 и др. В цялата си история Ансамбъл „Пирин“ взима участие в множество турнета не само в България, не само в Европа, а и по целия свят.", "date": "2019.04.02", "title": "Благоевград: Ансамбъл „Пирин“ представя Благоевград в Палма де Майорка"}
{"url": "http://www.focus-news.net/news/2019/04/02/2641819/predsedatelyat-na-kpkonpi-opredeli-kato-kompromatni-gluposti-iznesenite-danni-za-imotite-mu.html", "text": "Председателят на КПКОНПИ определи като „компроматни глупости” изнесените данни за имотите му, предаде  бТВ . \r\nТой заподозря, че зад атаката стоят хора с медии, олигарси, срещу които имало искове на комисията. Пламен Георгиев отправи критики към медиите с думите: \"Съжалявам за вас медите, които по някакъв начин се опитвате да се поставяте в услуга на тези олигарси\". Георгиев отказа да отговори на въпроса колко от съседите му ползват почти 200-квадратната тераса, която по думите му е обща. \r\nНе отговори и на питането защо терасата фигурира в документите за ипотека, заведени в имотния регистър. \r\nСпоред Пламен Георгиев не би било проблем подчинените му в комисията да проверят неговите имоти и доходи. Той попита защо никой досега не е подал сигнал и до прокуратурата да му се направи проверка. \r\nИма хора, които на 20 и няколко години, в смутни времена са придобили първия си милион, за съжаление – незаконно. Има и други хора, които незаконно са придобили милиарди. И всички те се борят срещу мен персонално и срещу Комисията, защото не им харесва това, което се случва”, подчерта Георгиев. \r\nТой коментира и информациите, че при предишна проверка на Цветан Цветанов комисията, ръководена от Георгиев, е засякла разминавания между доходи и имущество, но не е предприела стъпки, тъй като сумата е била над прага от 250 хиляди, когато се тръгва към отнемане на имущество. Пламен Георгиев обяви, че сега се проверяват въпросните документи на комисията и ще се види текст по текст дали това е вярно или не. \r\nТой е с охрана от НСО след отправена заплаха към него, оценена като сериозна. По думите на Георгиев след нея дошли и медийните атаки.", "date": "2019.04.02", "title": "Председателят на КПКОНПИ определи като „компроматни глупости” изнесените данни за имотите му"}
{"url": "http://www.focus-news.net/news/2019/04/02/2641829/evrodeputatat-eva-maydel-balgarskiyat-biznes-poluchava-dostap-do-novi-650-miliarda-evro.html", "text": "„С приемането на Регламента по новата суперпрограма Invest EU надградих 5-годишните си усилия в рамките на този мандат в ЕП за осигуряване на повече възможности за българския бизнес. Invest EU е продължение на успешния модел на Плана „Юнкер“ с предлагане на гаранции от европейския бюджет за сфери и проекти с недостатъчно частни инвестиции. Очертаната рамка на програмата предвижда гаранция от поне 38 милиарда евро, с която очакваме да се мобилизират поне 650 милиарда евро за следващите 7 години в сфери като климат, изкуствени интелект, кръгова икономика, социално приобщаване и умения“. Това заяви българският евродепутат Ева Майдел след приемането на Регламента за създаването на новата програма в Брюксел, съобщиха от пресцентъра на  ПП ГЕРБ . Тя работи активно по законодателството, което беше гласувано в Комисията по икономически и парични въпроси. \r\nСпоред Ева Майдел рамката на бъдещата програма за инвестиции на ЕС обединява 14 различни програми в една, което ще улесни бизнеса и институциите, спестявайки им време и средства, които досега влагаха в проучване по коя програма да кандидатстват.  \r\n„Изпитвам удовлетворение от факта, че в края на моя мандат България е сред отличниците в ЕС по привлечени средства от Плана Юнкер. През последните 3 години привлякохме почти 900 милиона лева по плана Юнкер, а българският бизнес показа изключителен потенциал в боравенето с финансовите инструменти на ЕС. Гордея се и с това, че подпомогнах създаването в България на първото по рода си в Европа консултантско звено в помощ на предприемачите за кандидатстване по финансовите инструменти и програми на ЕС. Само за няколко месеца от съществуването му звеното оказа експертно съдействие на над 300 бизнеса. Добрата алмагама между европейското финансово законодателство и ефективното му прилагане в България доведоха до конкретни резултати и успех за много български предприятия, което в крайна сметка е и смисълът на нашата работа като европейски депутати“, отбеляза още Ева Майдел.", "date": "2019.04.02", "title": "Евродепутатът Ева Майдел: Българският бизнес получава достъп до нови 650 милиарда евро"}
{"url": "http://www.focus-news.net/news/2019/04/02/2641824/aezh-balgariya-lichnata-neprikosnovenost-na-zhurnalistite-tryabva-da-bade-zachitana.html", "text": "Асоциацията на европейските журналисти - България призовава за зачитане на личната неприкосновеност на журналистите, изпълняващи служебните си задължения. Това се посочва в позиция на  АЕЖ - България . \r\nПовод за реакцията е видеозапис от откриването на мотосезона в събота в София, на който се вижда как моторист целува репортерка Божила Симова от телевизия Bulgaria On Air, без да е поискал и получил съгласието ѝ. Мотористът мотивира постъпката си като солидарност с Кубрат Пулев и българския спорт. \r\n„Без значение дали са жени, или мъже, журналистите имат право на лична неприкосновеност. Когато тя е нарушена, те могат да търсят правата си и работодателите им трябва да им оказват подкрепа. Според българския наказателен кодекс, деяние, което е унизително за честта и достойнството на другиго, представлява обида“, заявяват от Асоциацията на европейските журналисти в България. \r\nТе призовават журналистическата общност да покаже категорично, че няма да търпи подобно отношение от никого и посочват, че неглижирането на това поведение изпраща опасно послание и създава предпоставки за мултиплициране на такива деяния. \r\nВ позиция, изпратена до АЕЖ-България, Божила Симова посочва: \r\n“Благодаря на всички за загрижеността и подкрепата, включително и на колегите ми от Bulgaria ON AIR, които застанаха зад мен. Безспорно, защитата на неприкосновеността на журналистите е изключително важна и ключова, за да можем да упражняваме качествено професията си – да задаваме въпроси, да търсим и да получаваме отговори. Само по този начин медиите могат да гарантират, че обществото ще бъде добре информирано. \r\nПриех случая с „целувката“ като професионалист, който осъзнава, че действието беше по-скоро ирония, а не атака, макар че не намирам за уместно изразяването ѝ по този начин. Получих и официално извинение от името на мотористите от „София райдърс“. Затова и не смятам да предприемам последващи действия. Въпреки това, такова поведение спрямо журналисти, а и спрямо всеки, практикуващ професията си, категорично не трябва да бъде насърчавано. Личната неприкосновеност е фундаментално право на всеки човек, което трябва да бъде защитавано. \r\nОще веднъж благодаря за подкрепата!“ \r\nАсоциацията обръща внимание на примера, който известни личности дават. „С поведението си Кубрат Пулев насърчи много от поддръжниците си мъже да имат подобно отношение спрямо жените от обкръжението си. Подходящо би било Пулев да изрази становище по случая и да призове да не му бъде оказвана подобна „солидарност”. Напомняме, че е отговорност на медиите да не героизират постъпки, които са в разрез със законите и човешките права”, заявяват от АЕЖ.", "date": "2019.04.02", "title": "АЕЖ - България: Личната неприкосновеност на журналистите трябва да бъде зачитана"}
{"url": "http://www.focus-news.net/news/2019/04/02/2641826/dobrich-nad-95-mln-lv-se-investirat-v-obrazovatelna-infrastruktura-v-oblastta.html", "text": "Общата сума за ремонтните дейности на образователна инфраструктура в област Добрич за програмния период 2014-2020 г. е на стойност 9 586 973.17 лв. По ОП “Региони в растеж” и Програмата за развитие на селските райони ще бъдат извършени ремонти, оборудване и обзавеждане на 6 училища и 2 детски градини. Това стана ясно по време на проведения в Добрич граждански диалог „Европа в нашия дом” на тема образование, съобщиха от пресцентъра на  ПП ГЕРБ . Във форума участие взеха министърът на образованието и науката Красимир Вълчев, Таня Петрова от Комисията по образованието и науката, народните представители вицеадмирал Пламен Манушев и Даниела Димитрова. \r\nИменно образованието бе в основата на политическата програма, с която ГЕРБ се яви на парламентарните избори през 2017 година, припомни вицеадмирал Пламен Манушев. Целта на платформата за граждански диалог „Европа в нашия дом е да се дискутират регионални и национални политики в сферата на образованието и европейската солидарност, благодарение на която се реализират значими инфраструктурни проекти в различни населени места. \r\nЧрез образованието в най-голяма степен можем да водим смислен разговор за нашето бъдеще, посочи министър Вълчев. Той информира за трите национални проекта, които стартира МОН по ОП „Наука и образование за интелигентен растеж”. Единият е продължение на проекта „Твоят час” в частта дейности за преодоляване на образователни трудности. Другият е допълнително обучение по български език в детските градини.  „Образование на бъдещето” е проект, по който ще се финансират дейности по интереси в областта на дигиталната креативност от първи клас. По нея ще бъде изграден и т.нар. отворен облак – платформа с безплатно образователно съдържание. „Идеята е да имаме собствена платформа с безплатни ресурси, създадена предимно от учители. Учебникът все по-малко ще бъде единствен източник на информация”, посочи министър Вълчев. Той съобщи, че през миналата седмица националните програми бяха приети от Министерски съвет. „Нашата политика ще бъде да насърчаваме културата за иновации с всички инструменти, не самоцелни иновации, а ползотворни”, посочи министър Красимир Вълчев.  \r\nВ рамките на 44-тото Народно събрание бяха направени  изменения в Закона за развитие на академичната общност и в Закона за висшето образование, посочи Таня Петрова. Тя съобщи, че предстои още тази седмица да влезе на първо четене изменение в Закона за социалното осигуряване, което е свързано с учениците, които не посещават редовно детските градини и училищата. Този законопроект предвижда при отсъствието три дни в месеца по неуважителни причини в заведенията за предучилищно образование и при отсъствие 5 учебни часа неизвинени в рамките на един месец се спират семейните помощи за деца за срок  от една година. Друга промяна е свързана с помощта от 250 лева, която получават първокласниците. Тя вече ще се получава на две части – в началото на учебната година и в началото на втория учебен срок, каза Таня Петрова.  Очакваме тези поправки да въведат ред по отношение на безотговорните родители, посочи още тя.  \r\nПри голям интерес от страна на директори и учители на детски градини и училища от област Добрич премина срещата. Министър Вълчев даде отговор на многобройните въпроси, зададени към него. Направени бяха и много предложения.", "date": "2019.04.02", "title": "Добрич: Над 9.5 млн. лв. се инвестират в образователна инфраструктура в областта"}
{"url": "http://www.focus-news.net/news/2019/04/02/2641827/yanka-gospodinova-kmet-na-alfatar-obshtinata-svalya-martenskata-premyana-i-se-gotvi-s-ukrasa-za-proletnite-praznitsi.html", "text": "Община Алфатар сваля мартенската „премяна“ и се готви с украса за пролетните празници – Цветница, Лазаровден и Великден. Това разказа за сутрешния блок „Добро утро, България“ на  Радио „Фокус“  кметът Янка Господинова. Тя уточни, че това е една от стъпките на общината за запазване приемствеността между поколенията. Възрастните търсят мястото си в ежедневието на младите хора, а любопитството на подрастващите към традициите е голямо –Алфатар е връзката между тях посредством културния си календар, обясни кметът. „Предстои Седмицата на православието, по време на която възпитаници на ЦДГ „Щастливо детство“ и най-малките ученици от ОУ „Христо Ботев“ заедно с дамите от певческия хор на Алфатар ще вземат участие в работилница за боядисване на яйца и замесване на козунаци. В добруджанската ни етнографска къща на една огромна маса поставяме различни цветове боички в много симпатични панички и варенето на яйцата започва, след което те се боядисват посредством различни техники. Малко по-късно виждаме дечица, чиито ръчички са в цветовете на дъгата. С много смях и песни се получава един страхотен празник!“, разказа кметът. Празничната програма на Алфатар продължава и през месец май, обърна внимание Янка Господинова, като допълни, че общината кани всички да станат част от традиционния фолклорен фестивал “Алфатарски багри”, който през последните три години се радва и на международно участие. Тя уточни, че по този начин протичат и другите празници като всички носят оттенъка на фолклора и традициите, характерни за духа на Алфатар.  \r\nЕлеонора ЧОЛАКОВА", "date": "2019.04.02", "title": "Янка Господинова, кмет на Алфатар: Общината сваля мартенската „премяна“ и се готви с украса за пролетните празници"}
{"url": "http://www.focus-news.net/news/2019/04/02/2641825/burgas-obshtinata-zapochna-deynostite-po-traditsionnata-kampaniya-za-proletno-pochistvane.html", "text": "Община Бургас стартира дейностите по традиционната кампания за пролетно почистване. Това съобщиха от пресцентъра на  Общината . Мащабната еко акция и тази година ще обхване всички териториални дирекции, квартали и съставни селища на общината. \r\nДейностите включват ръчно и машинно почистване на териториите за обществено ползване, почистване на регули, дъждоприемни шахти, крайпътни терени, плажни ивици, измиване на улици, събиране и изнасяне на строителни, едрогабаритни и растителни отпадъци. Изготвен е конкретен график по дни за съответните жилищни комплекси, квартали и населени места. \r\nЗа реализацията на предвидените дейности са осигурени 22 специализирани машини и работници от сметопочистващата фирма „Титан Бургас“. \r\nОбщина Бургас призовава всички граждани, учебни и здравни заведения, административни служби и търговски обекти да се включат активно в инициативата и да почистят заедно своите домове, тавани, мазета, офиси, междублокови пространства, дворове и градинки. За всички ще бъдат осигурени ръкавици и чували за еднократна употреба и своевременно извозване на събраните отпадъци. За заявки и допълнителна информация на тел. 056/843 891. \r\nСтарите мебели, едрогабаритните и строителните отпадъци от ремонти в домакинствата могат да бъдат предадени на фирма „Титан Бургас“ безплатно, след подаване на заявка за извозването им на тел.: 056 852 337. \r\nВ противен случай ще бъдат налагани санкции и глоби на жителите, които изхвърлят строителни  и едрогабаритни отпадъци в контейнерите за битови отпадъци или ги поставят до тях, тъй като нарушават на Наредбата за управление на отпадъците на територията на община Бургас. \r\nОбщината призовава бургазлии да се съобразят с графика за почистване на своя район и изнесат отпадъците си в съответния период. \r\nДейностите по пролетното почистване ще продължат до 30 май.", "date": "2019.04.02", "title": "Бургас: Общината започна дейностите по традиционната кампания за пролетно почистване"}
{"url": "http://www.focus-news.net/news/2019/04/02/2641813/ana-mpa-sreshtata-tsipras-zaev-kato-nova-era-v-otnosheniyata-mezhdu-dvete-strani.html", "text": "Посещението на министър-председателя на Гърция Алексис Ципрас в Скопие открива нова ера в отношенията със Северна Македония. Това е първото посещение на гръцки премиер в съседната страна, което той описа като „историческо\", предава гръцката държавна информационна агенция  ANA-MPA . \r\nПосещението бележи ново начало в дипломатическите, икономическите, военните и енергийните отношения между двете страни с цел да ги насърчи в стратегически отношения. В този контекст, според дипломатически източници, ще възникнат значителни възможности за сътрудничество и съвместно развитие, станало възможно след подписването на Преспанското споразумение. „Това посещение е още една стъпка към консолидиране на водещата роля на Гърция в Югоизточна Европа като стълб на мира, стабилността и растежа\", подчертават източниците на агенцията. \r\nДва месеца след влизането в сила на договора за името в Скопие се предвижда провеждането на Първия върховен съвет за сътрудничество между Гърция и Република Северна Македония под председателството на премиерите на двете страни. \r\nСлед пристигането си на летището в Скопие, премиерът на Гърция и десетчленната министерска делегация, която го придружава, ще бъдат отведени в сградата на македонското правителство за официално посрещане. След това Ципрас и Заев ще проведат среща. В същото време ще има и отделни разговори между министрите. \r\nЦипрас ще бъде придружен от бизнес делегация от над 140 ръководители и представители на повече от 100 големи и средни гръцки предприятия. Сред компаниите са Mytilineos Group, Intracom, Motor Oil, Prometheus Gas, GEK Terna, Hellenic Petroleum, Aktor, Apivita, PPC, DESFA, ,itan, Viohalco, Sidenor S., Alpha Digital, Alumil S.A., Malamatinas & Son S.A. и Ohonos Snack S.A. \r\nПо време на двустранните контакти ще бъдат подписани споразумения, а по-конкретно:  \r\n- План за действие за задълбочаване и засилване на сътрудничеството между двете страни - включително широк списък от области на сътрудничество; \r\n- Споразумение за сътрудничество в областта на отбраната между Министерството на отбраната на Гърция и Министерството на отбраната на Република Северна Македония; \r\n- Споразумение за установяване на гранично-пропускателен пункт между двете страни; \r\n- Меморандум за разбирателство между Министерството на външните работи и Секретариата по европейските въпроси на правителството на Република Северна Македония за ускоряване на процеса на присъединяване на Република Северна Македония към Европейския съюз; \r\n- Меморандум за сътрудничество на министерствата на транспорта; \r\n- Меморандум за разбирателство за развитие на пътната и железопътната връзка Солун-Скопие-Табановце. Тереза Герова", "date": "2019.04.02", "title": "ANA-MPA: Срещата Ципрас-Заев като нова ера в отношенията между двете страни"}
{"url": "http://www.focus-news.net/news/2019/04/02/2641817/republika-makedoniya-samoletat-na-gratskata-delegatsiya-zakasnyava.html", "text": "Предвидените дейности по повод посещението на гръцкия премиер Алексис Ципрас в Скопие се сблъскаха с непредвидени проблеми – пристигането на лидера на кабинета в Атина на международното летище в столицата на югозападната ни съседка е забавено, което ще наложи съкращаване на програмата за официалното му посрещане, съобщава македонското електронно издание  „Република“ . \r\nЦипрас трябваше да кацне в Скопие около 9:30 часа местно време (10:30 часа българско време). Няма приведена информация за причините за забавянето на полета. Тереза Герова", "date": "2019.04.02", "title": "„Република“ (Македония): Самолетът на гръцката делегация закъснява"}
{"url": "http://www.focus-news.net/news/2019/04/02/2641828/haskovo-zapochva-podavaneto-na-dokumenti-po-naredbata-za-usloviyata-i-reda-za-finansovo-podpomagane-na-sportnite-klubove-na-teritoriyata-na-obshtinata.html", "text": "От днес започва подаването на документи по Наредбата за условията и реда за финансово подпомагане на спортните клубове на територията на община Хасково за 2019 година. Това съобщиха от пресцентъра на  Общината . Краен срок за подаване на документи е 16 април 2019 година в деловодството на Община Хасково. Наредбата и приложенията са в сайта на Община Хасково  .", "date": "2019.04.02", "title": "Хасково: Започва подаването на документи по Наредбата за условията и реда за финансово подпомагане на спортните клубове на територията на общината"}
{"url": "http://www.focus-news.net/news/2019/04/02/2641831/varna-chast-ot-grada-e-s-narusheno-vodopodavane-zaradi-remonti.html", "text": "Хиляди домакинства и обществени сгради в града ще са с нарушено водоподаване за повече от 12 часа. Това съобщиха за  Радио „Фокус“ – Варна  от дружеството „Водоснабдяване и канализация“ в града. Поради изграждане на връзки на водопроводи, без вода до около 24 часа ще е част от квартал „Владиславово“ в района на блок № 20, както и от 401 до 403 блок и бл. № 408. Водоподаването ще е нарушено и в района около бул. „Константин и Фружин“, бул. „Света Елена“, поликлиниката, блокове от 305 до 309, от 1 до 5, от 9 до 12, блокове с номера 18 и 19. Вода няма да има и в местностите Балъм дере и Дъбов дол, в квартал „Възраждане“, около бл. №1. Водоноски ще бъдат поставени до блок №10 и до Детска градина „Маргаритка“ до блок №20.  \r\nПоради изграждане на нов водопровод град Бяла, на ул. „Иван Калчев“ е възможно да бъде спряно водоподаването в района на Гръцката махала до 17.00 часа. Поради реконструкция на водопроводи по ул. „Струга“, без вода ще е и районът между бул. „Сливница“, улиците „Струга“, „Княз Черказки“, „Кракра“ и бул. „Христо Ботев“, както и районът около Централния пазар до около 17.00 часа. Поради реконструкция на водопровод с нарушено водоподаване ще са абонатите в района около „Палах център“ до около 17.00 часа. До същия час вода няма да има и около ул. „Братя Бъкстон“, както и в квартал „Владиславово“, в района около ул. „Ниш“ и Детска ясла №6. \r\nДиана СТОЕВА", "date": "2019.04.02", "title": "Варна: Част от града е с нарушено водоподаване заради ремонти"}
{"url": "http://www.focus-news.net/news/2019/04/02/2641832/veliko-tarnovo-obshtinata-obyavi-obshtestvena-porachka-za-stroitelstvoto-na-nova-detska-gradina-v-kv-zona-v.html", "text": "Обществена поръчка за строителството на нова детска градина в кв. „Зона В“ в старата столица обяви Общината. Стойността на проекта е в размер на 1.7 млн. лв., с които се предвижда да бъде изградена забавачница за 120 деца. Това съобщиха за  Радио „Фокус“ – Велико Търново  от Общината. Детска градина „Шареният камък“ ще е първата в сравнително новия квартал. Очаква се реалните дейности да стартират до началото на лятото. Одобреният проект е за двуетажна сграда, в която ще има място за пет групи и съответно пет детски площадки в дворното пространство. Предвижда се изграждане и на обща площадка, алеи, беседка, природен кът и опитно поле, в което децата ще засаждат различни растения. В проекта е включено и монтирането на асансьор за осигуряване на достъпна среда. Адресът на градината ще е ул. „Димитър Рашев“ 5. \r\nКрайният срок за подаване на оферти по обявената обществена поръчка е 17.00 часа на 7 май. Ако процедурите преминат без обжалване се предвижда сключване на договор с фирмата победител. Реализацията на проекта трябва да се случи в срок от 270 до 450 календарни дни. \r\nЛуиза ТРАНЧЕВА", "date": "2019.04.02", "title": "Велико Търново: Общината обяви обществена поръчка за строителството на нова детска градина в кв. „Зона В“"}
{"url": "http://www.focus-news.net/news/2019/04/02/2641835/montana-58-godishen-mazh-e-namushkan-s-nozh-v-selo-gromshin-izvarshitelyat-e-zadarzhan.html", "text": "58-годишен мъж е намушкан с нож в село Громшин, извършителят е задържан. Това съобщиха от  ОДМВР - Монтана . Сигналът е подаден на 1 април 2019 г. около 14.00 часа. Съобщено е за това, че в село Громшин, община Бойчиновци, 54-годишен мъж намушкал с нож в областта на шията 58-годишен местен жител, при което наранил белия му дроб. Пострадалият е транспортиран до МБАЛ - Монтана и стабилизиран след извършена хирургична операция. Настанен е в ОАРИЛ, без опасност за живота. Извършителят е напуснал местопроизшествието с лек автомобил \"Шкода Фабия\" и по-късно същия ден е установен в гр. Криводол. Задържан е за 24 часа в РУ - Монтана. Местопроизшествието е посетено от дежурна оперативна група, извършен е оглед и е образувано досъдебно производство.", "date": "2019.04.02", "title": "Монтана: 58-годишен мъж е намушкан с нож в село Громшин, извършителят е задържан"}
{"url": "http://www.focus-news.net/news/2019/04/02/2641834/valeri-simeonov-nfsb-ne-mozhem-da-se-yavim-zaedno-s-ataka-na-evroizborite-zaradi-nepreodolimite-razlichiya-v-otnoshenieto-kam-rusiya.html", "text": "Не можем да се явим заедно с „Атака“ на евроизборите заради непреодолимите различия в отношението към Русия. Това каза председателят на НФСБ Валери Симеонов в интервю за предаването „Свободна зона“ по  ТВ Европа . \r\n„Формулата на явяването на евроизборите беше предопределена основно от нашите партньори от ВМРО, които решиха сами да се явят, тъй като считат, че имат възможност да реализират един евродепутат. И ние нямаме друг избор освен да се явяваме също самостоятелно. Всичко, което беше възможно да направим, за да потърсим общо явяване с ВМРО, го направихме. За съжаление, не получихме от тях отговор. Напротив – тяхната кампания се разшири и продължава“, обясни Симеонов. Той посочи, че на политически съвет днес или утре ще бъде взето решението за самостоятелно явяване на НФСБ. „Нещо повече и не особено чистоплътно, но ВМРО прави опити за привличане на активисти от нашите структури. И всичко това са белези на една кампания, която не се очертава да бъде особено почтена“, посочи Симеонов. Той обясни, че НФСБ не може да се яви заедно с „Атака“ на евроизборите заради непреодолимите различия в отношението към Русия. „Ще се получи нещо като оксиморон, дървено желязо ще се получи. Във вътрешната политика нямаме такива сериозни разминавания и коалицията продължава да съществува. Но по отношение на външната – няма как да излъчим евродепутати, които ще бъдат на различни позиции. Това би било шизофренично и няма да бъде добро за нашата държава“, коментира лидерът на НФСБ. \r\nСимеонов припомни, че той е бил единственият, който е разобличил опита на руския патриарх Кирил да се меси във вътрешните работи на България. „Тогава с декларация срещу моето изказване излязоха две партии – „Атака“ и ВМРО, моите партньори. Така че историята познава случаи на съвпадения между ВМРО и „Атака“. Но докато при „Атака“ това е заложена в програмата им политика, при ВМРО това са моменти колебания, тъй като е партия, за която е характерно неистовото желание за медийни изяви. И по някой път, водени от желание за бърза реакция в медиите, те взимат такива решения, които не са много добре балансирани и обмислени“, коментира Симеонов.", "date": "2019.04.02", "title": "Валери Симеонов, НФСБ: Не можем да се явим заедно с „Атака“ на евроизборите заради непреодолимите различия в отношението към Русия"}
{"url": "http://www.focus-news.net/news/2019/04/02/2641837/st-komisar-nikolay-dimov-odmvr-smolyan-tseliyat-nalichen-resurs-na-patna-politsiya-v-oblastta-izvarshva-proverki-za-previshena-skorost.html", "text": "Специализирана полицейска операция за контрол на скоростните режими се провежда на територията на целия Европейския съюз и е продиктувана от това, че движението с несъобразена скорост е основната причина за възникване на пътнотранспортни произшествия. Това каза за  Радио „Фокус“ – Смолян  ст. комисар Николай Димов, директор ОДМВР – Смолян. „България е част от тази инициатива, в това число и Областната дирекция на полицията в Смолян и целият наличен ресурс откъм технически средства на „Пътна полиция“ изпълнява полицейската операция във всички Районни полицейски управления на територията на област Смолян\", посочи ст. комисар Димов.  \r\nСпоред директора на ОДМВР – Смолян над 50% от нарушенията на пътя в област Смолян са свързани с превишена скорост. „По причина нарушения на водачите възникват 97% от пътнотранспортните произшествия, а в тези нарушения на водачите, най-често е несъобразената скорост. Тя може и да не е висока, но ако не е съобразена с пътните условия, е причина за пътни инциденти. Повече от половината от установените нарушения в област Смолян са от този вид, като цифрите са същите и за страната“, отбеляза ст. комисар Димов. Той допълни, че санкциите за превишена скорост са фиксирани в Закона за движение по пътищата и нарастват прогресивно. \r\nПолицейската операция на територията на Европейският съюз ще продължи до края на седмицата. „Ние осъществяваме такъв контрол ежедневно, но днес за 24 часа всички технически средства са на терен, а иначе те се разпределят по график в различни точки на област Смолян“, каза още ст. комисар Димов. \r\nНели ГЕРГЬОВСКА", "date": "2019.04.02", "title": "Ст. комисар Николай Димов, ОДМВР - Смолян: Целият наличен ресурс на „Пътна полиция“ в областта извършва проверки за превишена скорост"}
{"url": "http://www.focus-news.net/news/2019/04/02/2641838/mvr-53-godishen-mazh-e-zadarzhan-za-poboy-nad-priyatelkata-si.html", "text": "53-годишен мъж е задържан за нанасяне на побой над приятелката си. Това съобщиха от пресцентъра на  МВР . Сигналът е подаден към 1.50 часа на 1 април. Служител на бензиностанция в Драгоман сигнализирал в полицията за жена с видими рани от побой, потърсила помощ при тях. На място незабавно били изпратени служители на РУ - Сливница, които веднага извикали екип на Спешна помощ. 39-годишната жена споделила пред униформените, че около полунощ мъжът, с когото живее на семейни начала, ѝ е нанесъл побой с дървена бухалка. Пострадалата била транспортирана в столична болница с фрактури на двете ръце, без опасност за живота. Въпреки опита му да се укрие от органите на реда, 53- годишният извършител е задържан след няколкочасово активно издирване, предприето от полицейските служители.  \r\nВ хода на образуваното по случая досъдебно производство е извършено претърсване на домашния му адрес, откъдето са иззети дървена бухалка, дръжка за брадва и др. веществени доказателства, съотносими към извършеното криминално деяние. След оказана медицинска помощ потърпевшата доброволно е напуснала болничното заведение. Извършената по случая справка сочи, че автопатрул на РУ - Сливница няколко пъти се е отзовавал на подадени от нея във времето сигнали на тел. 112 за домашен скандал и тормоз, за които впоследствие е отказвала да внесе официално жалба.  \r\nВ резултат на експедитивните действия на разследващия екип и своевременен доклад на събраните доказателства в Районната прокуратура, по-късно същия ден на криминално проявения и осъждан извършител е повдигнато обвинение за причиняване на средна телесна повреда при условията на домашно насилие (съгласно най-новите изменения на НК). С прокурорско постановление на обвиняемия е наложена 72-часова мярка за неотклонение „Задържане под стража“.", "date": "2019.04.02", "title": "МВР: 53-годишен мъж е задържан за побой над приятелката си"}
{"url": "http://www.focus-news.net/news/2019/04/02/2641841/veliko-tarnovo-direktsiya-byuro-po-truda-v-svishtov-otchita-spad-v-bezrabotitsata.html", "text": "Отново спад в безработицата отчита Дирекция „Бюро по труда“ в Свищов. Това каза в предаването „Добре дошли в Свищов“ на  Радио „Фокус“ – Велико Търново  Вера Алексиева, младши експерт в институцията. Тя уточни, че в края на февруари регистрираните безработни лица са били 1002, което е със 104 човека по-малко в сравнение с януари. „Равнището на безработица намалява с 0.7 пункта и в края на месеца е 6.4 % (при 6.2% на национално ниво). През същия период на предходната година броят на безработните е бил 1240 души, или с 238 души повече от сегашния, а равнището е било 7.9%“, обясни още Алексиева. Тя допълни, че в началото на годината е нарушена тенденцията за доминиране дела на жените над този на мъжете, като вече броят на мъжете е по-голям с 8 души. „Относителният дял на жените бележи снижение и е 49% срещу 51% за мъжете. През предходния месец съотношението жени – мъже е било 49.64% към 50.36%“, посочи още експертът. Относно възрастовата характеристика най-много са безработните между 30 и 49 години, следва делът на тези над 50 години и на последно място са младежите до 29 години. \r\nЛуиза ТРАНЧЕВА", "date": "2019.04.02", "title": "Велико Търново:  Дирекция „Бюро по труда“ в Свищов отчита спад в безработицата"}
{"url": "http://www.focus-news.net/news/2019/04/02/2641842/sport-frans-info-publikuva-klasatsiya-za-nay-dobre-platenite-trenyori-v-sveta.html", "text": "Треньорът на Атлетико Мадрид Диего Симеоне е най-високоплатеният наставник света, показва проучване на „Франс Футбол\".  \r\nСимеоне получава от испанския гранд по 41 милиона евро на сезон. Аржентинецът е начело на Атлетико от 2011 година, а договорът му бе подновен през февруари до лятото на 2022 година.  \r\nНа второ място в класацията се нарежда Жозе Моуриньо, който преди освобождаването си от Манчестър Юнайтед е получавал по 31 милиона евро на сезон. Третото място е за Тиери Анри. За два месеца начело на Монако легендарният бивш нападател на Арсенал е получил 25,5 милиона евро.  \r\nТоп 5 допълват Джосеп Гуардиола и Ернесто Валверде, със съответно по 24 и 23 милиона евро от Манчестър Сити и Барселона. Цялата класация с 20-те най-скъпи треньори в света предстои да бъде публикувана през тази седмица.", "date": "2019.04.02", "title": "Спорт: „Франс Инфо“ публикува класация за най-добре платените треньори в света"}
{"url": "http://www.focus-news.net/news/2019/04/02/2641844/shumen-zadarzhan-e-42-godishen-mazh-napravil-opit-da-otrovi-kuche-v-blok-na-ul-otets-paisiy.html", "text": "Задържан е 42-годишен мъж, направил опит да отрови куче в блок на ул. „Отец Паисий“. Това съобщиха от  ОДМВР - Шумен . Сигналът е подаден сутринта на 1 април в РУ- Шумен. Съобщено е, че неизвестен извършител направил опит да отрови куче в блок на ул. „Отец Паисий“. Към адреса били насочен полицейски екип. Установено е, че 42-годишен мъж, който живее на квартира в блока, хвърлил през тераса в апартамент на втори етаж парчета кренвирши, напоени с препарат за отпушване на канал. Изяснено е, че в жилището се отглежда куче от породата немска овчарка. 42-годишният наемател е задържан за срок до 24 часа в полицейското управление в Шумен за опит да прояви жестокост към гръбначно животно, като му причини незаконно смърт, тежко или трайно увреждане.", "date": "2019.04.02", "title": "Шумен: Задържан е 42-годишен мъж, направил опит да отрови куче в блок на ул. „Отец Паисий“"}
{"url": "http://www.focus-news.net/news/2019/04/02/2641843/solomon-pasi-ako-predi-15-godini-ne-byahme-vlezli-v-nato-tova-shteshe-da-povleche-proval-i-za-vlizaneto-ni-v-es.html", "text": "Ако преди 15 години не бяхме влезли в НАТО, това щеше да повлече провал и за влизането ни в ЕС. Това каза бившият министър на външните работи и президент на Атлантическия клуб в България Соломон Паси в интервю за  Агенция „Фокус“  по повод 15-ата годишнина от присъединяването на България към НАТО. \r\n„Годините на Великото народно събрание бяха години на ентусиазъм, градеж и много мечти. Повечето от тях като че ли постигахме, но сега се нуждаем от нови и по-амбициозни мечти. И оттук идва общественото неудовлетворение — от липсата на активни национални стремежи и копнежи, които да ни мотивират. Щастието е в пътя и вървежа към щастието, а не крайната спирка на пътешествието, в която пътят вече е свършил. В Атлантическия клуб раждаме нови и нови проекти, търсещи щастието в бъдещето на Европа и света“, заяви Паси и посочи, че често самата Европа не работи за своето бъдеще, а за оцеляване на своите лидери. \r\n„Сценариите през 1989-1990 г. бяха разнообразни и повечето от тях неблагоприятни, включително като онези за Югославия и нейните производни днес държави, като Украйна или дори като Сирия. Но нямаше сценарий „България — Швейцария на Балканите”, с която утопия на неутрализма тогавашните популисти опитваха да заслепят избирателя. Днес никой не помни националния ни репутационен проблем, произтекъл от атентата срещу папа Св. Йоан Павел II през 1981 г. През 1990 г. все още трябваше да се справяме с него, което стана кауза на Атлантическия клуб. И не е случайно, че само броени месеци след като с папската визита преборихме това тежко наследство, през 2002 г. извоювахме поканата за НАТО и датата за членство в ЕС. Смятам, че през 1990 - 2007 г. извлякохме максимума от даденостите. Но след това като че ли забуксувахме“, коментира той. „През 2001 - 2005 г., в атмосферата на 9/11, ние вече добре знаехме, че провал с НАТО щеше да повлече провал и с ЕС. Но успехът с НАТО съвсем не беше достатъчно условие за приемането ни в ЕС, което без лидерството на Царя нямаше как да подпишем на 25 април 2005 г.“, отбеляза той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.04.02", "title": "Соломон Паси: Ако преди 15 години не бяхме влезли в НАТО, това щеше да повлече провал и за влизането ни в ЕС"}
{"url": "http://www.focus-news.net/news/2019/04/02/2641847/vidin-nad-19-000-litra-spirt-obyaven-kato-preparat-za-pochistvane-na-pod-sa-zadarzhani-v-rayona-na-gkpp-dunav-most-2.html", "text": "Над 19 000 литра спирт, обявен като препарат за почистване на под, са задържани от митнически служители в района на ГКПП „Дунав мост 2“ на 31 март. Това съобщиха от пресцентъра на  Агенция „Митници“ . Вечерта в района на ГКПП „Видин“ е спрян за проверка излизащ от страната товарен автомобил, превозващ професионален препарат за почистване на под от България за Холандия, според описаното в транспортните документи. Митническите служители извършват щателна проверка на 22-те палета с 88 бр. пластмасови бидони – всеки с вместимост 220 литра, и установяват, че прозрачната течност, описана като професионален обезмаслител - препарат за почистване, силно мирише на спирт. При тест с денситометър митническите служители установяват, че уредът отчита 96.6 алкохолни градуса на течността в бидоните, т.е. по характеристики е етилов алкохол. Общото количество от 19 360 литра прозрачна течност с мирис на спирт е иззета.", "date": "2019.04.02", "title": "Видин: Над 19 000 литра спирт, обявен като препарат за почистване на под, са задържани в района на ГКПП „Дунав мост 2“"}
{"url": "http://www.focus-news.net/news/2019/04/02/2641836/fokus-makedoniya-gratskiyat-premier-katsna-v-skopie-posreshtnaha-go-shekerinska-i-bekteshi.html", "text": "Премиерът на Гърция бе посрещнат на международното летище в Скопие от министъра на отбраната на югозападната ни съседка Радмила Шекеринска и от министъра на икономиката Крешник Бектеши, предава електронното издание на македонския  „Фокус“ . \r\nЦипрас пристигна в столицата на югозападната ни съседка със закъснение – самолетът му трябваше да кацне в Скопие около 9:30 часа местно време (10:30 часа българско време), но полетът се забави и машината бе приземена малко преди 10:00 часа местно време.  Причините не бяха пояснени.  \r\nЗаради забавянето ще се наложи съкращаване на програмата за официалното посрещане на министър-председателя на Гърция. Предстои той и министрите в делегацията на Атина да бъдат отведени в сградата на македонското правителство за официално посрещане. След това Ципрас и Заев ще проведат среща. В същото време ще има и отделни разговори между министри на двете страни. \r\nГръцкият премиер пристига в Скопие с делегация от 10 министри и над 140 представители на бизнеса. Очаква се в рамките на визитата му да бъдат подписани редица споразумения за сътрудничество в различни области. Тереза Герова", "date": "2019.04.02", "title": "„Фокус“ (Македония): Гръцкият премиер кацна в Скопие, посрещнаха го Шекеринска и Бектеши"}
{"url": "http://www.focus-news.net/news/2019/04/02/2641840/stanimir-stanimirov-instruktor-po-rafting-kam-momenta-usloviyata-za-rafting-v-obshtina-simitli-sa-mnogo-dobri.html", "text": "Към момента условията за рафтинг в района на община Симитли са много добри. Това каза за  Радио „Фокус“ – Пирин  Станимир Станимиров, инструктор по рафтинг, каяк и алпинизъм за община Симитли. По думите му този вид екстремен спорт е много зависим от метеорологичната обстановка. „Сега има доста сняг по планините, но хубавото е, че пролетта започна с нормални температури - през деня е топло, а вечерта студено. Снегът се топи равномерно, което прави условията перфектни за спускания по река Струма“, каза още Станимиров. \r\nТой обясни, че в превод от английски „raft“ означава надуваема лодка. „Самият рафтинг представлява спускане с лодка на група от хора в бърза вода. В зависимост от реките имаме и различна степен на трудност. Нашият рафтинг център организира на доста места в страната и чужбина спускания с рафт – от България до Сибир и Непал. В тази връзка и категорията на трудност при спусканията се определя от много неща, не само от самата река, а и от достъпността до нея“, добави той. Станимиров даде и конкретен пример в тази посока, свързан с това, че в Сибир най-близкото място за рафтинг е на три дни път, докато в община Симитли река Струма е съвсем близо и може лесно да се стигне от София, Благоевград или Сандански. „Друго важно нещо е релефът на самата река. Нашата река не е най-трудната, но пък и ние не искаме това, за да може всеки, който има желание, да може да опита“, отбеляза Станимиров. \r\nЛивия НИНОВА", "date": "2019.04.02", "title": "Станимир Станимиров, инструктор по рафтинг: Към момента условията за рафтинг в община Симитли са много добри"}
{"url": "http://www.focus-news.net/news/2019/04/02/2641848/shumen-51-godishen-mazh-e-prostrelyal-s-vazdushna-pushka-v-okoto-svoy-poznat-v-selo-tranitsa.html", "text": "51-годишен мъж е прострелял с въздушна пушка в окото свой познат в село Тръница. Това съобщиха от  ОДМВР - Шумен . На 1 април бил приет сигнал , че предния ден около 14 часа в жилище на ул. „Васил Левски“ в  село Тръница 51-годишен мъж произвел по непредпазливост изстрел с въздушна пушка и прострелял в областта на окото 38-годишния си гостенин. Мъжът бил откаран за преглед и настанен в болнично заведение. Извършен бил оглед, образувано е досъдебно производство за нанесена телесна повреда в полицейското управление в Нови пазар.", "date": "2019.04.02", "title": "Шумен: 51-годишен мъж е прострелял с въздушна пушка в окото свой познат в село Тръница"}
{"url": "http://www.focus-news.net/news/2019/04/02/2641839/valeri-simeonov-nfsb-za-evroizborite-partiyata-shte-zaeme-balansirana-proevropeyska-pozitsiya-kato-shte-postavi-aktsenta-varhu-natsionalniya-interes-na-balgariya.html", "text": "За евроизборите НФСБ ще заеме балансирана проевропейска позиция, като ще постави акцента върху националния интерес на България. Това каза председателят на НФСБ Валери Симеонов в интервю за предаването „Свободна зона“ по  ТВ Европа . „Високопарни шаблони могат да бъдат на килограм представени, но аз не съм привърженик на празнословията. В Европа НФСБ ще съблюдава интересите и ще съгласува интересите на отделните държави. Като в политиката – когато тръгнеш да създаваш коалиция, се стремиш да постигнеш една обща програма, съгласувайки позиции. Защото например сега пакетът „Мобилност“ е изцяло в интерес на западноевропейските държави, а е в ущърб на източноевропейските. Но и при него може да се намери съответен компромис между страните и те не трябва да бъдат чак толкова икономически озверели в защита на конкретните си интереси. Защото тук има сблъсък на икономически интереси, нищо друго“, заяви Симеонов и посочи, че е естествено всяка държава да защитава собствения си бранш.  \r\nЛидерът на НФСБ подчерта, че основното оръжие, което партията е заложила за предизборната кампания, е малкият и средният бизнес и неговото реализиране в западна посока. „Също така и развитието не само на високо технологичното производство, но също и на туризма и културата с конкретни намерения и конкретни задачи за реализация на българско производство. Защото всички, които се борят за топло място в ЕП, смятат да изпълняват разпорежданията на голямата партия в съответното европейско семейство. А това ги обезличава. Неслучайно българските евродепутати са безлични и ако попитате хората от улицата, те едва ли ще си спомнят името на някой евродепутат. А смисълът на НФСБ в политиката е да реализира практически постижения – неща като оградата, като борбата срещу олигархията и монополите в България, освобождаване на дребния бизнес от ограниченията и ликвидиращите мерки, които взима държавата в услуга на големите фирми, и пр. и пр. Всички тези неща ние ще ги прокарваме през европейската политика“, заяви Симеонов и посочи, че хората, които отиват в ЕП, трябва да имат повече патриотизъм.", "date": "2019.04.02", "title": "Валери Симеонов, НФСБ: За евроизборите партията ще заеме балансирана проевропейска позиция, като ще постави акцента върху националния интерес на България"}
{"url": "http://www.focus-news.net/news/2019/04/02/2641849/vidin-politseyski-ekipi-sa-razpolozheni-na-izhoda-na-grada-v-posoka-sofiya.html", "text": "Полицейски екипи са разположени на изхода на Видин за проверка на скоростта, предаде репортер на  Радио „Фокус“ – Видин . Излизайки от Видин в посока София две са полицейските коли, които засичат скоростта. От 6.00 часа на 2 април до 6.00 часа на 3 април пътните полицаи ще проведат традиционната операция „24 часа скорост“. Областната дирекция на МВР – Видин съобщи, че в рамките на едно денонощие ще има изключително интензивни проверки. Точките за контрол на скоростта на територията на областта ще бъдат съобразени по време и място с интензивността на движението – в участъците по пътищата, където има условия за управление на автомобили с висока скорост. При проверките униформените ще използват всички налични технически средства за контрол на скоростта. \r\n145 нарушения са установили пътните полицаи при 24-часовата операция за контрол на скоростта, проведена през април 2018 г. в област Видин. \r\nАнна ЛОЗАНОВА", "date": "2019.04.02", "title": "Видин: Полицейски екипи са разположени на изхода на града в посока София"}
{"url": "http://www.focus-news.net/news/2019/04/02/2641846/elena-yoncheva-bsp-ustanovihme-chudovishtni-zakononarusheniya-v-divotino.html", "text": "Установихме чудовищни закононарушения в Дивотино. Това каза говорителят на ПГ„БСП за България“ и водач на листата на левицата Елена Йончева преди да внесе искане за информация в Министерство на енергетиката, предаде репортер на  Агенция „Фокус“ . „Тук сме, за да поискаме повече информация за поредната проява на мафиотската държава. Правителството на Бойко Борисов нарушава закона, облагодетелства определени фирми, които буквално унищожават българската земеделска земя. В събота посетихме село Дивотино, Пернишко. Кметът на селото ни каза, че фирма, свързана с г-н Христо Ковачки унищожава земеделската земя в района. Хората от село Дивотино отиват към своите ниви и буквално установяват, че нивите ги няма. Просто са изчезнали. Става дума за около 200 дка обработваема земеделска земя. Ние извършихме проверка“, заяви Йончева. По думите ѝ концесията на фирмата там е изтекла на 13 август 2014 г. „Според жителите на селото обаче дейността на фирмата не е прекратена. Добивът се извършвал според жителите на селото година след това. На практика незаконно е извършван добив в продължение на година и половина“, подчерта говорителят на БСП. Тя обърна внимание, че на 1 март 2016 г. концесията е подновена, но със задна дата. „Нещо, което противоречи на всякаква правна логика. Нещо повече - Министерски съвет на своето последно заседание по време на правителството на „Борисов“ 2 прехвърля правата на старата фирма към нова. Според кмета на село Дивотино, отново новата фирма е свързана с г-н Христо Ковачки“, каза още Йончева и уточни, че новата фирма е с капитал 2 лв. „Това, което е най-скандално, че прехвърлянето на правата на новата фирма става без конкурс“, допълни още водачът на листата на „БСП за България“ за евровота.  \r\nДеница КИТАНОВА", "date": "2019.04.02", "title": "Елена Йончева, БСП: Установихме чудовищни закононарушения в Дивотино"}
{"url": "http://www.focus-news.net/news/2019/04/02/2641850/politologat-anton-todorov-razyasni-nachinite-za-protivodeystvie-na-falshivite-novini-pred-chlenove-i-simpatizanti-na-gerb-sofiya.html", "text": "Дискусия на тема “Фалшивите новини” с членове и симпатизанти на ГЕРБ се проведе в София, като неин специален гост бе политологът Антон Тодоров. Това съобщиха от пресцентъра на  ПП ГЕРБ . В срещата взеха участие още народният представител Тома Биков и общинският съветник и координатор на ГЕРБ за столичния 25 МИР Татяна Георгиева.  \r\nАнтон Тодоров разясни пред всички присъстващи начините за противодействие на фалшивите новини. Политологът обстоятелствено обясни технологията на фалшивите новини от създаването на сайт с невярна информация до натрупването на посетители на този сайт от нереални профили, създадени от ботове. Пред ГЕРБ-София политологът добави, че все още много хора не знаят, че могат да бъдат създавани неистински профили с фалшиви снимки, които генерират харесвания и коментари от нереални потребители. Той каза, че едно от решенията за борба с дезинформацията е да се създаде софтуер, който да подбира фалшивите профили. Антон Тодоров поясни как може да бъде различена фалшивата информация, като се открие първоизточникът и кой стои зад него.  \r\nПо време на срещата депутатът Тома Биков посочи, че един от големите проблеми на фалшивите новини е, че те се разпространяват от институционализирани хора, депутати, кандидати за народни представители и др. \r\n„Идеята на фалшивите, новини независимо дали се пускат от народни представители ,или сайтове, е да разрушат доверието в обществото, не само от страна на хората към институциите, но и между самите хора. Големият проблем за едно общество е кризата на доверието, а това да се подклажда е вече безотговорно“, подчерта Биков. \r\nСпоред него едва ли в предстоящата кампания ще остане време да се говори за проблемите на Европа. „Всеки вижда какво се случва, когато нашите опоненти управляват. Те са объркани и заради тази обърканост водят страната към криза. Докато те се карат кой под какво име да се яви на изборите, ние от ГЕРБ подадохме ръка на СДС. Политиката събира хората, не ги разделя. Печели този, който може да събира, а не този който може да изважда“, каза още депутатът от ГЕРБ. \r\n „Изборите са важни за управляващото мнозинство, важни са за това да имаме стабилно управление, което да се ползва с доверието на хората. Алтернативата на сегашното управление е хаос, безвластие и бързи печалби“, обясни Биков. По думите му целта на ПП ГЕРБ не е да руши, а да носи отговорност за управлението на страната. „Имаме силна европейска листа с водач Мария Габриел. Най-логичното нещо е една партия да сложи за водач на листата си най-влиятелния си човек в Европа. Това е европейски комисар с авторитет в Европа. А какво направиха БСП –  в момента са си вложили цялата енергия да премахнат председателя на ПЕС Сергей Станишев от тяхната европейската листа“, отбеляза народният представител. \r\nПред симпатизантите на ГЕРБ Антон Тодоров с факти и документи обясни как са действали офшорните фирми с участието на Елена Йончева. Политологът подчерта, че като опонент на предстоящите избори ГЕРБ ще има човек с повдигнато обвинение за пране на пари в особено големи размери, който няма никакви познания по европейските въпроси.", "date": "2019.04.02", "title": "Политологът Антон Тодоров разясни начините за противодействие на фалшивите новини пред членове и симпатизанти на ГЕРБ - София"}
{"url": "http://www.focus-news.net/news/2019/04/02/2641851/premierat-boyko-borisov-do-6-may-shte-bade-vazstanoveno-voennovazdushnoto-uchilishte-v-dolna-mitropoliya.html", "text": "До 6 май ще бъде възстановено Военновъздушното училище в Долна Митрополия. Това каза министър-председателят Бойко Борисов при посещение във факултет „Авиационен“ на Националния военен университет „Васил Левски“ в гр. Долна Митрополия, предаде репортер на  Агенция „Фокус“ . „Още далечната 2002 г. се обединяват военните училища, броят им намалява. Бил съм няколко пъти във Военноморското училище във Варна – там има страхотни хора, преподаватели, курсанти, зали, технологии и е на печалба, защото обучава много гърци“, заяви Борисов. \r\nТой посочи, че тази година ще се дадат милиарди за военновъздушните сили. „Няма логика да се дадат толкова пари за самолети, ако пилотите и хората не са подготвени за тях. Това е много сложна професия, всяка грешка се наказва фатално. А и един хеликоптер е 50 млн. лв., а един самолет - 100 млн. лв.“, подчерта Борисов и посочи, че човешкият живот винаги се поставя на първо място.  \r\nМинистър-председателят посочи, че до 25 април Министерски съвет трябва да излезе с решение за възстановяване на Военновъздушното училище в Долна Митрополия и решението да бъде гласувано веднага в парламента. „И до 6 май да можем да кажем, че сме възстановили Военновъздушното училище. А този месец ще направим няколко копки на АМ „Хемус“, за да може да си пътувате спокойно“, каза още Борисов.", "date": "2019.04.02", "title": "Премиерът Бойко Борисов: До 6 май ще бъде възстановено Военновъздушното училище в Долна Митрополия"}
{"url": "http://www.focus-news.net/news/2019/04/02/2641854/burgas-vandali-sa-povredili-kamera-za-sledene-na-nivoto-na-reka-marinka-v-selo-marinka.html", "text": "Вандали са повредили камера за следене на нивото на река Маринка в село Маринка. Това съобщиха от пресцентъра на  Община Бургас . Снощи камерата, която следи за нивото на река Маринка, минаваща през едноименното бургаско село, е изпратила в 21.30 часа данни и образ към Центъра за видеонаблюдение за последен път и е угаснала. На сутринта е установено, че тя е с прерязани кабели и счупена. Подаден е сигнал до полицията, която евентуално да установи за вандалство ли става въпрос или е неуспешен опит за кражба. Каквото и да е, за пореден път става дума за случай на посегателство върху важни сензори на електронната система за управление на риска от наводнения, която се управлява от Центъра за видеонаблюдение. \r\nПрез 2017 година беше открадната камерата на същото място при река Маринка. Тогава Община Бургас я възстанови – ще го направи и сега. Възстановени бяха и откраднатите от двама апаши камери за следене нивото на езерото Вая през ноември миналата година. Това са сензори, които пазят града от наводнение. Такива камери са монтирани на 22 локации в общината и следят нивото на водата в реки, язовири, езера, има една в пристанище \"Бургас\" и една на остров Света Анастасия.", "date": "2019.04.02", "title": "Бургас: Вандали са повредили камера за следене на нивото на река Маринка в село Маринка"}
{"url": "http://www.focus-news.net/news/2019/04/02/2641855/varna-zavedenie-za-barzo-hranene-e-goryalo-do-zhp-garata-v-grada.html", "text": "Заведение за бързо хранене е горяло до жп гарата в града преди обяд на 1 април. Това съобщиха от ОДМВР . Инцидентът е станал около 11.00 часа. Пожарът е възникнал в помещение на заведението. Няма пострадали хора. Предполагаемата причина за инцидента е късо съединение. Унищожена е електрическа скара.", "date": "2019.04.02", "title": "Варна: Заведение за бързо хранене е горяло до жп гарата в града"}
{"url": "http://www.focus-news.net/news/2019/04/02/2641830/plyus-info-makedoniya-samoletat-na-aleksis-tsipras-katsna-v-skopie.html", "text": "Самолетът с водената от гръцкия премиер Алексис Ципрас делегация кацна на международното летище в Скопие, предава македонската електронна медия  „Плюс Инфо“ . \r\nЦипрас пристигна в столицата на югозападната ни съседка със закъснение – самолетът му трябваше да кацне в Скопие около 9:30 часа местно време (10:30 часа българско време), но полетът се забави. Причините не бяха пояснени.  \r\nЗаради забавянето ще се наложи съкращаване на програмата за официалното посрещане на министър-председателя на Гърция. Предстои той и министрите в делегацията на Атина да бъдат отведени в сградата на македонското правителство за официално посрещане. След това Ципрас и Заев ще проведат среща. В същото време ще има и отделни разговори между министри на двете страни. Тереза Герова", "date": "2019.04.02", "title": "„Плюс Инфо“ (Македония): Самолетът на Алексис Ципрас кацна в Скопие"}
{"url": "http://www.focus-news.net/news/2019/04/02/2641833/poseshtenieto-na-aleksis-tsipras-v-skopie-atina-ochakva-nova-era-v-otnosheniyata-mezhdu-dvete-strani-komentari-v-gratskite-medii-agentsiya-fokus.html", "text": "Медиите в Гърция следят отблизо посещението на министър-председателя Алексис Ципрас в столицата на преименуваната си съседка –Република Северна Македония. Наред с информация за официалната част и целите на визита, средствата за масова информация не крият очакванията си от откриването на „нова ера“ в отношенията между Атина и Скопие от първото след подписването на Преспанското споразумение посещение на гръцки премиер в Македония.   представя някои от по-интересните коментари в медиите в Гърция. \r\nЕлектронното издание на водещия атински ежедневник  Iefimerida  съобщава за първото след подписването на Преспанското споразумение посещение на гръцкия премиер Алексис Ципрас в Македония, като отбелязва, че той ще пристигне в Скопие с „почти половината от кабинета му“, а целта на визитата му е развитие на икономическите и търговските отношения между двете страни. \r\nОт редакцията поясняват и кои точно министри ще придружават Ципрас в македонската столица и привеждат подробно разписание на графика на гръцкия премиер по време на визитата.  \r\n„Посещението на министър-председателя на Гърция Алексис Ципрас в Скопие открива нова ера в отношенията със Северна Македония. Това е първото посещение на гръцки премиер в съседната страна, което той описа като историческо\", предаде гръцката държавна информационна агенция  ANA-MPA . \r\nПосещението бележи ново начало в дипломатическите, икономическите, военните и енергийните отношения между двете страни с цел да ги насърчи в стратегически отношения. В този контекст, според дипломатически източници, ще възникнат значителни възможности за сътрудничество и съвместно развитие, станало възможно след подписването на Преспанското споразумение. „Това посещение е още една стъпка към консолидиране на водещата роля на Гърция в Югоизточна Европа като стълб на мира, стабилността и растежа\", подчертават източниците на агенцията. \r\nДва месеца след влизането в сила на договора за името в Скопие се предвижда провеждането на Първия върховен съвет за сътрудничество между Гърция и Република Северна Македония под председателството на премиерите на двете страни, допълва още агенцията. \r\nПривежда се и информация за програмата на Ципрас в Скопие:  \r\nСлед пристигането си на летището в Скопие, премиерът на Гърция и десетчленната министерска делегация, която го придружава, ще бъдат отведени в сградата на македонското правителство за официално посрещане. След това Ципрас и Заев ще проведат среща. В същото време ще има и отделни разговори между министрите. \r\nЦипрас ще бъде придружен от бизнес делегация от над 140 ръководители и представители на повече от 100 големи и средни гръцки предприятия. Сред компаниите са Mytilineos Group, Intracom, Motor Oil, Prometheus Gas, GEK Terna, Hellenic Petroleum, Aktor, Apivita, PPC, DESFA, ,itan, Viohalco, Sidenor S., Alpha Digital, Alumil S.A., Malamatinas & Son S.A. и Ohonos Snack S.A. \r\nПо време на двустранните контакти ще бъдат подписани споразумения, а по-конкретно:  \r\n- План за действие за задълбочаване и засилване на сътрудничеството между двете страни - включително широк списък от области на сътрудничество; \r\n- Споразумение за сътрудничество в областта на отбраната между Министерството на отбраната на Гърция и Министерството на отбраната на Република Северна Македония; \r\n- Споразумение за установяване на гранично-пропускателен пункт между двете страни; \r\n- Меморандум за разбирателство между Министерството на външните работи и Секретариата по европейските въпроси на правителството на Република Северна Македония за ускоряване на процеса на присъединяване на Република Северна Македония към Европейския съюз; \r\n- Меморандум за сътрудничество на министерствата на транспорта; \r\n- Меморандум за разбирателство за развитие на пътната и железопътната връзка Солун-Скопие-Табановце. \r\n„Министър-председателят на Гърция Алексис Ципрас ще се срещне със своя колега от Северна Македония Зоран Заев в Скопие с надеждата да постави началото на нова ера в двустранните отношения между двете страни след Преспанското споразумение“, коментират в редакцията на електронното издание на атински ежедневник  Protothema , като подчертават, че Ципрас пристига в Скопие с „подаръци“.  \r\nВесникът отбелязва, че преди пристигането на Ципрас в Скопие на сградата на правителството в центъра на столицата бе поставен надпис с новото име на страната - „Република Северна Македония“. „Но дори и местните медии в Скопие се чудят дали ще останат там след края на „гръцкото кацане“, както средствата за масова информация в страната описват пристигането на атинската делегация“, твърди изданието.  \r\n„В стремежа си да смекчи негативните реакции на Преспанското споразумение у дома, министър-председателят на Гърция Алексис Ципрас ще посети столицата на Северна Македония с цел да засили позициите си и да очертае перспективите си“, коментират в редакцията на електронното издание на водещия атински ежедневник  Kathimerini . \r\nОчаква се двете страни да подпишат споразумения в областта на икономиката, отбраната, инфраструктурата и транспорта като част от усилията за засилване на икономическото сътрудничество. \r\nДвете външни министерства ще подпишат меморандум за ускоряване на присъединителния курс на Северна Македония към Европейския съюз. Меморандуми ще бъдат подписани и от органите за гражданска авиация на двете страни и от енергийните компании - гръцкият оператор на газова мрежа (DESFA) и корпорацията за използване на енергийните ресурси на Северна Македония MER. Освен това ще бъде подписана сделка за откриване на нов граничен пункт в района на Промахон-Майден. \r\nПри първото си официално посещение в Скопие, откакто балканската страна промени името си, Ципрас и неговият колега Зоран Заев ще свикат първия съвет за сътрудничество, за да проучат начините за изграждане на партньорства в широк кръг области. \r\nЦипрас няма да бъде единственият, който се стреми да спечели политически точки у дома, тъй като Заев също така разчита на посещението на гръцкия премиер, за да засили позициите си. Припомня се, че след три седмици в Северна Македония ще се проведат президентски избори, като надеждите са постът да бъде предаден на лице, което не се противопоставя на Преспанското споразумение, както прави настоящият държавен глава Георги Иванов.  Тереза Герова", "date": "2019.04.02", "title": "Посещението на Алексис Ципрас в Скопие: Атина очаква „нова ера“ в отношенията между двете страни (Коментари в гръцките медии – Агенция „Фокус“)"}
{"url": "http://www.focus-news.net/news/2019/04/02/2641853/krum-zarkov-bsp-shte-poiskame-poveche-informatsiya-za-sluchaya-v-divotino-i-sled-tova-shte-sezirame-drugi-otgovorni-organi-vklyuchitelno-prokuraturata.html", "text": "Ще поискаме повече информация за случая в Дивотино и след това ще сезираме други отговорни органи, включително прокуратурата. Това каза заместник-председателят на ПГ на „БСП за България“ Крум Зарков във връзка с внесеното в Министерство на енергетиката искане за информация от страна на БСП, предаде репортер на  Агенция „Фокус“ . По думите му случаят там е христоматиен пример за схемата, по която хора с пари помагат на една власт да се закрепи, за да върне след това услугата. „Тук става дума за озаконяване със задна дата на незаконно поведение от една страна и за позволяване на прехвърляне на фирма, която има огромни задължения към хазната. Новата фирма, която е получила право на концесия е с 2 лв. капитал. Тя носи отговорност за тези два лева. Това е обяснението за цялата объркана политика на правителството по отношение на концесиите като цяло, на всички невероятни опити да се концесионира например летище „София“, цялата битка кой да отговаря за концесиите на морските плажове“, заяви Зарков. Заместник-председателят на ПГ на „БСП за България“ посочи, че концесия в България се е превърнала в мръсна дума и в символ и синоним на грабеж. „За всичко това ще поискаме повече информация и след като се запознаем с нея, ще сезираме и други отговорни органи, в това число и прокуратурата. Много е вероятно да има данни за извършени престъпления“, допълни Зарков.  \r\nДеница КИТАНОВА", "date": "2019.04.02", "title": "Крум Зарков, БСП: Ще поискаме повече информация за случая в Дивотино и след това ще сезираме други отговорни органи, включително прокуратурата"}
{"url": "http://www.focus-news.net/news/2019/04/02/2641857/blagoevgrad-knigata-debili-nedragi-shte-bade-predstavena-v-gotse-delchev-na-5-april.html", "text": "Общината и Издателство „Модерно изкуство“ представят в Гоце Делчев книгата „Дебили – недраги“ от Георги Кушвалиев. Авторът е носител на наградата за епиграми „Крилатият козел“ в памет на Радой Ралин. Това съобщиха от пресцентъра на  Община Гоце Делчев . \r\nНа представянето ще бъде открита и изложба с карикатури от Йовчо Савов – художник на книгата, а музиката по време на събитието ще бъде изпълнена от Николай Урумов. Представянето на книгата ще се състои на 5 април от 18.00 часа в Общински исторически музей – Гоце Делчев.", "date": "2019.04.02", "title": "Благоевград: Книгата „Дебили – недраги“ ще бъде представена в Гоце Делчев на 5 април"}
{"url": "http://www.focus-news.net/news/2019/04/02/2641856/elena-yoncheva-bsp-koy-shte-vazstanovi-zemyata-na-horata-ot-divotino-i-koy-nosi-personalna-otgovornost-za-tova-che-edna-firma-e-oblagodetelstvana-ot-pravitelstvoto-na-borisov.html", "text": "Кой ще възстанови земята на хората от Дивотино и кой носи персонална отговорност за това, че една фирма е облагодателствана от правителството на Борисов. Това попита говорителят на ПГ„БСП за България“ и водач на листата на левицата Елена Йончева преди да внесе в Министерство на енергетиката искане за информация за концесията за добив на въглища от Пернишкия въглищен басейн, предаде репортер на  Агенция „Фокус“ . „Общественият натиск е много голям. Хората от село Дивотино протестират. В резултат на което мината в момента е прекратила своята дейност. Тази земя около 200 дка е унищожена. Ние задаваме въпроса кой ще възстанови земята на тези хора. Кой носи персонална отговорност за това, че една фирма е облагодетелствана от правителството на Борисов“, коментира Йончева.  \r\nОт БСП обявиха, че питат именно и какви сигнали и колко са получени по темата. \r\nДеница КИТАНОВА", "date": "2019.04.02", "title": "Елена Йончева, БСП: Кой ще възстанови земята на хората от Дивотино и кой носи персонална отговорност за това, че една фирма е облагодетелствана от правителството на Борисов"}
{"url": "http://www.focus-news.net/news/2019/04/02/2641858/burgas-gradska-hudozhestvena-galeriya-dechko-stoev-pomorie-predstavya-izlozhba-na-go-art-na-hudozhnitsi-ot-gorna-oryahovitsa.html", "text": "Градската художествена галерия „Дечко Стоев“ в Поморие представя изложба на ГО АРТ – художници от Горна Оряховица. Това съобщиха от пресцентъра на  Община Поморие . В изложбата участват: Ваня Балтова, Илия Банков, Красимир Коцев, Деница Александрова, Ирена Янкова, отец Антоний, Пепа Хаджитодорова, Петър Крусев, Роза Абаджиева, Стефан Балтов, Янко Янков. На откриването на изложбата ще бъдат представени и книгите на проф. Радослав Радев. Откриването ще се състои на 4 април 2019 г. от 18.00 часа в Градската художествена галерия в Поморие.", "date": "2019.04.02", "title": "Бургас: Градска художествена галерия „Дечко Стоев“ – Поморие представя изложба на ГО АРТ на художници от Горна Оряховица"}
{"url": "http://www.focus-news.net/news/2019/04/02/2641861/ministerstvoto-na-turizma-kani-biznesa-da-uchastva-v-kampaniya-za-nasarchavane-na-vatreshniya-turizam.html", "text": "Насърчаването на вътрешния туризъм е фокус за 2019 г. Че ще работи за този важен приоритет, Министерството на туризма обяви още през февруари с инициативата „Естествено в България“. За да стимулира българите да преоткрият възможностите за почивка в България, в тазгодишната национална кампания „Неочаквана ваканция“ Министерството на туризма отправя покана към представителите на туристическия бизнес да се включат в съвместната инициатива, насърчавайки пътуванията в страната.  Това съобщиха от пресцентъра на  Министерството . \r\nКонцепцията на кампанията е при заплащане на две нощувки в България туристите да получават трета безплатно, предоставена от съответното място за настаняване. Целта е да се удължат активните зимен и летен сезон, както и да се разбие стереотипът за уикенд пътуванията с до 2 нощувки. \r\nВсеки хотелиер, присъединил се към идеята, става партньор на националната кампания. Тя ще бъде широко популяризирана в български медии и ще е с продължителност от два месеца – април и май. \r\nМениджърите и собствениците на места за настаняване в България, които желаят да са партньори на „Неочаквана ваканция“, трябва предварително да направят безплатна регистрация на специално разработения сайт   и да създадат свой собствен профил. На интернет страницата на кампанията ще се зарежда списъкът с партньорските места за настаняване, от който потребителите ще могат да направят своя избор за почивка, заплащайки две нощувки и получавайки трета безплатно съгласно общите условия.  \r\nЗа туристите това е стимул да посетят по-отдалечени места, а за хотелиерите - да посрещнат повече гости.  Не само по Черноморието и в зимните курорти, а и във вътрешността на страната.   \r\nКонтакти за връзка при необходимост от допълнителна информация и/или при възникнали въпроси: \r\nимейл: marketing@tourism.government.bg, телефон: + 359 2 904 6 781, +359 2 904 6 782", "date": "2019.04.02", "title": "Министерството на туризма кани бизнеса да участва в кампания за насърчаване на вътрешния туризъм"}
{"url": "http://www.focus-news.net/news/2019/04/02/2641862/varna-rayonnata-prokuratura-predade-na-sad-advokat-za-izmama-za-nad-500-000-leva.html", "text": "Районната прокуратура във Варна е внесла във Варненския районен съд обвинителен акт срещу адвокат Мирослав А. Това съобщиха от пресцентъра на  Апелативна прокуратура - Варна . 38-годишният мъж в качеството си на пълномощник с цел да набави за себе си имотна облага възбудил и поддържал заблуждение в 12 жители на Варна. Имотната вреда за пострадалите е в размер на 505 623 лева. Адвокатът ще отговаря за измама, която е в особено големи размери и представлява особено тежък случай и е извършена като продължавано деяние.  \r\nПодсъдимият вземал пари от потърпевшите, на които заявявал, че ще участва от тяхно име в обявени на публична продан имоти по различни изпълнителни дела. Обещавал им правна помощ и съдействие чрез намиране и покупка на недвижими имоти във Варна, предлагал им посредничество в преговорите за покупката, проверка на състоянието и цялостна подготовка на документите за осъществяване на сделката. \r\nПрестъпната измамническа схема на подсъдимия Мирослав А. действала от 2 юли 2015 г. до 16 февруари 2017 г. Всичките девет измами са били извършени през непродължителни периоди от време, при една и съща обстановка и еднородност на вината. \r\nПричинената от престъплението имотна вреда на пострадалите надхвърля 140-кратния размер на минималната работна заплата към 16 февруари  2017 г. (460 лева). Стойността на щетата надхвърля повече от 7 пъти тази, която дефинира наличието на особено големи размери. Случаят с измамите на адвокат Мирослав А. е особено тежък, защото извършеното престъпление заради настъпилите вредни последици и другите отегчаващи отговорността обстоятелства разкриват изключително високата степен на обществената опасност и на деянието, и на дееца.  \r\nОбвиняемият е въвел в заблуждение 12 лица, някои от тях са били съпрузи, за продължителен период от време, за да не бъде разкрит и изобличен. В резултат на измамливите действия са пострадали 13 лица, които се претърпели имотна измама. Подсъдимият бил препоръчан от съседи и познати, дори от родителите си, на пострадалите. Те са му се доверили заради професията му на адвокат и са го ангажирали да ги представлява и да защитава интересите им.  \r\nДори когато Мирослав А. бил лишен от право да упражнява адвокатската професия, той продължил да извършва измами, като се представял за действащ адвокат. \r\nРайонната прокуратура във Варна е посочила в обвинителния акт срещу Мирослав А. като смекчаващи отговорността обстоятелства факта, че е бил неосъждан и че е възстановил част от причинените щети. Те обаче са едва 65 353 лева от причинените щети за над половин милион лева.  \r\nБившият адвокат е с мярка за неотклонение „Парична гаранция“ в размер на 10 000 лева. Районната прокуратура във Варна му е наложила и забрана да напуска страната. Предстои делото срещу 38-годишния подсъдим да бъде насрочено за разглеждане във Варненския районен съд", "date": "2019.04.02", "title": "Варна: Районната прокуратура предаде на съд адвокат за измама за над 500 000 лева"}
{"url": "http://www.focus-news.net/news/2019/04/02/2641845/nova-makedoniya-makedoniya-pravitelstvoto-v-skopie-na-kraka-za-posreshtaneto-na-aleksis-tsipras.html", "text": "Правителствената делегация на гръцкия премиер Алексис Ципрас пристигна в сградата на правителството в Скопие, където лидерът на кабинета в Атина бе посрещнат с държавни и военни почести. Министър-председателят на югозападната ни съседка Зоран Заев и министри от правителството му дочакаха Ципрас „на крака“, отбелязва електронното издание на скопския вестник  „Нова Македония“ . \r\nПремиерът на Гърция бе посрещнат на международното летище в Скопие от министъра на отбраната на югозападната ни съседка Радмила Шекеринска и от министъра на икономиката Крешник Бектеши. \r\nЦипрас пристигна в столицата на югозападната ни съседка със закъснение – самолетът му трябваше да кацне в Скопие около 9:30 часа местно време (10:30 часа българско време), но полетът се забави и машината бе приземена около десет минути по-късно. Причините не бяха пояснени.  \r\nЗаради забавянето ще се наложи съкращаване на програмата за официалното посрещане на министър-председателя на Гърция. Предстои среща между Ципрас и Заев, с което ще бъдат даден официален старт на визитата на гръцкия премиер. В същото време ще има и отделни разговори между министри на двете страни. След това ще бъде дадена и пресконференция. \r\nЦипрас пристига в Скопие с делегация от 10 министри и над 140 представители на бизнеса. Очаква се в рамките на визитата му да бъдат подписани редица споразумения за сътрудничество в различни области. Тереза Герова", "date": "2019.04.02", "title": "„Нова Македония“ (Македония): Правителството в Скопие на крака за посрещането на Алексис Ципрас"}
{"url": "http://www.focus-news.net/news/2019/04/02/2641863/ministar-krasimir-karakachanov-vazstanovyavaneto-na-voennovazdushnoto-uchilishte-v-dolna-mitropoliya-e-stapka-kam-ikonomicheskoto-vazdigane-na-severna-balgariya.html", "text": "Възстановяването на Военновъздушното училище в Долна Митрополия е стъпка към икономическото въздигане на Северна България. Това каза вицепремиерът и министър на отбраната Красимир Каракачанов при посещение във факултет „Авиационен“ на Националния военен университет „Васил Левски“, предаде репортер на  Агенция „Фокус“ . \r\n„Преди две години, като станах министър на отбраната, първия месец събирах информация какво трябва да се случи по отношение на образователното дело в армията. Едно от първите неща, с които ме занимаваха, беше старата идея за възстановяване на Военновъздушното училище в Долна Митрополия. Когато говорих тогава с премиера, той ми каза: „Действай“. Направихме работна група в Министерството на отбраната и резултатите днес са, че министър-председателят Бойко Борисов даде съответните инструкции да се пристъпи към действия за акредитиране и възстановяване на Военновъздушното училище“, заяви Каракачанов. „Така че искам да благодаря на премиера и правителството, защото мога да кажа откровено като министър на отбраната – това, което ние сме поискали в последните две години, в огромната си част е осъществено. И това е не защото имаме някакви сложни отношения – напротив, отношенията са много приятелски. А защото и премиерът, и правителството имат ясното разбиране, че сложният свят, в който живеем, изисква модернизация на нашите въоръжени сили. Но едно от нещата, които е необходимо да бъдат свършени превантивно, е възстановяване на Военновъздушното училище. Това е една стъпка към въздигането на Северна България чисто икономически. Има и много други идеи“, каза още Каракачанов и посочи, че едно от предложенията на България към американците е да се направи център за обучение на пилоти.", "date": "2019.04.02", "title": "Министър Красимир Каракачанов: Възстановяването на Военновъздушното училище в Долна Митрополия е стъпка към икономическото въздигане на Северна България"}
{"url": "http://www.focus-news.net/news/2019/04/02/2641866/veliko-tarnovo-maraton-na-cheteneto-zapochva-v-pbnch-elenka-i-kiril-avramovi-v-svishtov.html", "text": "Маратон на четенето започва в ПБНЧ „Еленка и Кирил Аврамови“ в Свищов. Началото се поставя днес по повод Международния ден на детската книга. Това разказа в предаването „Добре дошли в Свищов“ на  Радио „Фокус“ – Велико Търново  Веселина Спасова от културната институция. През настоящата година събитието преминава под мотото „Четяща България – четящ Свищов“. Стартът ще бъде поставен с най-малките читателите. Те ще имат възможност да участват във вълшебно пътешествие в приказния свят на Радичков. „Поводът е, че през тази година се навършват 90 години от рождението му, а този наш самобитен, ненадминат разказвач е уникален със своите разкази и истории. На най-малките ще прочетем „Малки жабешки истории“ и откъс от „Ние врабчетата“. Ще продължим с приказки в рима с Асен Разцветников, Ерих Кестнер, Оскар Уаилд и Александър Пушкин, за да стигнем до инициативата „Историята оживява“, в която децата ще рисуват обекти, които са посещавали и ще разказват повече за тях. Най-малките пък, първокласниците, ще ни запознаят с магията на буквите, след като приключат изучаването на буквара“, каза още Веселина Спасова. Предвидени и са драматургии на различни произведения, които ще бъдат представени от ученици от СУ „Николай Катранов“. В инициативите ще се включат и второкласници от СУ „Димитър Благоев“, които ще представят свои рисунки на любим откъс от книга. Изложбата ще бъде подредена в библиотеката. Маратонът на четенето в Свищов продължава до 23 април, а пълната програма със събития е публикувана на интернет сайта на Общината. Тази година всички прояви преминават под знака на 115-годишнината от дарителския акт на Кирил Аврамов, при който той осигурява пари за построяването на Първото българско читалище. \r\nЛуиза ТРАНЧЕВА", "date": "2019.04.02", "title": "Велико Търново: Маратон на четенето започва в ПБНЧ „Еленка и Кирил Аврамови“ в Свищов"}
{"url": "http://www.focus-news.net/news/2019/04/02/2641864/pazardzhik-nad-300-detsa-ot-tsyalata-strana-uchastvat-vav-futbolen-turnir-nie-sme-badeshteto-velingrad-kap-2019.html", "text": "Над 300 деца от цялата страна участват във футболен турнир „Ние сме бъдещето – Велинград Къп -2019”. Това съобщи за  Радио „Фокус“ – Пазарджик  Цвета Спасова от Община Велинград. Тя уточни, че турнирът продължава до 5 април. „Той се провежда под патронажа на кмета на община Велинград д-р Костадин Коев. В турнира участват над 300 деца от 15 клуба от цялата страна, разпределени в 28 отбора от 8 до 11 годишна възраст. Турнирът се провежда за трета поредна година със съдействието на БФС и Българската асоциация по мини футбол“, обясни Спасова. Тя каза също, че срещите на стадион „Чепинец“ като днес паралелно ще се играят двубои до 15.00 часа на два терена – стадион „Чепинец” и игрището в ИСУ „В. Левски”. \r\nВаня НИКОЛОВА", "date": "2019.04.02", "title": "Пазарджик: Над 300 деца от цялата страна участват във футболен турнир „Ние сме бъдещето – Велинград Къп -2019”"}
{"url": "http://www.focus-news.net/news/2019/04/02/2641860/lili-borisova-ministerstvo-na-energetikata-zapoznati-sme-s-problemite-na-zhitelite-na-selo-divotino-angazhiranite-institutsii-pravyat-proverki.html", "text": "Благодарим за сигнала на Елена Йончева за село Дивотино, но ангажираните институции правят проверки. Това каза пред журналисти Лили Борисова, съветник на министъра на енергетиката Теменужка Петкова, предаде репортер на  Агенция „Фокус“.   „Искам да ви кажа, че ние сме запознати отдавна с проблемите на жителите на село Дивотино. Всички институции работят. Благодарим за сигнала на г-жа Йончева. Ангажираните институции в момента правят съвместни проверки“, каза тя.  \r\nДеница КИТАНОВА", "date": "2019.04.02", "title": "Лили Борисова, Министерство на енергетиката: Запознати сме с проблемите на жителите на село Дивотино - ангажираните институции правят проверки"}
{"url": "http://www.focus-news.net/news/2019/04/02/2641859/krum-zarkov-bsp-edinstveno-bsp-glasuva-protiv-naznachavaneto-na-plamen-georgiev-za-predsedatel-na-kpkonpi.html", "text": "Не сме дали доверие на шефа на КПКОНПИ, което да сваляме сега – трябва да се питат другите политически партии, които го натовариха с такова. Това каза заместик-преседателя на ПГ на „БСП за България“ във връзка с казуса около имотите на председателя на КПКОНПИ Пламен Георгиев, предаде репортер на  Агенция „Фокус“ . „БСП е единствената политическа партия, която гласува против неговото назначение. Ние нямаме доверие, което да сме му дали и да сваляме сега. Питайте другите политически партии, които го натовариха с доверие какво мислят за последните разкрития“, каза още Зарков.  \r\nДеница КИТАНОВА", "date": "2019.04.02", "title": "Крум Зарков, БСП: Единствено БСП гласува против назначаването на Пламен Георгиев за председател на КПКОНПИ"}
{"url": "http://www.focus-news.net/news/2019/04/02/2641852/menduh-tachi-stevo-pendarovski-ne-e-konsensusen-kandidat-toy-e-pretendent-na-pravitelvstvoto.html", "text": "Стево Пендаровски не е съвместен, нито е консенсусен кандидат на президентските избори. Той е кандидат за правителството, заяви председателят на „Демократическата партия на албанците“ Мендух Тачи при гостуването си в предаването „Клик Плюс“  на  ТВ 21. \r\nТачи добави, че все пак ДПА ще подкрепи кандидатурата на Пендаровски. \r\n„Консенсусен кандидат ще бъде президент на Македония от албански произход... За консенсус става дума, когато дадеш на малцинството право“, коментира Тачи. Тереза Герова", "date": "2019.04.02", "title": "Мендух Тачи: Стево Пендаровски не е консенсусен кандидат, той е претендент на правителвството"}
{"url": "http://www.focus-news.net/news/2019/04/02/2641865/stanislav-stankov-ministerstvo-na-energetikata-deynostite-na-kontsesionera-v-selo-divotino-sa-preustanoveni-ot-28-mart-do-izlizane-na-rezultata-ot-proverkata.html", "text": "Дейностите на концесионера в село Дивотино са преустановени от 28 март до излизане на резултата от проверката. Това каза пред журналисти директорът на Дирекция „Природни ресурси, концесии и контрол“ Станислав Станков във връзка с твърденията на Елена Йончева за чудовищни закононарушения в Дивотино, предаде репортер на  Агенция „Фокус“ . „Министерството активно е ангажирано с въпроса и протестите в село Дивотино. Бяха направени съвместни проверки. В резултат бяхме информирани от компетентните органи по опазване на околната среда, че е стартирала проверка от тяхна страна във връзка с което с разпореждане на министър Петкова дейностите в участъка са преустановени, считано от 28 март. Преустановени са до излизане на резултата на проверката на областна служба „Земеделие“. Очакваме я, за да установим по безспорен начин, че има нарушение на законодателството в посока Закона за опазване на земеделски земи“, заяви Станков.  \r\nНа въпрос дали ще се компенсират хората, ако се окаже, че има унищожаване на земеделска земя той отговори: „Задължението на концесионера така или иначе съществува и по договор, и по закон. Следва да предприеме действия по рекултивация, когато настъпи момента за това“, допълни той. Попитан дали концесията е дадена със задна дата, той уточни, че е имало определена забава в процедурата по произнасянето на Министерски съвет около година. „Това се дължи на усилената кореспонденция с ведомствата. В момента, в който беше подадено заявлението за удължаване на срока, концесионерът имаше задължения, които в момента, в който изпълни, беше довършена процедурата по удължаване на срока на концесията“, допълни Станков. По думите му единствените нарушения на концесионера са свързани със забавени плащания на концесионните възнаграждения, които към настоящия момент са платени.  \r\nДеница КИТАНОВА", "date": "2019.04.02", "title": "Станислав Станков, Министерство на енергетиката: Дейностите на концесионера в село Дивотино са преустановени от 28 март до излизане на резултата от проверката"}
{"url": "http://www.focus-news.net/news/2019/04/02/2641867/sofiya-mladi-sotsialisti-pusnaha-vav-vazduha-baloni-s-40-lazhi-na-gerb-po-povod-1-april.html", "text": "Млади социалисти пуснаха във въздуха 40 сини и сиви балона с лъжи на ГЕРБ снощи в столичния парк \"Възраждане\". Това съобщиха от пресцентъра на  БСП - София . Инициативата им под името \"Обещания като балони, лъжи за милиони\" беше по повод 1-ви април - Деня на лъжата. Събитието беше организирано от Младежкото обединение на БСП в район \"Възраждане\". \r\n\"Балоните бяха в синьо и сиво, като цветовете на ГЕРБ, а листчетата с лъжите - в синьо и жълто, като знамето на Европейския съюз\", обясни председателят на Младежкото обединение на БСП в район \"Възраждане\" Александър Димитров. \"Посланието ни беше свързано с отлитащите европейски мечти на ГЕРБ. Преди години беше модерно мотото \"45 години стигат!\", а ние сега казваме: \"40 лъжи на ГЕРБ ни стигат!\" Радвам се, че спонтанно към нашето събитие се присъединиха и граждани, на които им стана интересно\", посочи той. \r\nМладите социалисти обясниха, че балоните са символ на кухите и изпразнени от съдържание обещания на ГЕРБ. \"Видимите им резултати вече са ясни на всички, лъжите - също\", коментира Александър Димитров. \"Отлитащите в небето балони с лъжи ни създадоха усещане за отиващото си управление на ГЕРБ. Лъжите отлетяха бързо - така, както и бяха изричани. Но няма толкова бързо и лесно да ги забравим. Очевидно е, че нетърпимостта на гражданите към тези лъжи става все по-голяма. Въпреки че нашата инициатива беше по повод Деня на лъжата и шегата, съвсем не на шега се обединихме около мнението, че е време управляващите от ГЕРБ да \"отлетят\" от кормилото на държавата\", добави той.", "date": "2019.04.02", "title": "София: Млади социалисти пуснаха във въздуха балони с 40 лъжи на ГЕРБ по повод 1 април"}
{"url": "http://www.focus-news.net/news/2019/04/02/2641868/dobrich-obshtinata-e-sred-vodeshtite-v-oblastta-v-predostavyaneto-na-sotsialni-uslugi-za-detsa-v-risk-i-detsa-s-uvrezhdaniya.html", "text": "Община Добрич е сред водещите в областта в предоставянето на социални услуги за деца в риск и деца с увреждания. Това сочат данни от междинната оценка на ефективността и въздействието на областната стратегия за развитие на социалните услуги в област Добрич. Данните бяха представени от Снежана Ванкова, представител на фондация „Лумос“ за Добрич, предаде кореспондент на  Радио „Фокус” – Варна . Процесът на замяна на институционалната грижа за деца и младежи с грижа в семейна или близка до такава вече е навлязъл във втория си етап. Успехът се гарантира от наличието на мрежа от интегрирани социални здравни и образователни услуги за подкрепа на децата в риск и техните семейства. През наблюдавания период чрез проектно финансиране на дейности за социално включване по Оперативна програма „Развитие на човешките ресурси“ са увеличени броят, капацитетът и спектърът от подкрепящи дейности и услуги, като социални, здравни, образователни, правни консултации и др. Към момента в Добрич е в процес на реализация проект за подобряването на социалната инфраструктура, за да се гарантира достъп на децата до грижи и услуги според потребностите им, чрез разширяване на дейността на Дневния център за деца с увреждания с оборудване на зала за Монтесори терапия, зала за игри, стая за почивка и ароматерапия, изграждане на вертикален подемник и други подобрения. Институционалната грижа за деца се предоставя в Добрич от Дом за медико-социални грижи. Към институцията в функционира и Дневен център за деца със специални потребности, който предоставя услуги за малчугани, живеещи в семейна среда.  \r\nСпоред междинната оценка децата и младежите, изведени от специализирани институции и настанени в алтернативни услуги, като Защитено жилище и Център за настаняване от семеен тип, се подкрепят все повече от съществуващите съпътстващи услуги, но последните все още нямат възможност да отговорят на потребностите на всички нуждаещи се. Като важни проблеми бяха откроени два основни. Първият е, че в рамките на област Добрич продължава да липсва адекватна медицинска и социална закрила в общността за децата и младите хора с емоционални, поведенчески и психични проблеми. Другият проблем е, че в областта все още няма конкурентна среда по отношение на предоставянето на дневни услуги за деца с увреждания, каквито се предлагат единствено в Добрич. \r\nЖулиета НИКОЛОВА", "date": "2019.04.02", "title": "Добрич: Общината е сред водещите в областта в предоставянето на социални услуги за деца в риск и деца с увреждания"}
{"url": "http://www.focus-news.net/news/2019/04/02/2641871/kmetat-na-sofiya-yordanka-fandakova-premahvaneto-na-vodnata-stena-ot-ploshtad-garibaldi-nyama-da-bade-za-smetka-na-obshtinskiya-byudzhet.html", "text": "Премахването на водната стена от площад „Гарибалди“ няма да бъде за сметка на общинския бюджет. Това каза пред журналисти кметът на София Йорданка Фандъкова, която присъства на старта на инициативата за очни прегледи на деца - „Усмихнати очи“, която се провежда от Столична община, УМБАЛ „Александровска“ и Организацията на евреите в България „Шалом“, предаде репортер на  Агенция „Фокус“ .  \r\n„Заявих още преди няколко дни, че съм възложила да бъде премахната т.нар. водна стена. Това е процедура, трябва да се подготви, затова е сложена и оградата. Но тя ще бъде премахната, като няма да бъде за сметка на общинския бюджет. Чух, че самата стена струва около 25 000 лв., премахването не вярвам да е скъпо, но така или иначе тези пари няма да бъдат от бюджета на Общината“, обясни Фандъкова. Тя посочи, че е имало искане от възложителя в лицето на зам.-кмета за съгласуване за промяна в цвета, но такова съгласуване не е дадено. „Така че промяната от бял на черен камък не е разрешена от Общината“, подчерта Фандъкова.  \r\nТя коментира и темата за проекта „Златен век“, като посочи, че позиция ѝ остава такава, каквато е и на главния архитект. На въпрос как си обяснява разминаването между главния архитект и ДНСК тя посочи, че то ще се обясни от проверките, които в момента вървят. „Това, което като община е трябвало да направим, сме го направили по отношение на проекта „Златен век“. Моята позиция от самото начало е, че толкова висока сграда нямаше място там, точно затова възложих на главния архитект да не удължава строителното разрешително“, каза още Фандъкова.", "date": "2019.04.02", "title": "Кметът на София Йорданка Фандъкова: Премахването на водната стена от площад \"Гарибалди\" няма да бъде за сметка на общинския бюджет"}
{"url": "http://www.focus-news.net/news/2019/04/02/2641869/evrodeputatat-eva-maydel-postignahme-vazhni-rezultati-sreshtu-dvoynite-standarti.html", "text": "„Забраняваме заблуждаващите търговски практики, както и подобряваме защитата на потребителите в електронната търговия. Продаването на стоки като идентични, когато имат различен състав ще бъде забранено\". Това заяви българският евродепутат Ева Майдел (ГЕРБ/ЕНП) след вота по тристранното споразумение върху ревизията на директивите за зашита на потребителите в Комисията по вътрешен пазар, съобщиха от пресцентъра на  ПП ГЕРБ .   \r\n„Търговците повече няма да могат да заблуждават потребителите в качеството или идентичността на дадена стока. Например, ако портокалов сок на марката Х от Испания и портокалов сок на същата марка от Гърция имат разлики в състава, които не се дължат на национално законодателство, то продуктът не може да бъде продаван като идентичен и да заблуждава потребителите. Търговците ще са задължени да предоставят ясна и адекватна информация за даден продукт, било то на опаковката или при рекламите“, добави Майдел.  \r\nОсвен проблемите с двойното качество продукти, ревизията на потребителското законодателство разрешава проблеми при онлайн търговията и внася допълнителна прозрачност при класирането на резултатите. Например, големи онлайн платформи за продажби на билети, стоки и услуги (напр. Amazon, eBay, AirBnb, Skyscanner) ще трябва да разкрият основните параметри, определящи как се класират офертите, получени при търсене - например, защо потребителят вижда офертата от „хотел 1“ съответно като първи резултат. \r\nАко търговец бъде уличен в нелоялна търговска практика, санкциите варират между максимална сума в размер на два милиона евро в случаите, когато няма информация за оборота, или 4% от годишния оборот на търговеца през предходната финансова година в съответната държава, където има нарушение. \r\nПредстои потвърждаване на споразумението в пленарна зала, след което се преминава към прилагане на Директивите в националното законодателство на държавите членки.", "date": "2019.04.02", "title": "Евродепутатът Ева Майдел: Постигнахме важни резултати срещу двойните стандарти"}
{"url": "http://www.focus-news.net/news/2019/04/02/2641870/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница. Придвижването на моторни превозни средства се осъществява без забавяне. \r\nДеница ДИМИТРОВА", "date": "2019.04.02", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/04/02/2641872/lokalno-makedoniya-bivsh-kosovski-premier-predlozhi-konfederatsiya-na-albaniya-makedoniya-kosovo-i-cherna-gora.html", "text": "Бившият министър-председател на Косово Байрам Косуми предлага четирите „малки балкански страни\" - Албания, Косово, Северна Македония и Черна гора да формират „модерна конфедерация\", основана на общата дипломация и армия, търговията и свободния поток от хора и стоки, съобщава скопското електронно издание  „Локално“ . \r\nВ авторския текст, който разпространиха медиите в Прищина, Байрами казва, че подобна идея може да бъде реализирана, тъй като изброените страни нямат претенции една към друга. \r\n„Защо може да се създаде модерна конфедерация, когато албанците са неразделна част от всяка една от тези държава? Защото именно албанците имат стратегически интерес да поддържат независимостта и приятелските отношения със Северна Македония и Черна гора, именно заради албанския фактор в тези страни и заради хегемонистичните апетити на Сърбия и политиката на влияние на другите“, пише Косуми, бившпремиер на Косово от 2005 г. до 2006 г. \r\nСпоред Косуми четирите страни имат малки територии, малки пазари и не толкова развити икономики, а брутният им вътрешен продукт варира от пет милиарда долара (Черна гора) до 13 милиарда долара (Албания). Косуми отбеляза, че всички малки страни от Югоизточна Европа заедно нямат БВП, колкото достига например чешкият. \r\nТой смята, че обединението на четирите държави би спестило голяма част от бюджета на всяка от тях в областта на дипломацията. Така ще бъдат намалени значително броя на посолствата на всяка една от изброените страни, тъй като те ще бъдат представяни от само една мисия в отделните държави. \r\nПолзите от обединението в една конфедерация ще има и за областта на отбраната. „Армиите на тези малки държави започват от 2500, колкото Косово и Черна гора, до 9 000-10 000, колкото са тези на Северна Македония и Албания. Никоя от малките армии на тези четири държави не може да бъде гаранция за сигурността на страната от непряка регионална или европейска държбава, разбира се, ако (американският президент Доналд Тръмп) има дилеми защо, например, НАТО трябва да защитава Черна гора“, пише още бившият косовски премиер Байрам Косуми.  \r\nИзданието припомня, че към настоящия момент той е ректор на Университета в Гниляне и професор по журналистика в Университета в Прищина. Тереза Герова", "date": "2019.04.02", "title": "„Локално“ (Македония): Бивш косовски премиер предложи конфедерация на Албания, Македония, Косово и Черна гора"}
{"url": "http://www.focus-news.net/news/2019/04/02/2641874/haskovo-nov-tsentar-za-palnoletni-litsa-s-uvrezhdaniya-beshe-otkrit-v-grada.html", "text": "Кметът на Община Хасково Добри Беливанов откри нов дневен център за пълнотелни лица с увреждания, съобщиха от пресцентъра на  Общината . Центърът се намира в сградата на ДЦДМУ „Марина“ и е с капацитет 20 души, към момента там са настанени 12. \r\n\"Този център е от изключителна необходимост за града\", каза директорът Таня Ганева. Тя допълни, че в новия център ще се настаняват лица, които са навършили максималната възраст от 35 години за ДЦДМУ “Марина“. Родителите на хората с увреждания отдавна очакват тази услуга, защото така те могат да работят, а децата им да получават всички необходими компетентни грижи. Има обособена зона за занимания и спално помещение. Трима са новоназначените служители в центъра. Реконструкцията на помещенията и новият подемник за инвалидни колички в другата част на сградата, където е ДЦДМУ “Марина“, струват около 60 хиляди лева, които са платени от бюджета на Община Хасково. Сега в двата центъра има над 60 лица с увреждания. За тях се грижат педагози, социални работници, рехабилитатори, логопеди,психолози.", "date": "2019.04.02", "title": "Хасково: Нов център за пълнолетни лица с увреждания беше открит в града"}
{"url": "http://www.focus-news.net/news/2019/04/02/2641873/stanimir-stanimirov-instruktor-po-rafting-zadalzhitelno-predi-rafting-horata-bivat-oborudvani-s-kaska-i-zhiletka-provezhda-se-i-instruktazh-za-bezopasnost.html", "text": "Задължително преди рафтинг хората биват оборудвани с каска и жилетка, провежда се и инструктаж за безопасност. Това каза за  Радио „Фокус“ – Пирин  Станимир Станимиров, инструктор по рафтинг, каяк и алпинизъм за община Симитли. Той отбеляза, че цялата необходима екипировка е налична рафтинг центъра, като тя се предоставя без допълнително заплащане. „Освен задължителните каска и жилетка, ние предлагаме обувки, неопрен и яке. В топлите месец хората не искат неопрен, защото водата е топла. Освен това в зависимост от дъждовете тя намалява и не е толкова буйна. Дори при тези условия има много хора, които искат да дойдат, за да опитат какво е да се спускаш с рафт“, каза още Станимиров. Той добави, че на голям брой хора през топлите месеци се позволяват дори скокове и плуване в река Струма. „Много хора смятат, че рафтингът е спорт, който се упражнява предимно през пролетта, но не е така“, допълни Станимиров. \r\nПо отношение на инструктажа, който се провежда, той обясни, че в рамките му се обяснява как точно се гребе по време на спусканията в реката. „Запознаваме хората с командите, които ще дава инструкторът, който ще бъде с тях през цялото време. Важно е да отбележим, че при нас във всяка лодка има квалифициран гид, който дава указания по време на спускането – какво да се прави и какво не. Хората биват напътствани относно това как се плува в реката и какви са действията, които трябва да бъдат предприети, когато има хвърлено спасително въже“, коментира той. Станимиров уточни, че по време на инструктажа се дават и важни указания, свързани с това какво да се прави, когато лодката се обърне. „След това вече се влиза в реката, като до първия бързей, който е на около 3 км разстояние от началната точка има гребане, тоест осигурено е достатъчно време хората да привикнат към всичко, свързано с нещата, които трябва да бъде изпълнявано по време на престоя в реката“, заяви Станимиров. \r\nЛивия НИНОВА", "date": "2019.04.02", "title": "Станимир Станимиров, инструктор по рафтинг: Задължително преди рафтинг хората биват оборудвани с каска и жилетка, провежда се и инструктаж за безопасност"}
{"url": "http://www.focus-news.net/news/2019/04/02/2641878/varna-58-godishna-zhena-e-postradala-sled-padane-v-avtobus-ot-gradskiya-transport.html", "text": "58-годишна жена е пострадала след падане в автобус от градския транспорт. Това съобщават от  ОДМВР . Инцидентът е станал вчера около 8.10 часа на ул. „Народни будители“. 46-годишният водач на автобус от масовия градски транспорт, спира в колона от автомобили. Пътничката пада в салона на превозното средство. Вследствие на инцидента жената е получила фрактура на пръст на крака, прегледана е и освободена, без опасност за живота. По случая има образувано досъдебно производство.", "date": "2019.04.02", "title": "Варна: 58-годишна жена е пострадала след падане в автобус от градския транспорт"}
{"url": "http://www.focus-news.net/news/2019/04/02/2641877/v-pernik-zapochna-proletnoto-pochistvane.html", "text": "Започна измерване на уличните дупки в населените места на територията на Община Перник, след което разрушените участъци ще бъдат затворени. Това съобщи кметът Вяра Церовска по време на среща с кметовете на населени места, съобщиха от пресцентъра на  Община Перник . Тя отбеляза, че вече е стартирало пролетното почистване от общинското предприятие „Флор“. \r\nВ разговор с директора на Агенция „Пътна инфраструктура“ тя получи уверение, че до 25 април ще бъдат почистени главните артерии, които са част от републиканската пътна инфраструктура. Вяра Церовска призова кметовете на населени места да бъдат активни и да санкционират граждани, които изхвърлят отпадъците си извън отредените за целта места.", "date": "2019.04.02", "title": "В Перник започна пролетното почистване"}
{"url": "http://www.focus-news.net/news/2019/04/02/2641880/vidin-nivoto-na-dunav-v-nachaloto-na-balgarskiya-uchastak-na-rekata-pri-novo-selo-za-poslednoto-denonoshtie-se-e-ponizhilo-s-25-sm.html", "text": "Нивото на Дунав в началото на българския участък на реката при Ново село за последното денонощие се е понижило с 25 см и водният стоеж е 310 см, съобщиха от местната  Хидрометеорологична станция . Нивото на реката край Видин е 370 см, регистрираното повишение е от 6 см. Край Лом през последното денонощие водният стоеж се е повишил с 14 см и водният стоеж е 403 см. Нивото на реката край Оряхово е 288 см, там е регистрирано повишение за последното денонощие от 1 см. Температурата на водата край Ново село е 10.2 градуса, край Оряхово е 11.8 градуса.", "date": "2019.04.02", "title": "Видин: Нивото на Дунав в началото на българския участък на реката при Ново село за последното денонощие се е понижило с 25 см"}
{"url": "http://www.focus-news.net/news/2019/04/02/2641875/ruse-chetiri-zheni-sa-opitali-da-prenesat-obshto-15-kg-zlatni-nakiti-v-damskite-si-chanti-prez-gkpp-dunav-most.html", "text": "1.5 кг златни накити са задържани от митнически служители от ГД „Митническо разузнаване и разследване“ в района на ГКПП „Дунав мост“. Това съобщиха от пресцентъра на  Агенция „Митници“ . На 28 март 2018 г. в района на ГКПП „Дунав мост“ при Русе митническите служители спират за проверка пътнически микробус с полски регистрационен номер, пътуващ от България в посока Полша. \r\nПри митническа проверка на пътниците и багажа им, в дамските чанти на четири от общо дванадесетте пътници в микробуса са открити по един плик с бижутерийни изделия от жълт метал с тегло съответно 647 гр, 300 гр, 320 гр и 243 гр или общо 1510 грама. В последствие е потвърдено, че става дума за златни верижки, пръстени и други накити с обща стойност над 72 000 лева. \r\nЧетирите пътнички обяснили, че пакетите им били дадени преди тръгването на микробуса от Варна, от друг пътник в същия микробус – мъж на 29 години. На четирите жени са съставени актове за установяване на административни нарушения.", "date": "2019.04.02", "title": "Русе: Четири жени са опитали да пренесат общо 1.5 кг златни накити в дамските си чанти през ГКПП „Дунав мост“"}
{"url": "http://www.focus-news.net/news/2019/04/02/2641876/veliko-tarnovo-zadarzhan-e-69-godishen-mazh-nasochil-orazhie-sreshtu-svoy-sased.html", "text": "Задържан е 69-годишен мъж, насочил оръжие срещу свой съсед. Това съобщиха от  ОДМВР . Сигналът е подаден на 1 април около 18.00 часа. Според него 69-годишният мъж с инициали В.Д. от Велико Търново е насочил газов пистолет към свой съсед и е отправил закана за убийство с думите „Аз съм сапьор, ще те гръмна“. Мъжът е задържан за срок до 24 часа и настанен в определените за целта помещения. По случая е образувано бързо производство.", "date": "2019.04.02", "title": "Велико Търново: Задържан е 69-годишен мъж, насочил оръжие срещу свой съсед"}
{"url": "http://www.focus-news.net/news/2019/04/02/2641879/shumen-85-ekipazha-sa-zayavili-uchastie-v-20-oto-izdanie-na-memorial-valeriy-velikov.html", "text": "85 екипажа са заявили участие в 20-тото издание на „Мемориал Валерий Великов“, предаде репортер на  Радио „Фокус“ - Шумен . Подробности за организацията на състезанието бяха дадени на брифинг с участието на кмета на Шумен Любомир Христов, който е председател на Организационния комитет, зам.-кмета по образование и култура Найден Косев, Димитър Георгиев, директор на състезанието, Петър Минчев, председател на АСК “Стари столици”, представители на ОДМВР и експертите от Общината. Състезанието е първи кръг от планинския шампионат на България и ще се проведе на 6 и 7 април. Трасето на „Мемориал Валирй Великов“ е с дължина 3350 м. Стартът е пред Пивовара, а финала 500 метра след вила „Пазачница“ на Шуменското плато. Рекордът на трасето принадлежи на Христо Манолов и е 01:45:40 мин. Официално стартът на надпреварата ще бъде от 12.25 часа пред паметника на Валерий Великов на входа на парк „Кьошкове“. Движението на автомобили и хора по трасето се спира от 12.00 ч. до 18.00 ч. Стартът на тренировките в три манша ще бъде даден в 13.30 ч.  \r\nНа 7 април в 9.30 часа е предвиден старт подгряващ манш – „warm up“, а от 11.00 часа е началото на трите състезателни манша. И тази година има такса за зрителите, която ще е 5 лева. Петър Минчев посочи, че се очаква силно присъствие на шуменски пилоти в 20-тото издание на „Мемориал Валерий Великов“. Това са 7 екипажа от АСК „Стари столици“-  Огнян Христов, Тихомир Тенев, Добромир Дочев, Иво Дечков, Красимир Кръстев, Добрин Борисов и Мартин Сурилов. Заявки са подали и Христо Атанасов от Велики Преслав и Христо Манолов от Шумен, който кара за БАМС. Кметът на Шумен Любомир Христов пожела успешен старт и безаварийно преминаване на състезанието. „Радостно е, че вече две десетилетия се провежда „Мемориал Валерий Великов“ и то при голям интерес. От страна на общината ще продължим да съдействаме това състезание да продължава, да отбележим и 25-годишния му юбилей и да продължи“, заяви Любомир Христов. Той посочи, че Общината е изпълнила своите ангажименти по подготовка на трасето - изкърпване на дупки, почистване и измиване на терена.  \r\nДиректорът на състезанието Димитър Георгиев посочи, че са взети необходимите мерки за безопасността на участниците и зрителите. Участъкът, където миналата година стана инцидент, ще бъде обезопасен с 50 комплекта гумени бариери, още 50 такива бариери ще бъдат поставени на други проблемни участъци от трасето. Осигурени са 45 съдии, сигналисти и 35 охранители по трасето, уточни Георгиев. Като фаворити на състезанието се очертават Стефан Стоев, Христо Манолов, Юлиян Телийски, Пламен Камбуров, Николай Златков, Любен Каменов. Владимир Събев, отговорника за сигурността  на състезанието обърна внимание, че ако има зрители, които не са на определените за тях места, и чието поведение застрашава собствения им живот,  организаторът на ралито е в правото си да прекрати състезанието, докато публиката не заеме подходящите места. Красимир Колев, началник на РС „Пожарна безопасност и защита на населението“, призова хората, които ще бъдат част от публиката на състезанието,  да не палят огън на платото на необозначени за целта места. „Времето е сухо и опасността от пожари е по-голяма. Нека всеки бъде отговорен“, каза Красимир Колев. \r\nИвелина ИВАНОВА", "date": "2019.04.02", "title": "Шумен: 85 екипажа са заявили участие в 20-ото издание на „Мемориал Валерий Великов“"}
{"url": "http://www.focus-news.net/news/2019/04/02/2641882/sport-rodzhar-federer-uvelichi-predninata-si-pred-novak-dzhokovich-i-rafael-nadal-po-otnoshenie-na-tnar-golemi-titli.html", "text": "Роджър Федерер увеличи преднината си пред Новак Джокович и Рафаел Надал по отношение на титли от турнири от „Големия шлем“, категория „Мастърс\" и заключителната надпревара Лондон. \r\nСлед победата в Маями на тазгодишния финал срещу Джон Иснър, швейцарецът вече има 54 т.нар. големи титли. Джокович има 52, а Надал - 50.  \r\nЗа Федерер това бе титла №28 от турнир от категорията „Мастърс\" – пет по-малко от Джокович и четири от Надал.  \r\nФедерер има още 20 титли от „Големия шлем“ и шест от Лондон.", "date": "2019.04.02", "title": "Спорт: Роджър Федерер увеличи преднината си пред Новак Джокович и Рафаел Надал по отношение на т.нар. големи титли"}
{"url": "http://www.focus-news.net/news/2019/04/02/2641881/smolyan-blizo-600-sastezateli-ot-tsyalata-strana-uchastvaha-v-darzhavnoto-parvenstvo-po-ski-za-veterani-koeto-se-provede-v-chepelare.html", "text": "Чепеларе беше домакин на 41-вото Държавно първенство по ски за ветерани, което се проведе на 30 и 31 март. Това съобщиха от  Oбщина Чепеларе . В състезанието взеха участие близо 600 състезатели от водещи клубове в страната, разделени в 20 възрастови групи - 10 мъжки и 10 женски. Ветераните се състезаваха в две дисциплини – ски алпийски – гигантски слалом и ски бягане. Отборът от града – домакин – СК „Ветерани Рожен“ – Чепеларе участва в шампионата със 72 състезатели и завоюва първо място в крайното отборно класиране. \r\nСъстезателите бяха на възраст от 30 г. до 75+ при жените и от 35 г. до 80+ при мъжете. Състезанието се организира от Българска Мастърс Федерация, с подкрепата на Община Чепеларе и „Пампорово“ АД. Кметът на Чепеларе Славка Чакърова бе удостоена с благодарствен плакет за съдействието при организирането на Държавното първенство на традиционната вечер, на която се проведе част от награждаването. Присъстващите бяха поздравени от Фолклорен ансамбъл „Орфей“ при Народно читалище „Родопска искра 1880“.", "date": "2019.04.02", "title": "Смолян: Близо 600 състезатели от цялата страна участваха в Държавното първенство по ски за ветерани, което се проведе в Чепеларе"}
{"url": "http://www.focus-news.net/news/2019/04/02/2641886/yambol-21-voto-izdanie-na-natsionalniya-kukleno-teatralen-festival-mihail-lakatnik-shte-se-provede-v-grada-ot-15-do-19-april.html", "text": "21-вото издание на Националния куклено-театрален фестивал „Михаил Лъкатник” ще се проведе в града в седмицата преди Великден - от 15 до 19 април. Това съобщиха от пресцентъра на  Общината . В пет поредни дни градът ще се пренесе в свят на неповторимото куклено изкуство. Представления ще се играят както в театралните зали, така по улиците на града. Магията на фестивала ще властва на ключови пространства в Ямбол - на площада пред общината, до Културно-информационен център „Безистен“, пред Куклен театър „Георги Митев“, както и в Градския парк. \r\nНачалото на куклената фиеста ще бъде поставено с пищно шествие, в което се включват маскирани като приказни герои деца от училища и детски градини, от съставите към Общински детски комплекс и разбира се, участници от гостуващи театри. Началото е на 15 април от 16.30 часа на ул. „Г. Раковски“ до подлеза. Цветният парад ще премине по централната пешеходна улица, за да стигне до сградата на Държавен куклен театър „Георги Митев“, където от 17.30 часа ще бъде и официалното откриване на фестивала. От 18.00 часа в залата на театъра ще бъдат връчени наградите от литературния конкурс за драматургия и ще бъде представен сборникът с наградените пиеси, озаглавен „Приказна фиеста“. \r\nТази година на „Михаил „Лъкатник“ участват общо 19 куклени театри от цялата страна, включително и гостуващите трупи на Държавен куклен театър – Москва, Русия, КТ „Прининдел“ – гр. Алба Юлия, Румъния, Театърът за деца и младежи от Скопие, Македония и Куклен театър – Люлебургаз, Турция. В конкурсната програма за голямата награда „Играещият човек“ с пластика на Георги Чапкънов – Чапа, се борят 11 спектакъла на театри от страната. \r\nОрганизатор и домакин на единствения по рода си национален куклено-театрален фестивал е Ямболският Държавен куклен театър „Георги Митев“. Събитието се провежда с подкрепата на община Ямбол и под патронажа на кмета Георги Славов. \r\nПовече за фестивала гражданите могат да научат на сайта на Държавен куклен театър „Георги Митев“ – Ямбол  , както и на сайта на Общината  .", "date": "2019.04.02", "title": "Ямбол: 21-вото издание на Националния куклено-театрален фестивал „Михаил Лъкатник” ще се проведе в града от 15 до 19 април"}
{"url": "http://www.focus-news.net/news/2019/04/02/2641885/plovdiv-36-godishen-shofyor-e-zadarzhan-za-proyava-na-agresiya-na-krastovishteto-mezhdu-bul-balgariya-i-bul-vasil-aprilov.html", "text": "36-годишен шофьор е задържан за проява на агресия на кръстовището между бул. „България“ и бул. „Васил Априлов“. Това съобщи за  Радио „Фокус“ - Пловдив  говорителят на ОДМВР. Около 20.00 часа на 1 април полицейски патрул реагирал на получения по тел. 112 сигнал за случилото се на кръстовище между бул. „България“ и бул. „Васил Априлов“. 35-годишен водач на мотоциклет и 19-годишният му спътник се оплакали, че докато изчаквали на червен сигнал на светофара, мъж слязъл от лекия си автомобил и им нанесъл удари. Двамата нямат сериозни наранявания. В резултат на предприетото издирване същата вечер в полицейския арест бил отведен 36-годишният шофьор на колата. Срещу него е образувано бързо производство по чл. 325, ал.3 от НК. По първоначални данни действията на мъжа били провокирани от засичане на пътя и отправени към него неприлични жестове от страна на мотористите. \r\nПредстои материалите по случая да бъдат внесени в прокуратурата.", "date": "2019.04.02", "title": "Пловдив: 36-годишен шофьор е задържан за проява на агресия на кръстовището между бул. „България“ и бул. „Васил Априлов“"}
{"url": "http://www.focus-news.net/news/2019/04/02/2641887/sofiya-izlozhba-da-sagradish-stolitsa-shte-bade-otkrita-v-gradskata-gradina-na-3-april.html", "text": "Изложба \"Да съградиш столица\" ще бъде открита в Галерия на открито в Градската градина на 3 април от 17.00 ч. Това съобщиха от пресцентъра на  Столична община . Събитието се организира от Държавна агенция \"Архиви\" и Столична община и е посветено на 140-ата годишнина от обявяването на София за столица на България. Изложбата ще покаже чрез обяви, плакати, апели, покани, програми, снимки и други архивни материали живота на жителите на София от обявяването на града за столица до 90-те години на ХХ век. Маркират се различни аспекти на общинското управление – благоустройство (електрификация, трамваи, водопровод); важни исторически събития, засегнали живота на софиянци; държавни и общински културни институции и техни прояви и т.н.", "date": "2019.04.02", "title": "София: Изложба \"Да съградиш столица\" ще бъде открита в Градската градина на 3 април"}
{"url": "http://www.focus-news.net/news/2019/04/02/2641884/yambol-dzhipsi-kings-shte-uchastvat-v-golemiya-kontsert-po-povod-denya-na-yambol.html", "text": "„Джипси Кингс“ ще участват в големия концерт по повод Деня на Ямбол. Това съобщиха от пресцентъра на  Общината . Жителите и гостите на града в средата на юни ще могат да се насладят на големия концерт по повод Деня на Ямбол с кралете на фламенкото от легендарните „Джипси Кингс“. Мега хитовете „Bamboleo“, „Djobi Djoba“, „Volare“, както и още много любими песни ще бъдат представени от трима от основателите на групата – Канут Рейес, Пол Рейес и Чико Бучики. От 2018 г. насам те представят култовите парчета на „Джипси Кингс“ и свои нови проекти под името „Original Gypsies“. През март тази година турнето им включваше участия във фестивали в Австралия и Нова Зеландия. \r\nЗа концерта си в Ямбол звездната троица идва в състав с още 15 музиканти от световна класа. Това предвещава уникално събитие на площада пред общината. Такъв формат – с участието на трима от основателите на „Джипси Кингс“ и безплатен концерт на открито, до момента не е реализиран в България. През 2018 г. участия у нас имаше формацията на Пако Балиардо – друг представител на първоначалния състав на групата. По-рано, през 2011 г. очакваният концерт с участието на оригиналния състав на „Джипси Кингс“, така и не се състоя. Сега, през юни в Ямбол българските фенове ще имат уникалната възможност да съпреживеят емоцията на тяхната темпераментна музика с трима от топ-изпълнителите на легендарната група. \r\nПреди „Original Gypsies“ на сцената в Ямбол ще бъдат и българските звезди Стефан Вълдобрев и „Обичайните заподозрени“. Концертът е вечерта на 16 юни, ден преди празника на града – „Свети Дух“. \r\nЗвездите на „Джипси Кингс“ са поредната култова група с изява за Деня на Ямбол. През 2009 именно тук бе първият голям концерт в България на Горан Брегович, последваха хърватите от „Сребърни Крила“, емблематичните за съвременната руска сцена „ЛЮБЭ“. В предходните две години на многохилядни концерти в Ямбол бяха и рок-титани като Боби Кимбъл (ТОТО), Иън Пейс (Дийп Пърпъл), Греъм Бонит и Дуги Уайт (Рейнбоу), както и вечните легенди на рока  „Юрая Хийп“. \r\nКонцертите се провеждат на открито на площада пред община Ямбол и са с вход свободен за жителите и гостите на града.", "date": "2019.04.02", "title": "Ямбол: „Джипси Кингс“ ще участват в големия концерт по повод Деня на Ямбол"}
{"url": "http://www.focus-news.net/news/2019/04/02/2641888/blagoevgrad-lek-avtomobil-i-mikrobus-sa-katastrofirali-na-85-km-ot-avtomagistrala-struma-v-posoka-blagoevgrad-nyama-postradali.html", "text": "Лек автомобил и микробус са катастрофирали на 85 км от автомагистрала „Струма“ в платното в посока Благоевград, предаде репортер на  Радио „Фокус“ – Пирин . Инцидентът е станал точно на изхода на магистралата преди включването за пътен възел „Бараково“. При пътнотранспортното произшествие няма пострадали, нанесени са само материални щети. На място няма екипи на полицията. Катастрофата не пречи на движението, тъй като автомобилите са встрани от пътното платно. \r\nНатали СТЕФАНОВА", "date": "2019.04.02", "title": "Благоевград: Лек автомобил и микробус са катастрофирали на 85 км от автомагистрала „Струма“ в посока Благоевград, няма пострадали"}
{"url": "http://www.focus-news.net/news/2019/04/02/2641883/mvr-ot-nachaloto-na-operatsiyata-24-chasa-skorost-sa-registrirani-7-sluchaya-na-shofyori-previshili-skorostta-s-poveche-ot-50-km-v-naseleno-myasto.html", "text": "МВР: От началото на операцията „24 часа скорост“ са регистрирани 7 случая на шофьори, превишили скоростта с повече от 50 км в населено място. Това сочат междинните резултати от операцията „24 часа скорост“, съобщиха от пресцентъра на  МВР . Данните са предоставени от ГД \"Национална полиция\".  \r\nОт началото на операцията за контрол на скоростта до момента 193-ма служители са заснели нарушения на 231 точки за контрол, съобщиха от ГД „Национална полиция“. С т.н. камери – триноги са установени 1120 нарушения, със стационарни камери - 49 нарушения, с мобилните технически системи TFR1-M - 1279 нарушения.  \r\nУстановени са 7 случая на водачи, превишили скоростта с повече от 50 км в населено място, както и 64 други нарушения. Настъпили са 24 ПТП с материални щети и 1 инцидент с ранени. Няма данни за ПТП със загинали.", "date": "2019.04.02", "title": "МВР: От началото на операцията „24 часа скорост“ са регистрирани 7 случая на шофьори, превишили скоростта с повече от 50 км в населено място"}
{"url": "http://www.focus-news.net/news/2019/04/02/2641892/sofiya-izlozhbata-stolichnata-obshtina-1918-1944-godini-na-trudnosti-i-gradivna-deynost-shte-bade-otkrita-v-regionalniya-istoricheski-muzey.html", "text": "Регионален исторически музей - София реализира изложбата \"Столичната община (1918-1944) – години на трудности и градивна дейност\", съобщиха от пресцентъра на  Столична община . Изложбата се организира в чест на 140-ата годишнина от обявяването на София за столица на България. Откриването е днес от 17:00 ч. в Музея (пл. \"Бански\" 1). Временната експозиция е обвързана с датата 3 април 1879 г., когато София е избрана за столица на Княжество България от Учредителното събрание.  Основният фокус е дейността на Столична община през периода 1918 – 1944 г. Тогава градската управа последователно се оглавява от десет кмета, всеки с важна роля за развитието на София.", "date": "2019.04.02", "title": "София: Изложбата \"Столичната община (1918-1944) – години на трудности и градивна дейност\" ще бъде открита в Регионалния исторически музей"}
{"url": "http://www.focus-news.net/news/2019/04/02/2641894/veliko-tarnovo-zadarzhan-e-38-godishen-mazh-nanesal-poboy-na-saprugata-si.html", "text": "Служители на Районно управление – Горна Оряховица са задържали 38-годишен мъж, нанесъл телесна повреда на съпругата си. Това съобщиха от  ОДМВР – Велико Търново . Сигналът за нанесения побой е подаден на 1 април в Районното управление, като 35-годишната жена е посетила съдебен лекар, който и е издал съдебно-медицинско удостоверение. 38-годишният ѝ съпруг с инициали В.Т. е задържан за срок до 24 часа и настанен в определените за целта помещения. В Районно управление – Горна Оряховица е образувано досъдебно производство.", "date": "2019.04.02", "title": "Велико Търново: Задържан е 38-годишен мъж, нанесъл побой на съпругата си"}
{"url": "http://www.focus-news.net/news/2019/04/02/2641895/poslanikat-na-sasht-v-balgariya-n-pr-erik-rubin-shte-bade-na-poseshtenie-v-dobrich-na-4-april.html", "text": "Посланикът на САЩ в България Н. Пр. Ерик Рубин ще бъде на посещение в Добрич на 4 април. Това съобщиха от пресцентъра на  Община Добрич . В 14.15 часа в Огледална зала „Нели Божкова“ ще се проведе брифинг.", "date": "2019.04.02", "title": "Посланикът на САЩ в България Н. Пр. Ерик Рубин ще бъде на посещение в Добрич на 4 април"}
{"url": "http://www.focus-news.net/news/2019/04/02/2641891/veliko-tarnovo-blizo-800-choveka-sa-izmerili-kravnata-si-zahar-v-ramkite-na-initsiativata-pohod-sreshtu-diabeta-v-svishtov.html", "text": "Близо 800 човека са измерили кръвната си захар в рамките на инициативата „Поход срещу диабета“ в Свищов. Това съобщи Таня Методиева,  доброволец от наземния патрул на кампанията, предаде репортер на  Радио „Фокус“ – Велико Търново . Проявата е част от Националната дарителска кампания, която набира средства за купуване и предоставянето на сензори и трансмитери на всички нуждаещи се деца от България с диабет от тип 1. Тя се организира от членове на Лайънс клуб – Видин и бе подкрепена от Община Свищов. Идеята е с разнообразни спортни и развлекателни събития да се насочи вниманието на максимален брой българи към превенция на болестта и грижа за собственото здраве като се предостави информация и възможност за безплатни тестове за нивата на кръвната захар на всеки желаещ. \r\nТаня Методиева съобщи, че програмата в Свищов е включвала изследвания на кръвна захар, както и още интересни прояви. Във въздуха е бил издигнат топловъздушен балон, който е качвал безплатно дарители на кампанията и деца. В центъра на града е била разположена и благотворителна мобилна кухня, която е предлагала топла скара и напитки. Инициативата е завършила с концерт на местни състави и изпълнители. \r\nНадежда КРЪСТЕВА", "date": "2019.04.02", "title": "Велико Търново: Близо 800 човека са измерили кръвната си захар в рамките на инициативата „Поход срещу диабета“ в Свищов"}
{"url": "http://www.focus-news.net/news/2019/04/02/2641896/burgas-hip-hop-izpalnitelite-ot-apsurt-i-deep-zone-project-shte-sa-chast-ot-nay-noviya-muzikalen-festival-spice-music-festival.html", "text": "Знаковите хип-хоп изпълнители от „Ъпсурт“ и хаус бандата „Deep zone project“ ще са част от най-новия музикален фестивал SPICE Music festival. Това обяви на пресконференция днес Николай Тодоров, организатор на събитието, съобщиха от пресцентъра на  Община Бургас . \r\nИцо Хазарта и компания ще взривят сцената с най-големите си хитове на 9 август, а „Deep zone project“ - на 10 август. \r\nПаралелно със SPICE Music festival ще се провежда и Street food & Art Festival от 7 до 11 август. Той ще бъде с вход  само на 9 и 10 август, когато се провежда музикалният фест, тъй като ще бъде обособена фестивалната зона за музикалното събитие на пристанището. \r\nЖителите и гостите на града ще могат да се насладят, чрез разположените специализирани каравани и мобилни кухни, на ястия и специалитети от различни държави, като Виетнам, Япония, Тайланд, Турция, Гърция и т.н. \r\nStreet food & Art Festival също ще има сцена, на която, освен участия на музиканти, ще се изявяват популярни кулинарни блогъри и влогъри, известни гурме гурута от ТВ формати, както и популярни български звезди, за които тайнството на кулинарията е неизчерпаемо вдъхновение и  страст. \r\nНеподозирани таланти ще демонстрира актьорът Филип Аврамов – Фицата, който ще се представи пред посетителите на феста в различно амплоа – заедно с групата си „Джинджифил“, той ще излезе на сцената на Street food & Art Festival и ще демонстрира музикални умения, а после ще покаже и таланта си в кулинарията. \r\nДруг специален участник във феста е Бате Енчо, който ще забавлява най-малките посетители на Street food & Art Festival в ролята на самурай, а после ще изненада присъстващите с японски специалитети.", "date": "2019.04.02", "title": "Бургас: Хип-хоп изпълнителите от „Ъпсурт“ и „Deep zone project“ ще са част от най-новия музикален фестивал SPICE Music festival"}
{"url": "http://www.focus-news.net/news/2019/04/02/2641890/kaloyan-metodiev-politolog-shte-ima-pechelivshi-partii-ot-niskata-izbiratelna-aktivnost-koyato-predvizhdat-sotsiolozite.html", "text": "Ще има печеливши партии от ниската избирателна активност на предстоящия евровот, която предвиждат последните социологически проучвания. Това каза за Радио „Фокус“ политологът Калоян Методиев. Той уточни, че печеливши могат да бъдат основно формации с твърди ядра и допълни, че ГЕРБ има нужда от ниска избирателна активност, за да може да мобилизира машината и чрез нея да индексира изборна победа. Според Методиев ДПС също има нужда от ниска избирателна активност, защото там има твърдо ядро, етнически вот, който излиза стройно. Очевидно БСП в този случай няма никаква нужда от ниска избирателна активност и ще се стреми към максимална избирателна активност. Същото ще гонят и от „Да, България“ или „Демократична България“, каза още политологът. А патриотите – те нямат нужда от нищо вече, допълни политологът. \r\nЕлеонора ЧОЛАКОВА", "date": "2019.04.02", "title": "Калоян Методиев, политолог: Ще има печеливши партии от ниската избирателна активност, която предвиждат социолозите"}
{"url": "http://www.focus-news.net/news/2019/04/02/2641893/72-patsienti-sa-poluchili-bezplatni-konsultatsii-za-babrechni-zabolyavaniya-v-umbal-sv-ivan-rilski-po-povod-svetovniya-den-na-babreka.html", "text": "72 пациенти са се възползвали от безплатните прегледи, които бяха организирани в Клиниката по нефрология на УМБАЛ „Св. Иван Рилски“ от 11 до 19 март 2019 г. по повод Световния ден на бъбрека. Това съобщиха от пресцентъра на  УМБАЛ „Св. Иван Рилски“ . 32 от тях са били с нефрологичен проблем като най-честите диагнози са били: \r\n- Остър и хроничен пиелонефрит с често рецидивиращи уроинфекции \r\n- Хронична бъбречна недостатъчност (в над 80% от случаите развита на фона на захарен диабет). \r\n- Хроничен гломерулонефрит \r\n- Хроничен нефритен синдром \r\n14 от прегледаните пациенти са насочени за хоспитализация в Клиниката по нефрология за лечение и проследяване на заболяването им. \r\n10 от хората, които са се възползвали от безплатните прегледи, са били консултирани освен с нефролог и с уролог, поради наличие на урологичен проблем: простатна хиперплазия, бъбречно-каменна болест, кисти на бъбреците и др. \r\n9 от прегледалите се са получили втора консултация с ендокринолог, заради наличието на захарен диабет. \r\nКлиниката по нефрология на УМБАЛ „Св. Иван Рилски” е една от водещите в страната. В нея освен нефролози, работят още лекари със специалност ендокринология, кардиология, имунология и вътрешни болести, което позволява едно по-всеобхватно наблюдение на състоянието на пациентите.", "date": "2019.04.02", "title": "72 пациенти са получили безплатни консултации за бъбречни заболявания в УМБАЛ „Св. Иван Рилски“ по повод Световния ден на бъбрека"}
{"url": "http://www.focus-news.net/news/2019/04/02/2641897/dobrich-34-kub-m-nezakonno-dobiti-darva-za-ogrev-sa-otkriti-v-dva-imota-v-selo-zarnevo.html", "text": "34 куб. м незаконно добити дърва за огрев са открити при полицейска проверка в имотите на мъж в село Зърнево. Това съобщават от пресцентъра на  ОДМВР . Проверката е извършена вчера около 12.10 часа. Двата частни имота, в които е съхранявана дървесината, са на територията на село Зърнево. Те са обитавани от 59-годишен мъж. По случая е образувано бързо полицейско производство.", "date": "2019.04.02", "title": "Добрич: 34 куб. м незаконно добити дърва за огрев са открити в два имота в село Зърнево"}
{"url": "http://www.focus-news.net/news/2019/04/02/2641898/pregled-na-mezhdunarodnite-novini-do-13-chasa-agentsiya-fokus.html", "text": "В рамките на по-малко от 24 часа след публикуването на резултатите от местните избори в Турция, настъпи нова промяна в отношенията между Анкара и Вашингтон: САЩ спират доставката на оборудване и ръководства за управление на изтребителите F-35  като първа стъпка за окончателно блокиране на споразумението, съобщава електронното издание на гръцкия ежедневник  To Vima . \r\nСпоред медийни съобщения, още преди няколко дни представители на САЩ са информирали турците, че преустановяват доставките на части, свързани с оборудването на изтребителя. Информацията е потвърдена от анонимни източници, които уверяват, че са отменени всички последващи доставки за F-35.  \r\nТурция и държавният й глава Реджеп Тайип Ердоган отказаха да анулират сделката за доставката на руските зенитно-ракетни системи С-400. В отговор САЩ заплашиха да отменят доставките на F-35 за Анкара. Впоследствие й предложиха да закупи системите „Пейтриът“.  \r\nПроблемът около С-400 е само един от поредицата дипломатически спорове между САЩ и Турция. Друг такъв е въпросът за екстрадирането на ислямския духовник Фетхуллах Гюлен. Все още има значителни различия в политиката за Близкия изток, войната в Сирия и санкциите срещу Иран. \r\nОфициален представител на Пентагона заяви пред медии, че САЩ имат сериозно намерения да изключат Турция от програмата за производство на изтребителите F-35, ако Анкара не се откаже от амбицията си да притежава системата С-400. \r\nОчаква се решението на САЩ за F-35 да усложни планираното посещение в страната на турския министър на външните работи Мевлют Чавушоглу по-късно тази седмица. \r\n***  Правителствената делегация на гръцкия премиер Алексис Ципрас пристигна в сградата на правителството в Скопие, където лидерът на кабинета в Атина бе посрещнат с държавни и военни почести. Министър-председателят на югозападната ни съседка Зоран Заев и министри от правителството му дочакаха Ципрас „на крака“, отбелязва електронното издание на скопския вестник  „Нова Македония“ . \r\nПремиерът на Гърция бе посрещнат на международното летище в Скопие от министъра на отбраната на югозападната ни съседка Радмила Шекеринска и от министъра на икономиката Крешник Бектеши. \r\nЦипрас пристигна в столицата на югозападната ни съседка със закъснение – самолетът му трябваше да кацне в Скопие около 9:30 часа местно време (10:30 часа българско време), но полетът се забави и машината бе приземена около десет минути по-късно. Причините не бяха пояснени.  \r\nЗаради забавянето ще се наложи съкращаване на програмата за официалното посрещане на министър-председателя на Гърция. Предстои среща между Ципрас и Заев, с което ще бъдат даден официален старт на визитата на гръцкия премиер. В същото време ще има и отделни разговори между министри на двете страни. След това ще бъде дадена и пресконференция. \r\nЦипрас пристига в Скопие с делегация от 10 министри и над 140 представители на бизнеса. Очаква се в рамките на визитата му да бъдат подписани редица споразумения за сътрудничество в различни области. \r\n***  Фракцията на Съюза (ХДС/ХСС) в Буденстага призова лидера на първия тур на президентските избори в Украйна Владимир Зеленски да уточни политическите си позиции и да представи екипа, с който планира да работи, съобщава киевското електронно издание  „Европейская правда“ . \r\n„Зеленски трябва през следващите три седмици преди гласуването конкретно да посочи за какво се бори и кой екип от политици ще го подкрепи”, цитира изявлението на председателя на фракцията ХДС/ХСС Давид Вадефул киевското издание. „Украйна не може да си позволи да разчита на неопитно ръководство в конфликт с Русия и в трудната й икономическа и социална ситуация\", допълва германският депутат. \r\nСпоред Вадефул подобна ситуация „само ще насръчи Москва да засили политиката си на дестабилизация спрямо Украйна\". \r\n„Зеленски също трябва да изясни как иска да постигне целта си – дали ще лиши олигарсите от власт, като се има предвид, че Игор Коломойски до голяма степен подкрепи предизборната му  кампания?\", попита германският политик. \r\nВадефул вярва, че високият процент на гласувалите за Зеленски е показател за намаляващото доверие в политическите елити и разочарованието от реформата на президента Петро Порошенко. „По-голямата част от населението се надява, че Зеленски ще поведе решителна борба срещу корупцията и влиянието на олигарсите\", добави германецът. \r\n„Новият неуспех на Юлия Тимошенко свидетелства, че избирателите не вярват на нейната неразбираема вътрешна и външна политика. Първо, тя не можеше да убеди избирателите в ползите от скъпите, но трудно осъществими изборни обещания, които само ще влошат развитието на Украйна\", обобщи фракционният председател на Съюза (ХДС/ХСС). \r\n***  Бившият министър-председател на Косово Байрам Косуми предлага четирите „малки балкански страни\" - Албания, Косово, Северна Македония и Черна гора да формират „модерна конфедерация\", основана на общата дипломация и армия, търговията и свободния поток от хора и стоки, съобщава скопското електронно издание  „Локално“ . \r\nВ авторския текст, който разпространиха медиите в Прищина, Байрами казва, че подобна идея може да бъде реализирана, тъй като изброените страни нямат претенции една към друга. \r\n„Защо може да се създаде модерна конфедерация, когато албанците са неразделна част от всяка една от тези държава? Защото именно албанците имат стратегически интерес да поддържат независимостта и приятелските отношения със Северна Македония и Черна гора, именно заради албанския фактор в тези страни и заради хегемонистичните апетити на Сърбия и политиката на влияние на другите“, пише Косуми, бившпремиер на Косово от 2005 г. до 2006 г. \r\nСпоред Косуми четирите страни имат малки територии, малки пазари и не толкова развити икономики, а брутният им вътрешен продукт варира от пет милиарда долара (Черна гора) до 13 милиарда долара (Албания). Косуми отбеляза, че всички малки страни от Югоизточна Европа заедно нямат БВП, колкото достига например чешкият. \r\nТой смята, че обединението на четирите държави би спестило голяма част от бюджета на всяка от тях в областта на дипломацията. Така ще бъдат намалени значително броя на посолствата на всяка една от изброените страни, тъй като те ще бъдат представяни от само една мисия в отделните държави. \r\nПолзите от обединението в една конфедерация ще има и за областта на отбраната. „Армиите на тези малки държави започват от 2500, колкото Косово и Черна гора, до 9 000-10 000, колкото са тези на Северна Македония и Албания. Никоя от малките армии на тези четири държави не може да бъде гаранция за сигурността на страната от непряка регионална или европейска държбава, разбира се, ако (американският президент Доналд Тръмп) има дилеми защо, например, НАТО трябва да защитава Черна гора“, пише още бившият косовски премиер Байрам Косуми.  \r\nИзданието припомня, че към настоящия момент той е ректор на Университета в Гниляне и професор по журналистика в Университета в Прищина. \r\n***  Председателят на Европейската комсиия Жан-Клод Юнкер определи бившия министър-председател на Обединеното кралство Дейвид Камерън като „един от най-големите разрушители на модерните времена\", като подчерта, че той е забранил на изпълнителния орган на ЕС да играе каквато и да била роля в кампанията за референдум за Брекзит, съобщава  Politico  в европейската си редакция. \r\nВ изявление пред регионалния парламент в германската провинция Заарланд, председателят на ЕК заяви: „Сега знаем какво не иска британският парламент. Но все още не сме успели да разберем какво искат. В сравнение с парламента в Лондон, Сфинксът е отворена книга. Трябва да накараме Сфинкса да говори. Достатъчно дълго продължи мълчанието“, привежда изданието думите на люксембургския политик. \r\n„На нас ни беше забранено да присъстваме по какъвто и да е начин в кампанията за референдум от страна на Камерън, който е един от най-големите разрушители на модерните времена, защото – според него, Комисията е още по-малко популярна в Обединеното кралство, отколкото в други държави-членки на ЕС\". \r\n„Ако бяхме в състояние да участваме в тази кампания, можехме да зададем - и също така да отговорим - на много въпроси, които се задават сега\". \r\n***  Проникването в сградата на севернокорейското посолство в Мадрид е „тежък терористичен атентат\" – или според говорител на Министерството на външните работи на изолираната комунистическа страна, отбелязва испанският национален ежедневник  El Pais  в поредна статия, посветена на инцидента от февруари тази година.  \r\n„Незаконното нахлуване, окупиране и изнудване на дипломатическа мисия и изнудване са сериозни и груби нарушения на държавния суверенитет и международното право, такъв вид действия не трябва да се толерират\", подчертаха от външнополитическото ведомство в Пхенян в изявление за произшествието.  \r\nТова е първата реакция на Пхенян от инцидента, който се случи на 22 февруари, когато група от 10 души проникна в дипломатическата сграда и нападнаха осмината души вътре с цел да открият и откраднат „чувствителна информация за ядрената и оръжейната програма Северна Корея ”, според източници от испанските правоохранителни органи.  \r\nГоворителят на Пхенян заяви още, че Северна Корея очаква от испанските власти да проведат разследване „с цел откриване на терористите и изправянето им пред правосъдието в съответствие със съответното международно право“. \r\nАнглийската версия на изявлението на министерството, публикувана от KCNA, също така казва дословно, че Пхенян третира случая като „терористична атака“. За него са заподозрени агенти на Федералното разузнавателно бюро (ФБР) на САЩ, припомня изданието. \r\n***  Държавният глава на САЩ Доналд Тръмп ще приеме за среща в Белия дом генералния секретар на НАТО Йенс Столтенберг. Поводът е 70-та годишнина от рождения ден на Алианса, пояснява германският национален ежедневник  Die Frankfurter Allgemeine Zeitung . \r\nНа 4 април 1949 г. дванадесет държави от Европа и Северна Америка сключиха Северноатлантическия договор в американската столица. По повод на годишнината външните министри на държавите от НАТО се срещат във Вашингтон в сряда и четвъртък. В сряда Столтенберг ще изнесе реч пред Конгреса на САЩ. \r\nБелият дом заяви, че Тръмп и Столтенберг искат да подчертаят „важността на НАТО като опора за международен мир и стабилност\" и да говорят за постиженията на Алианса - включително за успеха с увеличаване на разходите на европейските страни-членки за отбрана.  \r\nАмериканският президент дълго време се оплакваше от несправедливото разпределение на тежестта във военния алианс и по-специално атакува Германия поради относително малкия дял на разходите й отбрана спрямо държавния бюджет. На срещата на върха на НАТО миналото лято в Брюксел Тръмп дори не изключи излизането на САЩ от Алианса, ако съюзниците не се съобразят с изискването за отделяне на два процента от БВП за подобряване на отбранителните им способности. \r\n***", "date": "2019.04.02", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/04/02/2641899/varna-za-shesta-poredna-godina-v-grada-shte-se-provedat-bezplatni-turisticheski-peshehodni-obikolki-na-angliyski-i-na-balgarski-ezik-s-profesionalen-ekskurzovod.html", "text": "За шеста поредна година в града ще се проведат безплатни туристически пешеходни обиколки на английски и на български език с професионален екскурзовод. Първият тур за българи ще е на 4 април. Това съобщиха за  Радио „Фокус“ – Варна  от Туристическия информационен център в града. Звеното организира обиколките съвместно със Съюза на екскурзоводите в България. През настоящата година са предвидени общо 110 тура, от които 90 на английски език и 20 – на български. Основната цел е да бъдат представени по интересен начин културно-историческото наследство и забележителностите на Варна.  \r\nГрупите с английските беседи ще се събират всеки вторник, сряда, петък и събота, в периода от 1 май до 2 октомври от 10.30 часа в Туристическия информационен център. Маршрутът, по който ще преминават, е: Катедралата „Св. Успение Богородично“, паметникът на Цар Калоян, площад „Независимост“, Дом на архитекта, ул. „Преслав“, Католическата църква, Римските терми, ул. „Осми ноември“, Музеят за Нова история на Варна, Военноморският музей, торпедоносецът „Дръзки“, аквариум, планетариум, Слънчевият часовник (входа на Морската градина), Фестивалният и конгресен център, Градската художествена галерия „Борис Георгиев“, Община Варна, Археологическият музей и др.  \r\nЗа българската аудитория туровете ще се провеждат всеки първи и последен четвъртък на месеца – от 4 април до 28 ноември, както и на националните празници. \r\nДиана СТОЕВА", "date": "2019.04.02", "title": "Варна: За шеста поредна година в града ще се проведат безплатни туристически пешеходни обиколки на английски и на български език с професионален екскурзовод"}
{"url": "http://www.focus-news.net/news/2019/04/02/2641901/afp-es-naredi-na-velikobritaniya-da-vazstanovi-nezakonnata-darzhavna-pomosht-za-multinatsionalni-kompanii.html", "text": "Антимонополният орган на Европейския съюз определи като „незаконни“ данъчните облекчения, които Великобритания е предоставила на мултинационални компании, съгласно правилата за държавна помощ, предава  AFP . \r\nЕвропейската комисия не представи никакви данни за размера на средствата, които трябва да бъдат възстановени от Лондон, нито за участващите компании, но заяви, че Обединеното кралство„неправомерно освобождава някои мултинационални групи“ от данъчните правила. \r\n„Това е незаконно съгласно правилата на ЕС за държавните помощи. Великобритания сега трябва да си възстанови ненужните данъчни облекчения\", подчерта в изявление европейският комисар по конкуренцията Маргрете Вестагер. Тереза Герова", "date": "2019.04.02", "title": "AFP: ЕС нареди на Великобритания да възстанови незаконната държавна помощ за мултинационални компании"}
{"url": "http://www.focus-news.net/news/2019/04/02/2641900/dobrich-sazdadenoto-ot-obshtinata-nablyudavano-zhilishte-dava-vazmozhnost-na-mladi-hora-za-uspeshna-sotsialna-integratsiya-v-obshtestvoto-i-na-rabotniya-pazar.html", "text": "Създаденото от Общината през миналата година Наблюдавано жилище дава възможност на млади хора за успешна социална интеграция в обществото и на работния пазар. Това беше отчетено по време на представяне на данни от междинната оценка на ефективността и въздействието на областната стратегия за развитие на социалните услуги в област Добрич. Данните бяха представени от Снежана Ванкова, представител на фондация „Лумос“ за Добрич, предаде кореспондентът на  Радио „Фокус” – Варна . През 2018 година в Община град Добрич стартира проект по Оперативна програма „Региони в растеж“ за създаването на Наблюдавано жилище. То дава възможност на шестима младежи, напускащи специализирана институция или резидентна услуга, за успешна социална интеграция и на работния пазар. Дневни услуги за пълнолетни лица с увреждания се предоставят само в четири общини, между тях е и Добрич. Заетостта на специализираните институции за стари хора и пълнолетни лица с увреждания е пълна спрямо предходния стратегически период. Отчита се още промяна в тенденцията на постоянно увеличаване на възрастните хора и лицата с увреждания, чакащи настаняване в специализирана институция. Сега броят на чакащите за настаняване е намалял с 40%, но все още остава висока тази стойност. Отбелязва се, че кандидатите за настаняване и в частност техните близки все още припознават институционалната грижа като най-подходяща, независимо от доказателствата в противоположна посока. От друга страна, алтернативните форми на подкрепа в социалните и междусекторни услуги не могат да отговорят на далеч по-големия брой нуждаещи. Няма данни за броя на потребителите от областта, които ползват или кандидатстват за ползване на услуги в други области на страната. Добре е развита мрежата от читалища и клубове на пенсионера и инвалида, които подпомагат хората в пенсионна възраст и лица с увреждания да поддържат социални контакти, ангажиране и осмисляне на свободното време. Като проблем се отчита липсата на социални услуги за подкрепа на пълнолетни лица с емоционални, поведенчески и психични проблеми, лица, които не могат да се ползват от адекватна медицинска и социална закрила. Единствената услуга, която консултира и подкрепя лица от тази целева група, остава Дневният център за пълнолетни лица с увреждания при Центъра за психично здраве „Д-р Петър Станчев“ в Добрич. Възлагането на управлението на социални услуги на външни доставчици все още е сравнително ограничена практика, независимо от наличието на организации или дружества с опит в управление на услуги и проекти като Български червен кръст и различни фондации. \r\nЖулиета НИКОЛОВА", "date": "2019.04.02", "title": "Добрич: Създаденото от Общината Наблюдавано жилище дава възможност на млади хора за успешна социална интеграция в обществото и на работния пазар"}
{"url": "http://www.focus-news.net/news/2019/04/02/2641903/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.04.02", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/04/02/2641905/eksperti-po-bedstviyata-ot-tsyal-svyat-shte-se-obuchavat-v-bchk.html", "text": "Доброволци, служители на няколко национални дружества и представители на Международната федерация на Червения кръст и Червения полумесец (МФЧК/ЧП) ще се обучават в продължение на една седмица как да управляват средствата от паричното подпомагане при бедствия и кризи. Обучението ще се проведе от 1 до 8 април в НУЛЦ – Лозен и ще бъде водено от екип на МФЧК/ЧП, а официалният старт беше даден днес. Това съобщиха от пресцентъра на  БЧК . То е част от двугодишния проект „Доброволци на ЕС за хуманитарна помощ: Техническа помощ и изграждане на капацитет“, финансиран от ЕС и МФЧК/ЧП. \r\nЦелта на проекта е да се подобри способността на националните дружества да предоставят качествена подкрепа, управлението на по-големи групи от доброволци и персонал за реакция при извънредни ситуации, да се повиши капацитетът при оказване на хуманитарна помощ, както и да се подобри подпомагането на различни операции от разстояние. \r\nБЧК отговаря за тестването и практическите обучения по проекта. През месец май ще стартира и второто, което ще бъде мащабно международно занятие с последващо реално полево обучение с регионалните спасителни екипи на Международната федерация.", "date": "2019.04.02", "title": "Експерти по бедствията от цял свят ще се обучават в БЧК"}
{"url": "http://www.focus-news.net/news/2019/04/02/2641907/kyustendil-vsichki-nalichni-mobilni-i-statsionarni-ustroystva-sa-vklyucheni-v-24-chasovata-aktsiya-skorost-v-oblastta.html", "text": "Всички налични мобилни и стационарни устройства са включени в 24-часовата акция „Скорост” в областта. Това каза пред журналисти старши инспектор Светослав Кирилов от ОДМВР – Кюстендил, предаде репортер на  Радио „Фокус” – Кюстендил . Акцията е започнала от 6.00 часа днес и ще продължи до 6.00 часа на 3 април. В рамките на нея се осъществява 24-часов пътен контрол. Изцяло натоварени са всички технически средства за контрол на скоростта, които са налични в ОДМВР – Кюстендил. Ангажирани са и голям брой служители, упълномощени за пътен контрол. „От извършения анализ е установено, че превишената скорост е една от основните причини за тежки пътни произшествия, водещи до голям брой загинали и ранени. Целта на операциите е намаляване на пътнотранспортния травматизъм и да се повиши пътната безопасност”, каза Светослав Кирилов. Към момента ОДМВР – Кюстендил е оборудвана с четири мобилни системи за контрол на скоростта, една стационарна камера и една тринога камера. Всички те са включени в полицейската операция и са разположени на места, за които предварително е установено, че са с концентрация на пътни инциденти или където водачите на моторни превозни средства си позволяват да натискат педала на газта, въпреки въведените ограничения. \r\nВенцеслав ИЛЧЕВ", "date": "2019.04.02", "title": "Кюстендил: Всички налични мобилни и стационарни устройства са включени в 24-часовата акция „Скорост” в областта"}
{"url": "http://www.focus-news.net/news/2019/04/02/2641910/sport-andi-mari-publikuva-video-s-parvi-opit-za-trenirovka-sled-operatsiyata.html", "text": "Бившият номер едно в света Анди Мъри излезе на корта за първа тренировка след операцията за смяна на тазобедрена става. Съответното стана ясно от видео, което британецът публикува. \r\nМъри се подложи на хирургическа интервенция след Откритото първенство на Австралия през януари, когато загуби в първия кръг от Роберто Баутиста Агут. \r\nТрикратният носител на титли от „Големия шлем“ пропусна целия минал сезон заради проблеми със ставата. По-рано той сподели, че планира да се завърне на корта за турнира „Уимбълдън“.", "date": "2019.04.02", "title": "Спорт: Анди Мъри публикува видео с първи опит за тренировка след операцията"}
{"url": "http://www.focus-news.net/news/2019/04/02/2641908/smolyan-yuristite-ot-grupata-na-pp-gerb-v-obshtinskiya-savet-organizirat-priemna-za-grazhdani-na-8-april.html", "text": "Юристите от групата на ПП ГЕРБ в Общинския съвет на Смолян организират приемна за граждани. Тя ще се състои на 8 април 2019 г. в офиса на ГЕРБ, който се намира на бул. България 14. Това съобщиха от пресцентъра на  ГЕРБ – Смолян . \r\nГражданите ще получат безплатни юридически консултации от общинските съветници Славка Каменова, Петър Мирчев и Ангел Безергянов. Те ще бъдат на разположение в понеделник от 16.00 до 18.00 часа. Телефон за записвания: 0884 800 259.", "date": "2019.04.02", "title": "Смолян: Юристите от групата на ПП ГЕРБ в Общинския съвет организират приемна за граждани на 8 април"}
{"url": "http://www.focus-news.net/news/2019/04/02/2641909/burgas-v-novata-chast-na-primorskiya-park-shte-se-sastoi-zalesyavane-po-povod-sedmitsata-na-gorata.html", "text": "В новата част на Приморския парк ще се състои залесяване по повод Седмицата на гората. Това съобщиха от пресцентъра на  Община Бургас . Инициативата ще се проведе на 3 април от 11.00 часа в новата част на Приморския парк до Флората с участието на Община Бургас,  Регионална дирекция по горите - Бургас и Държавно ловно стопанство - Несебър по повод ежегодното честване на Седмицата на гората 2019.  \r\nЩе бъдат залесени 15 бр. едроразмерни фиданки от Атласки кедър.", "date": "2019.04.02", "title": "Бургас: В новата част на Приморския парк ще се състои залесяване по повод Седмицата на гората"}
{"url": "http://www.focus-news.net/news/2019/04/02/2641904/faktor-makedoniya-zapadnoevropeyskite-turisti-se-izplashiha-ot-politicheskata-kriza-v-albaniya.html", "text": "Западноевропейските туристи се изплашиха от политическата криза в Албания, предизвикана от протестите на опозицията, в резултат на което се стигнало до отмяна на множество резервации за края на март и началото на април, съобщава македонското електронно издание  „Фактор“ . \r\nСпоред Асоциацията на албанските туроператори няколко големи групи с туристи, които са планирали почивки в страната, са решили да се откажат от тях. \r\nПовечето от групите, отменили посещение в Албания, са туристи от Великобритания, Германия и Израел, потвърждава асоциацията, като споделя опасения, че ако напрегнатата политическа ситуация в страната продължи, ще се стигне до сериозни загуби за туризма. \r\nМиналата година албанското крайбрежие бе посетено от рекорден брой туристи, около шест милиона, или с 16% повече от предходната година. Тереза Герова", "date": "2019.04.02", "title": "„Фактор“ (Македония): Западноевропейските туристи се изплашиха от политическата криза в Албания"}
{"url": "http://www.focus-news.net/news/2019/04/02/2641912/granichni-politsai-zadarzhaha-shofyor-pri-opit-da-napusne-stranata-sled-kato-e-blasnal-peshehodets.html", "text": "Гранични полицаи задържаха шофьор, опитващ се да напусне страната след пътно-транспортно произшествие с пострадал български гражданин. Това съобщиха от  Главна дирекция \"Гранична полиция\" . Снощи в 20.17 ч. в РДГП Русе е получен сигнал от ОДМВР Велико Търново, че малко преди това в района на село Самоводене, на главен път Велико Търново – Русе, неустановен товарен автомобил е блъснал 47-годишен пешеходец, който е откаран в болница.  В 21.50 ч. граничен полицейски наряд в района на ГКПП \"Дунав мост Русе\" е установил в колоната изчакващи да преминат автомобили турски камион със счупен десен фар. Граничните полицаи са задържали водача – 60-годишен турски гражданин. В 4.00 ч. тази сутрин  шофьорът е предаден на служители от ОДМВР във Велико Търново.", "date": "2019.04.02", "title": "Гранични полицаи задържаха шофьор при опит да напусне страната след като е блъснал пешеходец"}
{"url": "http://www.focus-news.net/news/2019/04/02/2641902/stanimir-stanimirov-instruktor-po-rafting-rafting-sezonat-prez-2018-g-premina-bez-nito-edin-intsident.html", "text": "Рафтинг сезон 2018 г. премина без нито един инцидент. Това каза за  Радио „Фокус“ – Пирин  Станимир Станимиров, инструктор по рафтинг, каяк и алпинизъм за община Симитли. Той изрази надежда, че и тази година ще се запази тази положителна статистика. „При нас безопасността е от изключително голямо значение“, подчерта Станимиров. Той каза още, че в тази връзка са предприети поредица от превантивни мерки. „Една от тях е свързана с това, че когато водата е прекалено висока, избягваме да пускаме неопитни хора по екстремното ни трасе в река Струма, което е и същинската част на Кресненското дефиле. Там бързеите са доста  сериозни. Причината за това наше действие е, че водата се разлива, залива бреговете и става много буйна. Понякога дори отива към дърветата и ако стане инцидент, то тогава спасяването ще бъде доста трудно“, коментира Станимиров. Според него за съжаление много хора не разбират това, защото се налага да ги пуснат по една част от реката, която не е толкова екстремна, а те са си планували нещо по-различно, но всичко това се прави с една единствена цел – тяхната безопасност. Станимиров отбеляза, че е много трудно да се каже с колко точно инструктора и лодки разполагат. „Това е така, защото тук всичко зависи от броя на хората, които са се записали за спускания с рафт. Имаме между 6 и 12 човека. Самите лодки са с различен брой места в тях – имаме за 4, за 6 и за 8 човека“, добави Станимиров. \r\nЛивия НИНОВА", "date": "2019.04.02", "title": "Станимир Станимиров, инструктор по рафтинг: Рафтинг сезонът през 2018 г. премина без нито един инцидент"}
{"url": "http://www.focus-news.net/news/2019/04/02/2641913/svetovnoto-dvizhenie-za-mir-shte-bade-predstaveno-v-sofiya-na-3-april.html", "text": "Световното Движение за мир ще бъде представено пред медиите и представители на дипломатическия корпус. Това съобщиха от пресцентъра на  ПП АБВ . Събитието ще се проведе на 3 април 2019 г. от 11.00 часа в клуб „Журналист“ на Съюза на българските журналисти – ул. „Граф Игнатиев“ 4, ет. 1. \r\nУчастие ще вземе Пламена Заячка, председател на Инициативния комитет на Световното Движение за мир.", "date": "2019.04.02", "title": "Световното Движение за мир ще бъде представено в София на 3 април"}
{"url": "http://www.focus-news.net/news/2019/04/02/2641911/ministar-temenuzhka-petkova-zapozna-sindikatite-s-izpalnenieto-na-merkite-za-stabilizirane-na-tets-maritsa-iztok-2.html", "text": "Изпълнението на кратко-, средно- и дългосрочните мерки за стабилизиране на ТЕЦ „Марица-изток 2“ бе в центъра на разговора на енергийния министър Теменужка Петкова с представители на Конфедерацията на независимите синдикати в България и Конфедерацията на труда „Подкрепа“. Това съобщиха от пресцентъра на  Министерство на енергетиката . Министър Петкова ги увери, че запазването на работата на комплекса „Марица-изток“ е задача от първостепенна важност за правителството. \r\n„Набелязаните краткосрочни мерки за стабилизиране на централата са изпълнени\", информира тя и припомни, че „Български енергиен холдинг“ ЕАД закупи необходимите квоти за работата на ТЕЦ „Марица-изток 2“ до м. март 2020 г.  Проведени са няколко срещи с Комисията за енергийно и водно регулиране по отношение на използването от страна на ТЕЦ-а на така наречения Механизъм за компенсиране на разходите за критична инфраструктура. Такава възможност е предвидена в Закона за енергетиката. Министър Петкова информира, че тези разходи в размер на около 500 млн. лв., са включени в обосновката на ТЕЦ-а за цените през новия регулаторен период.  \r\n„Възможността да бъде капитализиран дългът на ТЕЦ „Марица-изток 2“ е обсъдена с Главна дирекция „Конкуренция“ в Европейската комисия\", каза още тя. Очаква се крайното решение за увеличаване на капитала на централата да бъде взето до средата на годината.  \r\nДо края на м. юни „Електроенергиен системен оператор“ ЕАД ще анализира пазара на електроенергия. Това е една от предвидените дългосрочни мерки за стабилизиране на ТЕЦ „Марица-изток 2“, като анализът следва да послужи за разработване и нотифициране пред Европейската комисия на така наречения Механизъм за капацитет. \r\nМеханизмите за капацитет са признат от ЕК легитимен метод, чрез който държавите-членки могат да гарантират сигурност на доставките. Намерението на Министерството на енергетиката е през есента на 2019 г. да депозира пред ЕК избрания механизъм, така че нотификацията от страна на комисията да стане факт до края на годината.   \r\nМинистър Петкова припомни и получената безсрочна дерогация на ТЕЦ „Марица-изток 2“, която също е необходимо условие за бъдещата ѝ работа.", "date": "2019.04.02", "title": "Министър Теменужка Петкова запозна синдикатите с изпълнението на мерките за стабилизиране на ТЕЦ „Марица-изток 2“"}
{"url": "http://www.focus-news.net/news/2019/04/02/2641906/spetsializiranata-prokuratura-poiska-zadarzhaneto-na-shest-litsa-obvineni-za-uchastie-v-organizirana-prestapna-grupa-za-darzhane-i-targoviya-s-ognestrelni-orazhiya-v-kazanlashko.html", "text": "Специализираната прокуратура внесе в Специализирания наказателен съд искания за налагане на мерки за неотклонение \"Задържане под стража\" на шест лица, обвинени за участие в организирана престъпна група за държане и търговия с огнестрелни оръжия в Казанлъшко. Това съобщиха от пресцентъра на  Специализираната прокуратура . Очаква се съдът да насрочи час за заседанието днес.", "date": "2019.04.02", "title": "Специализираната прокуратура поиска задържането на шест лица, обвинени за участие в организирана престъпна група за държане и търговия с огнестрелни оръжия в Казанлъшко"}
{"url": "http://www.focus-news.net/news/2019/04/02/2641914/veliko-tarnovo-katastrofa-mezhdu-turski-tovaren-avtomobil-i-patrulka-e-stanala-v-selo-kutsina-nyama-postradali.html", "text": "Катастрофа между турски товарен автомобил и патрулка е станала в село Куцина, няма пострадали. Това съобщиха от  ОДМВР – Велико Търново . Инцидентът е станал тази нощ на главен път I-5, км 81 в село Куцина. Водачът на товарния автомобил с турска регистрация е управлявал с несъобразена скорост, в следствие на което е ударил в задната част спрелият в дясно патрулен автомобил „Киа Сийд“. Има нанесени материални щети, водачите са изпробвани за алкохол, като пробите са отрицателни. Пътнотранспортното произшествие е обработено по административен ред.", "date": "2019.04.02", "title": "Велико Търново: Катастрофа между турски товарен автомобил и патрулка е станала в село Куцина, няма пострадали"}
{"url": "http://www.focus-news.net/news/2019/04/02/2641915/dots-harieta-manolova-klinichen-psiholog-nay-harakteren-za-autistichnoto-razstroystvo-e-problemat-v-komunikatsiyata-i-interaktsiyata-s-drugite.html", "text": "Най-характерното за аутистичното разстройство е проблемът в комуникацията и интеракцията с другите. Това каза за  Радио „Фокус“ – Пирин  доцент Хариета Манолова, клиничен психолог. По думите ѝ аутистичното разстройство е сравнително нова диагноза в детската психиатрия. „Причината е, че тези, които първи говорят за това разстройство, са Лео Канер и Ханс Аспергер през 1943 – 1944 година, което показва, че доста скоро е номинирано като отделна нозологична единица“, допълни доцент Хариета Манолова. Тя заяви, че през годините тази единица получава различни промени и еволюция в диагностичните критерии за поставяне на диагнозата. „Най-характерното за аутистичното разстройство е проблемът в комуникацията и интеракцията с другите, което е в социокомуникативната сфера на развитието, както и съществуването на различни стереотипи и повтарящо се поведение“, каза още доцент Хариета Манолова. Тя коментира, че родителите имат различна сензитивност към своето дете и неговото състояние, което е различно, но вече все по-рано търсят помощ от специалисти, за да се консултират за проблеми в ранното развитие“, заяви доцент Манолева. Тя посочи, че до преди 10–15 години аутизмът се е диагностицирал едва в училищната възраст. „Сега има родители, които ни търсят и преди навършване на 3-годишна възраст на детето. Това е много добре, защото колкото по-рано се диагностицира проблемът и се започнат интервенции, толкова по-сериозен е и ефектът“, добави доцент Хариета Манолова. \r\nДенис НИКИФОРОВ", "date": "2019.04.02", "title": "Доц. Хариета Манолова, клиничен психолог: Най-характерен за аутистичното разстройство е проблемът в комуникацията и интеракцията с другите"}
{"url": "http://www.focus-news.net/news/2019/04/02/2641916/plovdiv-41-godishna-zhena-e-postradala-pri-katastrofa-na-patya-mezhdu-karlovo-i-banya.html", "text": "41-годишна жена е пострадала при пътно произшествие на пътя между Карлово и Баня. Това съобщиха от  ОДМВР - Пловдив . Около 15.40 часа на 1 април лек автомобил „Тойота“ излязъл вдясно извън платното за движение и се преобърнал. След медицински преглед за домашно лечение е освободена 41-годишна жена, управлявала колата. Алкохолната ѝ проба е отрицателна. По първоначални данни причина за катастрофата е загуба на контрол на моторното превозно средство. Случаят е отработен по административен ред от служители на РУ - Карлово.", "date": "2019.04.02", "title": "Пловдив: 41-годишна жена е пострадала при катастрофа на пътя между Карлово и Баня"}
{"url": "http://www.focus-news.net/news/2019/04/02/2641920/blagoevgrad-dve-palni-stipendii-za-uchastie-v-mezhdunaroden-kosmicheski-lager-space-camp-turkey-shte-predostavyat-obshtina-gotse-delchev-i-tsentarat-za-tvorchesko-obuchenie.html", "text": "Две пълни стипендии за участие в международен космически лагер Space Camp Turkey през 2019 ще предоставят Община Гоце Делчев и Център за творческо обучение. Това съобщиха от пресцентъра на  Община Гоце Делчев . За стипендиите могат да кандидатстват ученици на възраст между 9 и 15 години от Община Гоце Делчев, които имат интереси в науката и технологиите, а освен това владеят английски език, тъй като обучението ще се осъществява само на английски. Желаещите за участие трябва да напишат авторско есе или видео есе в срок до 15 април 2019 г. по една от следните теми: \r\nТема 1: Промени ли НАСА света за 60 години? \r\nТема 2: Екзопланетите – Нови светове \r\nТема 3: Изненада! Аз съм извънземно! \r\nОбемът на творбите за конкурса не трябва да надхвърля 400 думи или 5 минути. Кандидатства се онлайн до изтичането на крайния срок - 15 април в 00.00 ч. Резултатите ще бъдат обявени до 19 април 2019 г. Двамата стипендианти ще имат възможност да се обучават в космическия лагер Space Camp Turkey заедно с техни връстници от цял свят. \r\nКонкурсът се провежда в рамките на сформираното през 2018 г. сътрудничество между Община Гоце Делчев и Център за творческо обучение в областта на образованието. Стипендията покрива разходите по 6-дневния престой, храната, таксата за участие и пътуването на децата (без допълнителни дневни пари) и е в размер на 1250 долара. \r\nЖелаещите могат да кандидатстват за стипендия на сайта на Space Camp Turkey в България – spacecamp.cct.bg, или директно през този  . \r\nЗа допълнителни въпроси могат да пишат на spacecamp@cct.bg или да се свържат с организаторите на телефон 0882 506 425.", "date": "2019.04.02", "title": "Благоевград: Две пълни стипендии за участие в международен космически лагер Space Camp Turkey ще предоставят Община Гоце Делчев и Центърът за творческо обучение"}
{"url": "http://www.focus-news.net/news/2019/04/02/2641922/veliko-tarnovo-desetki-zhelaeshti-da-izmeryat-kravnata-si-zahar-se-sabraha-na-pametnik-asenevtsi.html", "text": "Десетки желаещи да измерят кръвната си захар се събраха на паметник „Асеневци“ във Велико Търново, предаде репортер на  Радио „Фокус“ – Велико Търново . Там се проведе Националната кампанията „Поход срещу диабета“, организирана от Лайънс клуб – Видин, с подкрепата на Община Велико Търново. Градът е една от спирките на наземния поход на патрулите на Лайънс движението. В подножието на паметника беше особен кът за безплатно измерване на кръвната захар. Присъстващите получаваха и брошури с информация за заболяването, а в рамките на 20 минути се изви „сладко“ хоро.  \r\nТаня Методиева, която е доброволец в наземния патрул, отбеляза, че целта на кампанията е да се съберат колкото се може повече средства за закупуване на сензори и трансмитери на всички нуждаещи се деца от България с диабет тип 1. Желанието на организаторите е да се повиши информираността на населението относно диабет тип 1, както иновативните методи за контрол на диабета да бъдат включени в списъка за финансиране от националните здравни каси на България и Румъния.  \r\nКампанията се провежда в редица градове от двете страни на река Дунав чрез организиране на въздушни, наземни и водни походи. Всеки ден патрулите са в различни градове, а вечер трите лъча се събират в определено населено място, където организират голям празник. Таня Методиева посочи, че кампанията е на „Лайънс“ движението в България е насочена и към превенция и информираност. В тази връзка има и отворена дарителска линия DMS DIABET 17 777. Цената на 1 SMS е 1 лв. за всички мобилни оператори. \r\nНадежда КРЪСТЕВА", "date": "2019.04.02", "title": "Велико Търново: Десетки желаещи да измерят кръвната си захар се събраха на паметник „Асеневци“"}
{"url": "http://www.focus-news.net/news/2019/04/02/2641921/nova-makedoniya-makedoniya-poseshtenieto-na-tsipras-v-skopie-ne-mina-bez-protesti-grupa-demonstranti-okichiha-tsentara-sas-zvezdata-na-vergina.html", "text": "Посещението на министър-председателя на Гърция Алексис Ципрас в Скопие не мина без протести. Група демонстранти окичиха защитните ограждения на един от булевардите в столицата на югозападната ни съседка със знамена, на които е изобразена Звездата на Вергина, съобщава електронното издание на скопския вестник  „Нова Македония“ .  \r\nДемонстрантите – група от около 20 души, се събра на булевард „Св. Климент Охридски“ в опит да достигнат до сградата на правителството. Пред него обаче са поставени ограждения. Тереза Герова", "date": "2019.04.02", "title": "„Нова Македония“ (Македония): Посещението на Ципрас в Скопие не мина без протести – група демонстранти окичиха центъра със Звездата на Вергина"}
{"url": "http://www.focus-news.net/news/2019/04/02/2641918/ministar-petya-avramova-tol-taksite-nyama-da-se-otrazyat-znachitelno-varhu-tsenite-na-hranitelnite-produkti.html", "text": "Тол таксите няма да се отразят значително върху цените на хранителните продукти. Това съобщи в Сливен министърът на регионалното развитие и благоустройството Петя Аврамова, предаде репортер на  Радио „Фокус“ – Сливен . Министър Аврамова посочи, че логиката на определяне на тол тарифите е следната: автомобилите от 3.5 до 12 т, които са най-масовият транспорт и осъществяват вътрешните превози на стоки, ще бъдат с най-ниски тарифи, така че таксите да не се отразят върху хранителните продукти. Министър Аврамова нарече спекулации твърденията, че тол таксите ще доведат до сериозно увеличение на храните. „Изчисления на Световната банка са показали, че най-голямото увеличение в потребителската кошница ще бъде за минералната вода и безалкохолните напитки – около 4%. В другата категория за тежкотоварни автомобили ще важи принципът, който руши и замърсява повече, ще плаща повече\", посочи министър Петя Аврамова. По думите ѝ за автобусните превози ще има много ниска тол тарифа, защото те изпълняват и социална функция. Тя добави, че тези средства, които държавата сега взима под формата на винетна такса, ще бъдат заплащани като тол тарифа. „Всъщност преразпределението ще бъде вътрешно във сектора. Който пътува повече, ще заплаща повече, защото тол таксата е на база изминато разстояние“, каза още министър Аврамова. По думите ѝ увеличението на тол таксите за товарните и автобусни превози са коментирани вчера на среща между МРРБ и превозвачите. „След като министерството предостави поискана от превозвачите информация, ще бъде насрочена нова среща. Най-вероятно тя ще се състои следващата седмица\", посочи Аврамова. \r\nМинистър Петя Аврамова добави, че ВиК – Сливен ще получи над 112 млн. лв. по европейски проект по ОП „Околна среда“, като част от тези средства са предназначени за довеждащи водопроводи до пречиствателната станция за питейни води на Сливен. „Министерството има готовност до 2020 година да размрази обекта, да бъде актуализиран проектът и да бъдат довършени останалите 10% от строителните дейности\", заяви министърът. \r\nМинистър Аврамова е в Сливен за участие в няколко събития, който са част от Националната кампания, насочена към младите хора „10 причини да остана в моя Сливен“. По- късно регионалният министър ще участва в дискусия за регионалното развитие и европейската солидарност. \r\nЛюдмила ЙОРГОВА", "date": "2019.04.02", "title": "Министър Петя Аврамова: Тол таксите няма да се отразят значително върху цените на хранителните продукти"}
{"url": "http://www.focus-news.net/news/2019/04/02/2641924/vezhdi-rashidov-nosya-armeniya-v-sartseto-si.html", "text": "„Трийсет години след катастрофалното земетресение в град Спитак аз нося в сърцето си Армения с нейния горд народ, с нейната воля да преодолее трагедията и да продължи напред. Щастлив съм, че съм успял да помогна и аз на тази страна”. Това каза председателят на парламентарната Комисия по културата и медиите Вежди Рашидов днес на церемонията, на която посланикът на Армения Н. Пр. Армен Саргсян му връчи специален сертификат заради изключителната помощ, която той е оказал на Армения в онзи така труден момент след земетресението на 7 декември 1988 година, съобщиха от  Комисията по културата и медиите . Вежди Рашидов, който е почетен гражданин на Армения, дойде за церемонията в посолството със златния орден за заслуги в областта на културата, който му беше връчен през 2012 година в Ереван. Той разказа историята на дарението от 60 хиляди долара, което заедно със своя приятел – големия художник  Георги Трифонов правят на Армения след унищожителното земетресение, взело 25 хиляди жертви. „Двамата пътувахме за откриване на наша изложба в Академията Лалит Кала в Индия през Москва и на летището в руската столица чухме страшната новина за трагедията, взела толкова много жертви в Спитак и други градове, сринала цяло училище с двеста деца вътре и потопила в скръб цяла Армения. Спонтанно решихме, че всички пари от продажбите на творбите ще дарим за Армения. Предстоеше ни още една изложба в Париж, а след това външното министерство в Москва ни покани за друга изложба и откупи наши творби. И така се събраха 60 хиляди долара, които дарихме. Шест седмици след трагедията бяхме в най-пострадалия град - Спитак. Никога няма да забравя две неща от този ден – масовите гробове на хилядите жертви и децата, останали сираци, които ни наобиколиха и ни прегръщаха. Инстиктивно бръкнах в джоба си да им дам пари, но тези деца не искаха пари – те искаха човешка нежност. Никога няма да забравя този момент. Тогава ни удостоиха със званието почетен гражданин на Армения и приех признанието с голямо вълнение”, посочи той. \r\nПосланик Саргсян заяви, че Армения има в лицето на Вежди Рашидов голям приятел. „Вие двамата с Георги Трифонов се притекохте на помощ първи и в много труден момент, а България и българските спасители от Червения кръст се отзоваха веднага за спасителните акции в Армения, точно българи извадиха живи изпод развалините пострадали хора и те са живи и до днес. Десетки български граждани тогава направиха и парични дарения” , каза Армен Саргсян. Армения и до днес пази спомена за всички, които са й помогнали в този толкова труден момент.", "date": "2019.04.02", "title": "Вежди Рашидов: Нося Армения в сърцето си"}
{"url": "http://www.focus-news.net/news/2019/04/02/2641923/komisaryat-korina-kretsu-es-investira-33-miliona-evro-v-gazovata-vrazka-mezhdu-balgariya-i-gartsiya.html", "text": "Европейската комисия взе решение по линия на политиката на сближаване да се инвестират 33 млн. евро в изграждането на трансграничен междусистемен газопровод с дължина 182 км между Комотини, Гърция, и Стара Загора. Това каза комисарят по въпросите на регионалната политика Корина Крецу в интервю за  Агенция „Фокус“ . Газопроводът е европейски проект от общ интерес, допринасящ за постигането на целите на Енергийния съюз.  България е една от десетте държави от ЕС, в които Комисията ще инвестира общо 4 млрд. евро за 25 големи инфраструктурни проекта. Пълния текст на интервюто четете по-късно в „Мнение”", "date": "2019.04.02", "title": "Комисарят Корина Крецу: ЕС инвестира 33 милиона евро в газовата връзка между България и Гърция"}
{"url": "http://www.focus-news.net/news/2019/04/02/2641889/evropeyskaya-pravda-berlin-ukrayna-ne-mozhe-da-si-pozvoli-da-razchita-na-neopitno-rakovodstvo-v-konflikt-v-rusiya-zelenski-tryabva-da-konkretizira-programata-si.html", "text": "Фракцията на Съюза (ХДС/ХСС) в Буденстага призова лидера на първия тур на президентските избори в Украйна Владимир Зеленски да уточни политическите си позиции и да представи екипа, с който планира да работи, съобщава киевското електронно издание  „Европейская правда“ . \r\n„Зеленски трябва през следващите три седмици преди гласуването конкретно да посочи за какво се бори и кой екип от политици ще го подкрепи”, цитира изявлението на председателя на фракцията ХДС/ХСС Давид Вадефул киевското издание. „Украйна не може да си позволи да разчита на неопитно ръководство в конфликт с Русия и в трудната й икономическа и социална ситуация\", допълва германският депутат. \r\nСпоред Вадефул подобна ситуация „само ще насръчи Москва да засили политиката си на дестабилизация спрямо Украйна\". \r\n„Зеленски също трябва да изясни как иска да постигне целта си – дали ще лиши олигарсите от власт, като се има предвид, че Игор Коломойски до голяма степен подкрепи предизборната му  кампания?\", попита германският политик. \r\nВадефул вярва, че високият процент на гласувалите за Зеленски е показател за намаляващото доверие в политическите елити и разочарованието от реформата на президента Петро Порошенко. „По-голямата част от населението се надява, че Зеленски ще поведе решителна борба срещу корупцията и влиянието на олигарсите\", добави германецът. \r\n„Новият неуспех на Юлия Тимошенко свидетелства, че избирателите не вярват на нейната неразбираема вътрешна и външна политика. Първо, тя не можеше да убеди избирателите в ползите от скъпите, но трудно осъществими изборни обещания, които само ще влошат развитието на Украйна\", обобщи фракционният председател на Съюза (ХДС/ХСС).  Тереза Герова", "date": "2019.04.02", "title": "„Европейская правда“: Берлин: Украйна не може да си позволи да разчита на неопитно ръководство в конфликт в Русия, Зеленски трябва да конкретизира програмата си"}
{"url": "http://www.focus-news.net/news/2019/04/02/2641926/plovdiv-riosv-e-nalozhila-globi-za-deynostta-na-kooperatsiya-sveti-vlasiy-v-selo-trud.html", "text": "РИОСВ – Пловдив е извършвала множество проверки на дейността на Всестранна кооперация „Свети Власий“ в село Труд по жалби и сигнали. Това съобщиха от  РИОСВ - Пловдив . \r\nЗа нарушение на екологичното законодателство на наемател на помещения – собственост на кооперацията, досега са съставени два акта за установяване на административни нарушения. Издадени са две наказателни постановления за налагане на глоби в размер на общо 6 000 лв. При следващи проверки на място, последната от които е направена през февруари, не е установена дейност по разкомплектоване на моторни превозни средства, нито лица, извършващи нерегламентирана дейност. \r\nСигналите за извършване на нерегламентирана дейност на територията на кооперацията започват през 2016 г. Проверките се правят съвместно с представители на други институции – община Марица, кмета на селото, РУ на МВР – с. Труд. \r\nОт страна на РИОСВ – Пловдив внезапните проверки на обекта ще продължат, като при установяване на нарушения ще се предприемат съответните действия според екологичното законодателство.", "date": "2019.04.02", "title": "Пловдив: РИОСВ е наложила глоби за дейността на кооперация „Свети Власий“ в село Труд"}
{"url": "http://www.focus-news.net/news/2019/04/02/2641925/ministar-nikolina-angelkova-pred-liderite-v-turizma-v-sevilya-balgariya-ima-ogromen-potentsial-za-investitsii-v-sferata-na-turizma-koyto-shte-promotirame.html", "text": "България е сред страните с огромен потенциал за инвестиции в туризма, който предстои да бъде открит от бизнеса, и ние ще насърчим този интерес. Това заяви в Севиля министърът на туризма Николина Ангелкова пред участниците в диалога на лидерите на световния туризъм – едно от водещите събития на 19-ата Глобална среща на върха на Световния съвет за пътувания и туризъм (WTTC), съобщиха от пресцентъра на  Министерство на туризма . Форумът се провежда от 2 до 4 април 2019 г. под надслов Визионери в туристическия сектор (Changemakers).  \r\nДиалогът на лидерите бе посветен на добрите практики за максимално привличане на инвестиции към туристическите дестинации чрез подобряване на бизнес средата, така че да се осигури дългосрочен устойчив растеж и конкурентоспособност на сектора. \r\nВ изказването си министър Ангелкова обърна внимание, че през последните няколко години българският туризъм отбелязва значително нарастване на туристическите посещения и постъпленията от тях. През 2018 г. в страната са отчетени близо 9.3 млн. визити на чуждестранни туристи, като за последните 4 години е отбелязан 31% ръст на такива посещения, а приходите от тях са се увеличили с 34%.  \r\n\"В българската туристическа индустрия работят над 26 хил. фирми. Секторът заедно със сродните му индустрии генерира 11.7% от БВП на страната и беше издигнат от правителството в национален приоритет\", посочи министър Ангелкова. Тя подчерта, че още от създаването си като самостоятелна институция в края на 2014 г. Министерството на туризма насърчава привличането на инвестиции за устойчиво и балансирано развитие на отрасъла на национално, регионално и местно ниво. \r\nВ това отношение България има ред конкурентни предимства - най-благоприятен данъчен режим в Европа. Ставката на корпоративния данък е 10% - най-ниската в ЕС. Данъкът върху доходите на физическите лица е фиксиран на 10%. \"На промишлеността в области с висока безработица данъчната ставка е 0%, а за големите инвестиции са въведени законови насърчения. Работната сила е добре образована, високо квалифицирана, като съставлява над 62 на сто от населението\", каза още тя. \r\n\"България има стратегическо географско положение, осигуряващо директен достъп до основни туристически пазари по Черно и Средиземно море\", посочи още министър Ангелкова и акцентира, че природните и климатичните условия, заедно с богатото културно-историческо наследство на страната са предпоставка за голямо разнообразие на туристическите услуги през четирите сезона на годината. Тя изтъкна също, че България предлага най-доброто съотношение цена-качество, предлагайки висококачествени туристически продукти на разумна стойност за различни целеви групи, и това е сред силните конкурентни предимства на дестинацията. \r\n\"Най-развитите туристически подсектори в България са морският, рекреационният и планинският туризъм, генериращи 95% от приходите от туристическата ни индустрия. Страната предлага отлични възможности и за културно-исторически туризъм със своите над 40 хил. разкрити артефакта\", съобщи министър Ангелкова. Тя допълни, че СПА и балнеотуризмът също имат огромни възможности за развитие в бъдеще. България се нарежда на второ място в Европа по природни минерални ресурси, с около 1600 извора на минерални води.  \r\n\"Министерството на туризма е готово да съдейства за привличане на повече инвеститори в тези направления, както и в предлагането на винен/гурме, конгресен туризъм и др., за да засили напредъка в регионите. Насърчаването на този бизнес интерес е сред основните приоритети през настоящата година. Предприехме първите стъпки за надграждане на специализирана карта на инвестиционните проекти в туризма, която създадохме\", поясни министър Ангелкова. Инициативата визира разнообразни възможности за стартиране на бизнес в един от най-печелившите и устойчиви сектори на нашата икономика. Подготвяме второ издание на картата и нейна дигитална версия. Министерството планира и инвестиционни турове в страната, за да осигури повече информация за българските и чуждестранните предприемачи, стана ясно от изявлението на министъра пред форума. \r\nТя посочи още, че едно от събитията в тази посока е международната конференция за устойчиво привличане на инвестиции в туризма, която ще се проведе в края на месец май 2019 г. в Слънчев бряг. Целта на форума е да повиши осведомеността за инвестиционния потенциал в страната и региона на Югоизточна Европа, а също да обсъди обща визия за справяне с предизвикателства в тази сфера. Министър Ангелкова отправи покана към присъстващите да участват в предстоящото събитие и да се запознаят с разнообразните възможности на България като дестинация.", "date": "2019.04.02", "title": "Министър Николина Ангелкова пред лидерите в туризма в Севиля: България има огромен потенциал за инвестиции в сферата на туризма, който ще промотираме"}
{"url": "http://www.focus-news.net/news/2019/04/02/2641928/veliko-tarnovo-osem-proekta-sa-poluchili-finansirane-po-programa-izkustvo-i-kultura-za-2019-godina.html", "text": "Осем проекта са получили финансиране по програма „Изкуство и култура“ на Община Велико Търново тази година. Бюджетът на програмата е 50 000 лв. и средствата бяха разпределена след заседание на комисията, която оценява и класира проектните предложения, съобщиха от  Комисията . \r\nНай-голямата сума – 9 840 лв., получава организацията „Тристан филм“, която ще трябва да изработи филм за читалище „Надежда 1869“. Тази година най-старото читалище във Велико Търново чества своята 150-ата годишнина. Режисьорът Станимир Трифонов е този, който ще работи върху филма за читалището. \r\nПо 8 000 лв. получават сдруженията „Пумпал“ и „Фюжън Уей“. Първата организация иска да направи фестивал на уличните изкуства Rails. Идеята на авторите, които са художници, е да направят графити фестивал с участие на български артисти от най-високо ниво. Културно събитие от такъв вид и с такива размери не е провеждано досега във Велико Търново и никъде в България през последните няколко години. Художниците са избрали да рисуват върху новоизградената стоманобетона стена по подхода към гара Трапезица и станцията на фуникуляра, която води към самия хълм. \r\n„Фюжън Уей“ е организацията, която през последните две години провежда в старата столица Фестивал на китарите. Тази година проектът е посветен на музицирането като иновативно изкуство, което съчетава в себе си различни традиционни и съвременни култури и жанрове. \r\n6 995 лв. получава ТД „Трапезица – 1902“, за да реализира за пореден път проекта си „Изкуство сред природата“. Това лято студентите ще работят върху изграждането на интерактивни арт инсталации от дърво, камък и метал. \r\nС 5 800 лв. програмата финансира и проекта на сдружение „П.И.Т.А.“. Зад него стои Гергана Пенова, която миналата година реализира идеята си „Отражения – претворено наследство“, а сега е посветила проекта си на символите на Велико Търново. \r\n5 365 лв. получа и най-голямата школа за латино танци Un beso, за да реализира за седми път фестивал на танца и латинската култура. Латино фиестата продължава три вечери и ще бъде отново в пространството около Художествената галерия и паметника на Асеневци. \r\nС 4 000 лв. програмата финансира дейностите на организацията „Ай Ер Ви Интернешънъл“, която е завила поредица от изложба в галерия Heerz Tooya. Финансиране получава и проектът на „ВТ Инвест“, които отново са подготвили програма, наречена „1кв. м. изкуство“. \r\n15 бяха всички проектни предложения, които постъпиха за финансиране по програмата „Изкуство и култура“. Четири от тях не бяха допуснати още при разглеждане на документите, два отпаднаха по време на дискусията в комисията. Не получи финансиране и проектът за Международен кино-литературен фестивал“ на „Синелибри“ ООД с идеята този фест да влезе в Културния календар на Община Велико Търново.", "date": "2019.04.02", "title": "Велико Търново: Осем проекта са получили финансиране по програма „Изкуство и култура“ за 2019 година"}
{"url": "http://www.focus-news.net/news/2019/04/02/2641927/dots-d-r-dimitar-terziev-detski-psihiatar-rannata-interventsiya-pri-autizam-tryabva-da-zapochne-predi-tretata-godina.html", "text": "При успешното развитие на децата с аутистично разстройство започването на ранна интервенция трябва да е преди третата година, като възрастта все повече и повече се измества надолу. Това каза доц. д-р Димитър Терзиев, детски психиатър и началник на дневно отделение на Клиника по детска психиатрия „Св. Никола”, УМБАЛ-„Александровска”, в интервю за  Агенция „Фокус“  по повод световния ден на осведомеността за аутизъм. „Приема се, че ранната диагноза е един от факторите, от които зависи прогнозата“, заяви доц. Терзиев. „Друг фактор, може би, от още по-голямо значение е наличният потенциал за развитие на детето“, посочи детският психиатър. По думите му децата с аутизъм са много различни, от такива, които могат да бъдат училищно обучавани, до такива които трябва да бъдат обгрижвани през целия си живот. „Освен от потенциала, зависи много и от своевременността на интервенциите. Започването на ранна интервенция трябва да е преди третата година, като възрастта все повече и повече се измества надолу. В най-големите съвременни развития на ранните интервенции се смята, че преди две годишна възраст и при по-малки деца, при които има сериозен риск от установяване на всички признаци на аутистичното разстройство е много важно да започнат интервенции, но почти навсякъде по света, така и у нас, това остава по-скоро по желание, отколкото една рутинна практика“, каза още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.02", "title": "Доц. д-р Димитър Терзиев, детски психиатър: Ранната интервенция при аутизъм трябва да започне преди третата година"}
{"url": "http://www.focus-news.net/news/2019/04/02/2641929/sport-sinat-na-mihael-shumaher-zapochna-debyutniya-si-test-vav-formula-1-s-ferari.html", "text": "Синът на Михаел Шумахер – Мик, започна дебютния си тест във Формула 1 с отбора на Ферари в Бахрейн. Най-новият член на академията за млади пилоти на Ферари Шумахер-младши ще кара за Скудерията, преди да поеме управлението на новия болид на Алфа Ромео – С38. \r\nТестът в Бахрейн е първият по-значителен опит на Мик във Формула 1. През изминалия уикенд той направи и дебюта си във Формула 2 с отбора Према и финишира съответно осми и шести в двете състезания на „Сахир\". \r\nШумахер-младши е единственият пилот, който прави дебют във вторник. Утре шанс да се изявят ще получат още четирима млади пилоти.", "date": "2019.04.02", "title": "Спорт: Синът на Михаел Шумахер започна дебютния си тест във Формула 1 с Ферари"}
{"url": "http://www.focus-news.net/news/2019/04/02/2641931/pleven-v-meditsinskiya-universitet-se-provede-informatsionen-den-po-programa-erazam.html", "text": "В Медицинския университет се проведе информационен ден по програма ,,Еразъм +“, предаде кореспондент на  Радио ,,Фокус“ . Събитието се организира от направление „Европейска интеграция и международно сътрудничество“ и се проведе в зала „Амбоаз Паре“. Тематиката на срещата бяха възможностите за осъществяване на студентска, докторантска и преподавателска мобилност през академичната 2019/2020 г.   \r\nНиколина Ангелова, координатор на направление „Европейска интеграция и международно сътрудничество“, представи насоките за ефективното администриране на Програмата за мобилност с цел обучение и практика за студентите и коментира възможностите за мобилност на преподаватели и персонал. Студенти от университета и преподаватели разказаха за своя опит с програмата и приканиха присъстващите да последват примера им.", "date": "2019.04.02", "title": "Плевен: В Медицинския университет се проведе информационен ден по програма ,,Еразъм +“"}
{"url": "http://www.focus-news.net/news/2019/04/02/2641930/liderat-na-abv-rumen-petkov-kam-boyko-borisov-tryabva-da-ima-myarka-v-tsinizma-i-lazhata.html", "text": "Министър-председателят Борисов трябва да има някаква мярка в цинизма и лъжата. Това се посочва в  позиция на лидера на ПП АБВ Румен Петков . „След като преди години закри Военното училище, сега с предизборна цел е цъфнал в Долна Митрополия, за да ги уверява как ще го разкрие.   \r\nАз съм разговарял с тогавашния председател на Народното събрание госпожа Цачева да не бъде закривано училището и с тогавашния му военен министър\", посочи Петков. \r\n„Днес той е отишъл в Долна Митрополия, за да лъже и да спекулира, след като десет години носи отговорност за управлението и на страната, и за законодателните инициативи в сектора „Сигурност“ и за нелепите решения, свързани с военнообразователната система на България\", каза още Петков.  \r\n„Един път, по моя инициатива и на депутата тогава Васил Антонов, военновъздушното училище беше много ясно разписано в закона като същностен елемент от военнообразователната система на страната. След това Борисов и компания закриха военновъздушното училище, загърбиха българската авиация, оставиха я на земята за прашасва, а днес с предизборни цели, грубо и спекулантски, лъжат и достойните и честни офицери и сержанти от военновъздушните сили на страната, и гражданите, като цяло\", добави лидерът на АБВ.  \r\n„Аз мисля, че ние, българите, сме достатъчно лъгани от Борисов и компания, за да се подведем сега по този му циничен и отчаян ход да хвърли прах в очите на достатъчно изстрадалата българска авиация“, каза още той.", "date": "2019.04.02", "title": "Лидерът на АБВ Румен Петков към Бойко Борисов: Трябва да има мярка в цинизма и лъжата"}
{"url": "http://www.focus-news.net/news/2019/04/02/2641934/nikola-chanev-oblasten-upravitel-na-kardzhali-zapochva-osnovniyat-remont-na-ul-8-mart-v-grada-koyato-e-chast-ot-republikanskata-patna-mrezha.html", "text": "Започва основният ремонт на ул. „8 март“ в кв. „Веселчане“, която е част от републиканската пътна мрежа. Това каза на брифинг областният управител на Кърджали Никола Чанев, предаде кореспондентът на  Радио „Фокус“ . На официалната церемония присъстваха началникът на Областно пътното управление - Кърджали и фирмите изпълнители. Дължината на участъка е 2.10 км от табелката на града, след която започва пътят за град Ардино, до светофарите на кръстовището с бул. „Беломорски“, откъдето се насочва другият републикански път в посока към Момчилград и Маказа. „Цялостната рехабилитация ще започне с локални ремонти, за да се използва старата настилка за основа. Ще имаме едно чисто ново платно. Около 700 000 лева е стойността на ремонта, който трябва да бъде извършен до края на месец май. След това трябва да бъдат оправени и тротоарите, което е в прерогативите на Община Кърджали. За да не се утежнява трафикът през летните месеци,  ремонтът започва сега. Между КАТ и Резбарци ще се наложи затваряне на пътя, но максимално бързо ще се работи, за да се приключи до два месеца“, каза още Никола Чанев.  \r\nЧасти от улицата бяха ремонтирани още през 2018 година, а сега ще бъде извършена цялостна реконструкция на участъка. \r\nДарина ДЕЕНИЧИНА", "date": "2019.04.02", "title": "Никола Чанев, областен управител на Кърджали: Започва основният ремонт на ул. „8 март“ в града, която е част от републиканската пътна мрежа"}
{"url": "http://www.focus-news.net/news/2019/04/02/2641919/plovdiv-zhitelite-na-kv-karshiyaka-blokirat-mosta-na-gerdzhika-v-znak-na-protest-sreshtu-badeshto-zastroyavane-na-park.html", "text": "Жителите на „Кършияка” блокират моста на Герджика в знак на протест срещу бъдещо застрояване на парка зад Санкт Петербург. Това съобщиха за  Радио „Фокус” - Пловдив  от Инициативния комитет на протестиращите. Ефективният протест на хората и блокадата е срещу бездействието на Общината. Те са изпратили уведомително писмо до кмета на общината, в което се възмущават от това, че на многобройните им искания за запазване на предназначението на терена като „зелена площ“ до този момент липсва изпълнение на поетите обещания. Хората от квартала поставят срок до 8 април 2019 година, до който Общината трябва да извърши промяната и да синхронизира съществуващата документация, така че в заданието за изменение на Общия устройствен план да се запази предназначението на терена за озеленяване. В Подробния устройствен план също трябва да бъде отразено това предназначение като терен за „озеленяване“, а не „за обществено обслужване“, в съответствие с Общия устройствен план. Ако тези искания не бъдат изпълнени до поставения срок повече от 200 жители на квартала ще блокират на 12 април 2019 година кръстовището на ул. „Победа“ с ул. „Полк. Сава Муткуров“. \r\n„За нас това парче земя, последната останала зеленина в района, е БЕЗЦЕННА!“, пишат хората в специално създадената група в социалната мрежа. „ВАП вече се задейства! И ще изкара доста „смърдящи“ сделки!“, пишат още те, след като Прокуратурата обяви вчера, че са установени нарушения в 157 наредби на общините Пловдив, Варна, Велико Търново, Плевен, Русе, Сливен и още много други. В информацията от Прокуратурата се казва, че доста общини разрешават изграждането на заведения и други обекти в паркове и градинки, в нарушение на Закона за устройство на територията (ЗУТ). За да дадат възможност общинските зелени площи да бъдат застроени, местните власти приемали и съответни наредби. Нарушенията са констатирани от Върховната административна прокуратура (ВАП) при проверка по реда на надзора за законност на подзаконови нормативни актове, приети от общинските власти и отнасящи се до застрояването и опазването на озеленените площи. \r\nХората от пловдивския квартал „Кършияка” ще продължат с протестите докато не се убедят, че паркът ще се запази. „Ние променяме света! Тук и сега, и нищо друго няма значение“, пишат още протестиращите в социалната мрежа. \r\nПрез това време в парка зад хотела е издигната палатка, с развети национални флагове около нея, в която се събира подписка. Там има постоянно дежурни, които да пазят дърветата от посегателства. В подкрепа за каузата в подписката вече са се обявили около 5000 души. До това се стигна, след като там поголовно и безотговорно бяха изсечени 64 здрави дървета. Хората проведоха две залесителни акции и новите дръвчета и храсти в парка са вече факт. Терена се почиства редовно. В тази дейност се включват и децата, които играят в парка повече от всеки друг път. \r\nС казуса подробно е запознато и Министерството на регионалното развитие и благоустройство, след като представители на Инициативния комитет на протестиращите се срещнаха със зам.-министър Николай Нанков. Протестиращите входираха копие на цялата документация за парка. Очаква се до края на седмицата от там да излязат със становище. \r\nЦветана ТОНЧЕВА", "date": "2019.04.02", "title": "Пловдив: Жителите на кв. „Кършияка” блокират моста на Герджика в знак на протест срещу бъдещо застрояване на парк"}
{"url": "http://www.focus-news.net/news/2019/04/02/2641937/blagoevgrad-s-kontsert-shte-zapochne-initsiativata-chist-i-zelen-blagoevgrad-ot-nas-zavisi-na-6-april.html", "text": "С музикален концерт и много изненади ще бъде дадено началото на кампанията „Чист и зелен Благоевград! От нас зависи!“. Това съобщиха от пресцентъра на  Община Благоевград . Концертът започва в 10.00 часа на 6 април на площад „Македония“. Изпълнители от „Престо“ ще зарадват гражданите с рок, много настроение и енергия. В 10.30 часа ще бъде официалното откриване на кампанията, когато ще бъде даден и старт на почистването.  \r\nЕко Партнърс, Община Благоевград  и магазин Mr.Bricolage подсигуряват материали за голямото почистване, за да улеснят работата на доброволците. Ще има разположени пет шатри из целия град, където ще се раздават чували и ръкавици. В кв. „Еленово“ шатрата ще бъде позиционирана пред Спортен комплекс „Пирин“, в кв. „Струмско“ - срещу магазин „Стоми“, а в кв. „Грамада“ - пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия механотехникум. На площад „Македония“ също ще има разположена шатра за раздаване на материали. Събраните отпадъци следва да бъдат изнесени до най-близките съдове за смесен битов отпадък, а разделно събраните отпадъци до съдовете за разделно събиране. Ангажиментът за извозване на разделно събрания отпадък е на  Еко Партнърс, а фирма „Биострой“  ще събира чувалите със събран смесен отпадък. \r\nКампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане.", "date": "2019.04.02", "title": "Благоевград: С концерт ще започне инициативата „Чист и зелен Благоевград! От нас зависи!“ на 6 април"}
{"url": "http://www.focus-news.net/news/2019/04/02/2641935/aktsenti-v-predavaneto-chasat-na-karlovo-po-radio-fokus-plovdiv.html", "text": "Община Карлово заделя 30 000 лева за археологически проучвания в региона. В предаването  „Часът на Карлово”  по  Радио „Фокус”-Пловдив  ще чуете повече по темата от зам.-кмета Антон Минев. Ще разберем за какво точно и за колко време ще бъдат разходвани тези средства.  \r\nДо края на този месец ще бъдат монтирани камери за видео наблюдение на стадион „Васил Левски” в Карлово, а през месец май – и електронно табло с пълна информация за всички футболни срещи на Общински футболен клуб „Левски”. За това ще ни разкаже в свой материал колегата Мария Русева. \r\nВ предаването ще говорим и по още една изключително интересна тема – Буковите гори на национален парк „Централен Балкан“ получиха сертификат за обект на световното наследство на ЮНЕСКО. Ще чуем повече за това от интервюто с изпълнителния директор на Национален парк „Централен Балкан” инж. Генчо Илиев. Предаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2019.04.02", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2019/04/02/2641932/stanimir-stanimirov-instruktor-po-rafting-dve-sa-trasetata-za-rafting-po-reka-struma-v-obshtina-simitli-ekstremno-i-semeyno.html", "text": "Две са трасетата за рафтинг по река Струма на територията на община Симитли – екстремно и семейно. Това каза за  Радио „Фокус“ – Пирин  Станимир Станимиров – Чачи, инструктор по рафтинг, каяк и алпинизъм в района на Симитли. „Така нареченото „family” трасе е подходящо за хора, които ги е страх и които не могат да плуват. По него пускаме и деца. То започва от село Железница, през Симитли, до нашата база. Екстремното трасе пък започва от нашата база, през Кресненското дефиле, където са и най-интересните бързеи“, уточни Станимиров.  \r\nТой посочи също, че до по-сериозното рафтинг трасе не се допускат хора, когато водата е много висока. „По принцип семейното трасе е винаги безопасно, защото реката е доста широка. Тече бързо, но няма такива прагове, опасности, вълни и валяци, които могат да обърнат лодката, каквито има по екстремното трасе. Само при повишени речни нива отказваме да пускаме хората, но само по екстремното трасе, за да гарантираме тяхната безопасност“, допълни Станимиров.  \r\nТой добави, че пролетните месеци – април и май са най-силни за рафтинга и са най-добри за спускания. „Причината е, че в този период има малко възможности за туризъм, тъй като зимният сезон и спортовете, които се упражняват през зимните месеци, вече не са достъпни. Освен това е доста рано за море, така че хората използват това време от годината, за да се спускат с рафт“, отбеляза Станимиров. \r\nЛивия НИНОВА", "date": "2019.04.02", "title": "Станимир Станимиров, инструктор по рафтинг: Две са трасетата за рафтинг по река Струма в община Симитли – екстремно и семейно"}
{"url": "http://www.focus-news.net/news/2019/04/02/2641939/gabrovo-natsionalniyat-muzey-na-obrazovanieto-predstavya-izlozhbata-parkat-kato-klasna-staya-posvetena-na-prirodnoto-bogatstvo-na-natsionalen-park-tsentralen-balkan.html", "text": "Националният музей на образованието представя изложбата „Паркът като класна стая“, посветена на природното богатство на Национален парк „Централен Балкан“. Експозицията е част от ежемесечните изненади за посетителите на културната институция, съобщиха за  Радио „Фокус“ – Велико Търново  от музея.  Тя е посветена на традиционната Седмица на гората и 22 април – Международния ден на Земята. Изложбата показва част от многообразието в природата – света на растенията и животните в деветте природни резервата на Национален парк Централен Балкан. 18 табла предлагат увлекателен разказ за красотата на Средна Стара планина, за уникални и застрашени растителни и животински видове, включени в световната Червена книга. Съхранената природа в Централен Балкан – част от националното богатство на България, впечатлява с разнообразие и изобилие на форми и цветове. \r\nВ „Паркът като класна стая“ са включени съхранени във фонда на Националния музей на образованието учебници, тетрадки и нагледни пособия по ботаника и зоология, албуми и ученически хербарии, макети, колекции от минерали, растителни семена и други. Показани са още български, преводни, чужди списания и книги от края на XIX до средата на миналия век – притежание на музейната библиотека. Сред най-старите и ценни издания са „Чудеса водь в комнать“ на П. Ольхнихь от 1867 г., „Живота на растенията“ на Луи Фиге от 1886 г., Всеобща биология на Хуго Мийе от 1919 г., „Даровете на блатата“ от 1928 г. в превод на Христо Янков. \r\nЛуиза ТРАНЧЕВА", "date": "2019.04.02", "title": "Габрово: Националният музей на образованието представя изложбата „Паркът като класна стая“, посветена на природното богатство на Национален парк „Централен Балкан“"}
{"url": "http://www.focus-news.net/news/2019/04/02/2641917/fokus-makedoniya-sreshtata-zaev-tsipras-makedoniya-ochakva-bum-na-investitsii-ot-gartsiya.html", "text": "Правителството на Северна Македония очаква бум на инвестициите в страната от Гърция след подписването и ратификацията на Преспанското споразумение. Съответното заяви министър-председателя на югозападната ни съседка Зоран Заев на срещата с гръцкия си колега Алексис Ципрас в Скопие, предава електронното издание на македонския  „Фокус“ . \r\n„Идват големи компании с годишни приходи от милиарди“, увери Заев. \r\nТой допълни, че гръцките компании са обещали да инвестират 500 млн. евро в енергийния сектор на страната и – съгласно думите му, предстоят гръцки инвестиции в строителния и селскостопанския сектор. \r\n„Република Северна Македония ще има огромни икономически ползи от споразумението“ от Преспа, подчерта лидерът на кабинета в Скопие. Тереза Герова", "date": "2019.04.02", "title": "„Фокус“ (Македония): Срещата Заев-Ципрас: Македония очаква бум на инвестиции от Гърция"}
{"url": "http://www.focus-news.net/news/2019/04/02/2641942/veliko-tarnovo-120-dushi-chlenuvat-v-edinstvenoto-sdruzhenie-na-diabetno-bolni-na-teritoriyata-na-obshtinata-diabet-vyara-debelets.html", "text": "120 души членуват в Сдружение „Диабет – вяра – Дебелец“. Това съобщи пред журналисти зам.-председателят на организацията Христина Йоргова, предаде репортер на  Радио „Фокус“ – Велико Търново . Тя посочни, че сдружението е единственото, подкрепящо хората с диабет, на територията на община Велико Търново.  \r\nПо думите й членовете на дружеството се увеличават с всяка изминала година. Предимно те са с диабет тип 2. Няма регистрирани деца. До миналата година едно момче с диабет тип 1 е членувало в сдружението, но тази година то вече е навършило 18 години. Христина Йоргова отбеляза, че сбирките на членовете се провеждат в Клуба на пенсионера и инвалида в град Дебелец. Там се организират регулярно беседи, които дават повече информация на диабетно болните за това как да живеят пълноценно.  \r\n„Съветваме ги каква диета да спазват, как да се хранят по-рационално, как да се движат, а не да водят застоял начин на живот“, посочи Христина Йоргова. Тя съобщи също, че на 10 април в Клуба на пенсионера и инвалида в Дебелец ще се проведе беседа за проблемите на диабетно болните. Лектор ще е инж. Таня Илиева. \r\nНадежда КРЪСТЕВА", "date": "2019.04.02", "title": "Велико Търново: 120 души членуват в единственото сдружение на диабетно болни на територията на общината „Диабет – вяра – Дебелец“"}
{"url": "http://www.focus-news.net/news/2019/04/02/2641941/mezhdunarodnata-reytingova-agentsiya-fitch-povishi-perspektivata-pred-reytinga-na-balgarskata-banka-za-razvitie.html", "text": "Международната рейтингова агенция Fitch повиши перспективата на дългосрочния кредитен рейтинг на Българската банка за развитие от „BBB“ със стабилна на „BBB“ с положителна перспектива. Това е най-високият възможен кредитен рейтинг за финансова институция в България. Това съобщиха от пресцентъра на  Българската банка за развитие . \r\nОценката на рейтинговата агенция се базира на надеждната подкрепа на суверена – българската държава, на добрите финансови резултати на ББР, както и на ролята ѝ в подкрепа на икономическата политика на правителството. Положителната перспектива показва наличието на баланс в рисковете, свързани с оценяването на кредитния рейтинг. В съобщението на агенцията е посочено, че в случай на следващо повишение на рейтинга на България този на ББР най-вероятно също ще бъде повишен.  \r\nКъм края на 2018 г. активите на Българската банка за развитие нараснаха с 22% спрямо същия период на 2017 г. и надхвърлиха нивото от 3 млрд. лв. Банката поддържа най-високите нива на ликвидност и капиталова адекватност в българската банкова система: капиталовата ѝ адекватност възлиза на 40,5%  при средно 20%, като коефициентът на ликвидно покритие е над 1300% при средно 228%. Предоставените на бизнеса кредити през 2018 г. са в размер на почти 400 млн. лв. – в сравнение със 120 млн. лв. за 2017, а броят на подкрепените предприятия чрез он-лендинг програмите на ББР нарасна 4 пъти.  \r\nПрез 2018 г. банката е договорила дългосрочен инвестиционен ресурс на стойност над 1.5 млрд. евро от чуждестранни финансови институции, сред които Китайската банка за развитие и Китайската ексим банка. ББР си партнира активно също с Европейската инвестиционна банка, Банката за развитие към Съвета на Европа, Немската банка за развитие KfW и др.  \r\nБяха създадени и три нови дъщерни дружества на Българската банка за развитие – Фонд за капиталови инвестиции, ББР Лизинг и ББР Факторинг, които заедно с Националния гаранционен фонд и Микрофинансиращата институция „Джобс“ превръщат институцията в пълноценна финансова група.", "date": "2019.04.02", "title": "Международната рейтингова агенция Fitch повиши перспективата пред рейтинга на Българската банка за развитие"}
{"url": "http://www.focus-news.net/news/2019/04/02/2641940/kyustendil-dvama-mazhe-sa-osadeni-na-4-i-8-godini-zatvor-za-bludstvo-s-maloletno-momiche-v-bobov-dol.html", "text": "Двама мъже са осъдени на 4 и 8 години затвор за блудство с малолетно момиче в Бобов дол. Това съобщиха за  Радио „Фокус” – Кюстендил  от Окръжна прокуратура – Кюстендил.  \r\nПрисъдата е постановена срещу двама обвиняеми за това, чеса извършили блудствени действия с цел да възбудят полово желание без съвкупление по отношение на лице, ненавършило четиринадесетгодишна възраст. Единият подсъдим е живеел на семейни начала с жена в негов имот в град Бобов дол. Заедно с тях жилището се обитавало от общото им дете, както и дъщерята на съжителката му, която е била на 13 години. На рождения ден на общото дете в апартамента имало гости, след тръгването на които осъденият казал на момичето да отиде в хола. Когато то отишло му казал да се съблече. Детето се уплашило и отказало да го направи. Тогава осъденият приближил детето и започнал да я опипва. Силно притеснена тя успяла да избяга и отишла при майка си в кухнята, като й разказала за случилото се. Последвал скандал между двамата възрастни, като подсъдимият заплашил да не ходи да се оплаква в полицията, за да не стане по-лошо. Поради тази причина жената не посмяла да се обърне към органите на реда. Няколко седмици по-късно са извършени нови блудствени действия, в които участвал и чичото на момичето.  \r\nСъдебното производство се е провело по реда на съкратеното съдебно следствие, при което подсъдимите са признали изцяло фактите по обвинителния акт и направили пълни самопризнания. Двамата са били признати за виновни от съда за извършеното от тях престъпление. На единия от мъжете, който е многократно осъждан, е наложено наказание „лишаване от свобода“ за срок от осем години при „строг“ режим на изтърпяване. Другият подсъдим по делото, също осъждан, е с наказание четири години „лишаване от свобода“ при „общ“ режим на изтърпяване. \r\nВенцеслав ИЛЧЕВ", "date": "2019.04.02", "title": "Кюстендил: Двама мъже са осъдени на 4 и 8 години затвор за блудство с малолетно момиче в Бобов дол"}
{"url": "http://www.focus-news.net/news/2019/04/02/2641943/dobrich-obshtinata-organizira-za-chetvarta-poredna-godina-kampaniyata-badi-zdrav.html", "text": "Общината организира за четвърта поредна година кампанията „Бъди здрав“, която се радва на положителен отзвук сред хора на различна възраст. Това съобщиха от пресцентъра на  Община Добрич . Кампанията ще започне на 7 април. На 3 април от 9.00 часа в малката заседателна зала зам.-кметът д-р Емилия Баева ще представи богатата програма, която включва различни инициативи за здравословен начин на живот.", "date": "2019.04.02", "title": "Добрич: Общината организира за четвърта поредна година кампанията „Бъди здрав“"}
{"url": "http://www.focus-news.net/news/2019/04/02/2641947/prezidentat-rumen-radev-shte-nagradi-pobeditelite-v-konkursa-za-mladi-prepodavateli-nay-vazhniyat-urok-poslanie-kam-badeshtite-mi-uchenitsi.html", "text": "На 3 април, от 11.30 часа, на „Дондуков“ 2 президентът Румен Радев ще приветства победителите в конкурса за млади преподаватели \"Най-важният урок. Послание към бъдещите ми ученици\". Това съобщиха от   прессекретариата на държавния глава.  Инициативата се провежда под патронажа на държавния глава.  \r\nКампанията е продължение на проекта \"Твоите 25 причини да избереш България\" и подкрепя български студенти и докторанти, които вярват, че тяхното призвание е да бъдат преподаватели и желаят да се развиват успешно в тази сфера у нас.", "date": "2019.04.02", "title": "Президентът Румен Радев ще награди победителите в конкурса за млади преподаватели \"Най-важният урок. Послание към бъдещите ми ученици\""}
{"url": "http://www.focus-news.net/news/2019/04/02/2641946/dots-harieta-manolova-klinichen-psiholog-autistichnoto-razstroystvo-e-po-skoro-sastoyanie-a-ne-bolest.html", "text": "Аутистичното разстройство е по-скоро състояние, а не болест. Това каза за  Радио „Фокус“ – Пирин  доцент Хариета Манолова, клиничен психолог, по повод Световния ден за повишаване на информираността на обществото по въпросите на аутизма. По думите й това състояние не може да бъде излекувано с медикаменти. „Това е нещо, което съпътства човек през целия му живот със своите особености, като така или иначе се повлиява значително, затова е добре интервенциите да бъдат започнати по-рано, защото тогава е по-добра й прогнозата“, посочи доцент Манолова. По думите й трудностите са много не само при работата с деца с аутизъм, но и при отглеждането им.  \r\n„Хубавото е, че родителите на децата с аутистично разстройство се сдружават. Има много асоциации и сдружения, като по този начин те си помагат, споделят своя опит и за нас, специалистите, е много важно да работим с родителите, тъй като те са тези, които водят децата при специалистите и държат да се провежда една или друга терапия“, коментира доцент Манолова. Тя заяви, че за аутистичното разстройство е характерно, че всеки случай е абсолютно различен от останалите. „Подходът при всяко дете е строго индивидуален и не може да се каже, че едно дете с аутизъм е еднакво и идентично като има същите прояви, както друго дете с аутизъм“, добави доцент Хариета Манолова. \r\nДенис НИКИФОРОВ", "date": "2019.04.02", "title": "Доц. Хариета Манолова, клиничен психолог: Аутистичното разстройство е по-скоро състояние, а не болест"}
{"url": "http://www.focus-news.net/news/2019/04/02/2641948/sofiya-28-800-darveta-shte-izgrazhdat-badeshtiya-zelen-filtar-kray-stolitsata-proletniyat-zalesitelen-sezon-v-novata-gora-kray-suhodol-zapochva-na-6-april.html", "text": "На 6 април от 11.00 часа започва пролетният залесителен сезон в Новата гора на София край Суходол. Това съобщиха от пресцентъра на  Столична община . Това е един от най-мащабните проекти, който Общината реализира вече трета година. Той е насочен към трансформация на пустеещ общински терен в зелен филтър край града. За реализацията му Столична община осигурява фиданките, уредите за засаждане и ръкавиците, като за самото засаждане се разчита изяло на доброволци. Към момента в Новата гора на София има засадени 28 800 дръвчета от вида акация и дъб.  \r\nЗа максимално улеснение на всички желаещи, които искат да засадят дръвчета в Новата гора на София край Суходол, Столична община разкрива извънредна автобусна линия в рамките на градския транспорт, с номер 56A. Началната спирка на линията е метростанция „Вардар“, а последната спирка е Новата гора на София. Рейсът обслужва граждани между 9.00 и 16.00 часа, с интервал от час и половина.  \r\nЗасажданията и този сезон ще се провеждат всяка събота и неделя от 10.00 до 16.00 часа и ще продължат, докато времето позволява. Повече информация за инициативата на Столична община –  .", "date": "2019.04.02", "title": "София: 28 800 дървета ще изграждат бъдещия зелен филтър край столицата, пролетният залесителен сезон в Новата гора край Суходол започва на 6 април"}
{"url": "http://www.focus-news.net/news/2019/04/02/2641944/vitsepremierat-mariyana-nikolova-korporativnata-sotsialna-otgovornost-i-opazvaneto-na-okolnata-sreda-sa-dalg-na-vsyaka-moderna-kompaniya.html", "text": "Корпоративната социална отговорност и опазването на околната среда са дълг на всяка модерна компания, която трябва да работи в синхрон с местните власти и институциите, за да се постигнат добри резултати в интерес на общността. Това заяви заместник министър-председателят по икономическата и демографската политика Марияна Николова по време на посещението си в най-голямата компания за открит добив и преработка на медни руди в България „Асарел-Медет”АД, съобщиха от  Правителствената информационна служба . Тя поздрави ръководството за усилията и направените инвестиции в съвременните и модерните технологии.  \r\nВицепремиерът Николова призова мениджмънта на предприятието и занапред да продължи с политиките си на отговорност към жителите на община Панагюрище и региона.  \r\nМарияна Николова беше придружена от дванадесетокласници и единадесетокласници от паралелките за дуално обучение от Професионалната гимназия по индустриалните технологии, мениджмънт и туризъм в Панагюрище. 51 младежи се обучават по два или три работни дни седмично в реална работна среда в компанията.", "date": "2019.04.02", "title": "Вицепремиерът Марияна Николова: Корпоративната социална отговорност и опазването на околната среда са дълг на всяка модерна компания"}
{"url": "http://www.focus-news.net/news/2019/04/02/2641949/dots-d-r-dimitar-terziev-detski-psihiatar-prichinite-za-vaznikvaneto-na-autizam-sa-genetichni-po-chesto-se-sreshta-pri-momcheta.html", "text": "Причините за възникването на аутизъм са генетични, като преобладават момчетата, които имат разстройство на социалното развитие. Това каза доц. д-р Димитър Терзиев, детски психиатър и началник на дневно отделение на Клиника по детска психиатрия „Св. Никола” в УМБАЛ-„Александровска”, в интервю за  Агенция „Фокус“  по повод световния ден на осведомеността за аутизъм. „Аутизмът е едно от разстройствата на психичното развитие, или т. нар. невропсихични разстройства. То е с основен дефицит и отклонения в социокомуникативната сфера, която включва невербална и вербална комуникация, и преди всичко наличността на социално внимание и социална насоченост при по-малките деца с аутизъм“, отбеляза доц. Терзиев. Той посочи, че характерно за този вид разстройства е, че те са видими още в първите години на живота. „Задължително при аутизма до 3 годишна възраст са на лице спонтанни придобивки на развитието“, каза детският психиатър.  \r\nПо думите му по-голямата част от хората с невроразвитийни разстройства остават със затруднени особености през целия си живот. „Другото характерно е, че тези невроразвитийни разстройства често са смесени. Например, децата с аутизъм понякога имат и хиперактивност, импулсивност и аутизмът е съпроводен от изразен езиков дефицит, като отсъствие на проговаряне. Другата особеност е, че причините за възникването на аутизъм са генетични. Следваща особеност е, че преобладават момчетата с аутистично разстройство“, подчерта още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.02", "title": "Доц. д-р Димитър Терзиев, детски психиатър: Причините за възникването на аутизъм са генетични, по-често се среща при момчета"}
{"url": "http://www.focus-news.net/news/2019/04/02/2641936/icgb-otvori-publichno-ofertite-v-targa-za-stroitelstvo-na-interkonektora-gartsiya-balgariya.html", "text": "Днес в офиса на проектната компания „Ай Си Джи Би“ АД се проведе публично заседание за отваряне на офертите, подадени в процедурата за възлагане на обществена поръчка с предмет „Проектиране, доставка и строителство на междусистемна газова връзка Гърция-България“. Това съобщиха от пресцентъра на  компанията . Прогнозната стойност на обществената поръчка е 145 000 000 (сто четиридесет и пет милиона) евро без ДДС, а срокът за изпълнение на поръчката е 18 месеца, считано от започване на изпълнението. \r\nНад 10 български и чуждестранни компании и обединения проявиха първоначален интерес към обществената поръчка и подадоха документи в първа фаза на процедурата. Търгът се провежда като ограничена процедура, като по правило само петима кандидати могат да продължат напред към втора фаза и подаване на оферти. Допуснатите кандидати са: \r\n- ДЗЗД „АЙ ДЖИ БИ – 2018“ \r\n- Обединение „Макс Щрайхер-Терна“ \r\n- Обединение Spiecapag Trace IGB 2018 \r\n- J&P АВАКС \r\n- Обединение – „CPP-AKTOР“ \r\nОт допуснатите кандидати в посочения от възложителя краен срок са постъпили оферти от ДЗЗД „АЙ ДЖИ БИ – 2018“ и J&P АВАКС. \r\nПредстои разглеждане на техническите предложения за тяхната допустимост, поставяне на техническа оценка според показателите на методиката и отваряне на ценовите предложения.  \r\nОт ICGB предвиждат изборът на изпълнител да бъде осъществен през месец май, с което да се обезпечи старт на строителните дейности през месец юни. „Проектната компания и нейните акционери са мобилизирали всички ресурси за спазване графика за започване на строителство, като разчитаме на високото качество на техническите предложения на участниците и техния утвърден професионализъм“, коментираха изпълнителните директори на компанията Теодора Георгиева и Константинос Караянакос.  \r\nУчастващите ДЗЗД „АЙ ДЖИ БИ – 2018“ и J&P АВАКС са дружества от международен мащаб с доказани качества и високо ниво на работа, което гарантира добра конкурентна среда и избор на икономически най-изгодната оферта за проекта.", "date": "2019.04.02", "title": "ICGB отвори публично офертите в търга за строителство на интерконектора Гърция - България"}
{"url": "http://www.focus-news.net/news/2019/04/02/2641951/dobrich-fotodokumentalnata-izlozhba-100-godini-futbol-v-dobrich-shte-bade-predstavena-v-regionalna-biblioteka-dora-gabe.html", "text": "Фотодокументална изложба „100 години футбол в Добрич“ ще бъде представена в Регионална библиотека „Дора Габе. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондент на  Радио „Фокус” – Варна . Изложбата е организирана от Община град Добрич, библиотеката и Илия Кишишев, журналист, заслужил деятел на физическата култура и спорта и заслужил краевед, носител на Сребърна значка на БФС за принос към българския футбол. Изложбата дава исторически сведения за развитието на спортната дейност в Добрич през годините и в частност на футбола от основаването на първия футболен клуб в града през 1919 година. Тя съдържа архивни снимки и документи и представя любопитни данни и факти, събирани и съхранявани във времето от спортисти, Илия Кишишев, Регионален исторически музей - Добрич, Държавен архив - Добрич, Радио „Добруджа”, вестник „Добруджанска трибуна“, граждани от Добрич и областта. На вниманието на любителите на спорта ще бъдат представени множество автентични фотоси, както и ценни реликви с историческа стойност – флагче, плакети, футболна топка, спортни обувки на Николай Конанов, емблематична фигура в добруджанския футбол, с над 500 участия с фланелката на „Добруджа” и единствен майстор на спорта от Добрич. Изложбата ще бъде открита официално във фоайето на библиотеката на 4 април в 13.00 часа и може да бъде разгледана до 17 април. \r\nЖулиета НИКОЛОВА", "date": "2019.04.02", "title": "Добрич: Фотодокументалната изложба „100 години футбол в Добрич“ ще бъде представена в Регионална библиотека „Дора Габе”"}
{"url": "http://www.focus-news.net/news/2019/04/02/2641950/a1-on-makedoniya-milorad-dodik-obeshta-chrez-zakon-da-utvardi-9-yanuari-kato-den-na-republika-srabska.html", "text": "Сръбският член на Председателството на Босна и Херцеговина Милорад Додик обеща приемането на закон, който да утвърди 9 януари като национален празник на Република Сръбска, предава македонската електронна медия  A1 On . \r\n„Колкото повече се спори за 9 януари, толкова по-силно ще го честваме. Особено пищно ще отбележим следващия Ден на Републиката, защото не можем да се откажем от основните си дати“, заяви Додик по повод решението на Конституционния съд на БиХ, което оспорва честването на 9 януари като национален празник на Република Сръбска.  Агенция „Фокус“ припомня: \r\nНа 9 януари 1992 г. босненските сърби обявяват създаването на собствена държава в състава на Босна и Херцеговина. Мнозина са убедени, че стъпка доведе до най-кървавата война в процеса на разпадане на бивша Югославия. През 2016 г. гражданите на Република Сръбска гласуваха на спорен референдум, на който да се произнесат относно това дали датата трябва и в бъдеще да бъде чествана като официален празник на страната. Целта на допитването бе да анулира решението на Конституционния съд в Сараево, съгласно което подобно отбелязване е дискриминационно по отношение на несръбското население във федерацията - бошняци и хървати. Референдумът бе признат за валиден от Баня Лука: избирателната активност бе около 59-60%, а над 99 на сто от бюлетините бяха „за“ офицалното честване на празника.  Тереза Герова", "date": "2019.04.02", "title": "A1 On (Македония): Милорад Додик обеща чрез закон да утвърди 9 януари като Ден на Република Сръбска"}
{"url": "http://www.focus-news.net/news/2019/04/02/2641933/haberler-turtsiya-mvnr-na-turtsiya-reagira-na-tvardeniyata-za-namesa-v-balgariya-kato-gi-opredeli-kato-opit-na-nyakoi-da-navredyat-na-priyatelstvoto-ni.html", "text": "Министерството на външните работи в Анкара реагира на твърденията, че Турция се е намесила във вътрешните работи на България, като е оказала натиск за приемането на Закона за вероизповеданията, предава местната медия  Haberler . \r\nГоворителят на външнополитическото ведомство на съседната страна Хами Аксой подчерта, че чрез подобни доклади „някои се опитват да навредят на турско-българското приятелство“.  \r\nАксой даде писмен отговор на въпроса за изявленията, приписани на министъра на външните работи на Турция Мевют Чавушоглу в контекста на българския Закон за вероизповеданията. „С България имаме много близки и добри отношения. Нашите сънародници в България придават особена стойност на отношенията ни с нея. Два съседни, приятелски и съюзнически страни като Турция и България обръщат внимание на принципа за ненамеса във вътрешните работи на една от друга\", се казва в текста.  \r\nАксой подчерта, че е естествено външните министри на двете страни да водят конструктивен и приятелски диалог и консултации помежду си по редица въпроси. „Неотдавнашна реч на нашия министър (Чавушоглу – бел.р.), в която се позова на дискусия с българския външен министър относно промените в Закона за вероизповеданията в България и международните норми, е неправилно и погрешно интерпретирана в българската преса и е изкривена. Нашето приятелство с България, което се основава на солидни основи, не може да бъде разбито с такива игри\". Тереза Герова", "date": "2019.04.02", "title": "Haberler (Турция): МВнР на Турция реагира на твърденията за намеса в България, като ги определи като \"опит на някои да навредят на приятелството ни\""}
{"url": "http://www.focus-news.net/news/2019/04/02/2641952/burgas-srokat-za-uchastie-v-konkursa-na-tsentara-za-evereysko-balgarsko-satrudnichestvo-alef-koyto-spasi-edin-choveshki-zhivot-spasyava-tsyala-vselena-priklyuchi-s-rekord-ot-144-podadeni-tvorbi.html", "text": "Любовта и приятелството между българи и евреи отвори врати към фантазията на 144 млади творци, включили се в литературния конкурс на Центъра за еверейско-българско сътрудничество „Алеф“ „Който спаси един човешки живот, спасява цяла вселена“. Това съобщиха от пресцентъра на  Община Бургас . В шестото издание на конкурса „Алеф“ отправи ново предизвикателство пред младите таланти –  да напишат разказ на тема „Да обичаш въпреки…“, да смесят историческата правда със своето въображение и да разкажат истории за любов, приятелство и разбирателство между двата етноса. За първи път бе разширен и възрастовият обхват на надпреварата –  за ученици и за студенти. „Алеф“ подпомогна участниците в конкурса, като допълни виртуалната си библиотека с публикации по темата, а месец преди крайният срок организира и творческо ателие, в което майстори на кратките литературни форми споделиха опита си с млади творци. \r\nСрокът за участие изтече на 31 март 2019 г. На имейла на Център „Алеф“ творбите пристигаха до последния час. 128 ученици и 16 студенти от 40 населени места в страната се включиха в надпреварата. Пълният списък на участниците е публикуван в  . \r\nТворбите ще бъдат оценени от жури в състав: Румен Леонидов – поет и издател на сайта Факел.бг,  Асен Йорданов – журналист  и  директор на сайта Бивол.бг и Алберта Алкалай – председател на ЦЕБС „Алеф“. Номинациите ще бъдат оповестени  до 20 април. Първите 20 номинирани ще бъдат поканени на церемонията по награждаване на 9 май 2019 година  в зала „Георги Баев“ на Културен център „Морско казино“ – Бургас на разноски на организаторите. \r\nГолямата награда в категория „Ученици“ е участие в едноседмичен международен конгрес за млади лидери в експерименталното училище Хакфар Аярок, Израел.  В категория „Студенти“ спечелилият първо място ще получи материална награда от 400 лв. И в двете категории втора и трета награда са съответно  по 300 и 200 лева. \r\nСпециално за церемонията по награждаване Централен държавен архив предоставя документалната фотоизложба „1943: Преследване и защита. Съдбата на българските евреи“. Тя ще бъде експонирана в зала „Георги Баев“ на Морското Казино и ще бъде на разположение  на граждани и гости на Бургас до 17 май.", "date": "2019.04.02", "title": "Бургас: Срокът за участие в конкурса на Центъра за еверейско-българско сътрудничество „Алеф“ „Който спаси един човешки живот, спасява цяла вселена“ приключи с рекорд от 144 подадени творби"}
{"url": "http://www.focus-news.net/news/2019/04/02/2641954/plovdiv-kameri-za-videonablyudenie-shte-badat-montirani-do-kraya-na-mesetsa-na-stadion-vasil-levski-v-karlovo.html", "text": "Камери за видеонаблюдение ще бъдат монтирани до края на месец април на стадион „Васил Левски” в Карлово. Това съобщиха за  Радио „Фокус”-Пловдив  от Общината. През следващия месец май там ще бъде монтирано и електронно табло с пълна информация за всички футболни срещи на Общинския футболен клуб. През миналата седмица в спортната база на стадиона бяха открити нови съблекални. \r\nПодготвителната група, детският състав и тимът на юноши младша възраст – общо над 100 деца, вече имат отделни помещения, аналогични на тези за титулярния и съответния гостуващ отбор. \r\nКметът Емил Кабаиванов направи оглед на съоръжението и на залата за самбо и борба по време на откриването на съблекалните и заяви намеренията си там също да има подобрения, които Общината ще направи. \r\nКметът пожела на младите спортисти да продължат да се представят отлично в своята група и след година да се влеят като попълнения в титулярния състав. Той изгледа и тренировката след завръщането на отбора от турнир в Турция.", "date": "2019.04.02", "title": "Пловдив: Камери за видеонаблюдение ще бъдат монтирани до края на месеца на стадион „Васил Левски” в Карлово"}
{"url": "http://www.focus-news.net/news/2019/04/02/2641957/evropeyskata-komisiya-vpisa-strandzhanskiya-manov-med-v-registara-na-zashtitenite-naimenovaniya-za-proizhod.html", "text": "Европейската комисия (ЕК) вписа „Странджанския манов мед“ в регистъра на Защитените наименования за произход (ЗНП). Това съобщиха от пресцентъра на   Министерството на земеделието, храните и горите . На 3 април по време на церемония, организирана в Европейската комисия в Брюксел, комисарят по цифровата икономика и общество Мария Габриел и комисарят по земеделие и развитие на селските райони Фил Хоган ще връчат сертификата на представител на българските производители на ЗНП „Странджански манов мед“. Регистрацията му се очаква да бъде двигател за съживяването на регион Странджа и да предостави нови перспективи за пчеларите в района. От нея могат да се възползват всички пчелари в географския район, които задължително трябва да са в системата на контрол от сертифицираща фирма за съответствие със спецификацията на продукта. \r\nИнициативата за регистрация е на групата производители „Странджански манов мед“, които подадоха заявлението в Министерство на земеделието, храните и горите през месец април 2016 г. След като националната процедура премина без възражения, през месец април 2017 г. заявлението бе изпратено за преглед в ЕК. Бележките и препоръките по документацията бяха отразени успешно, след което единният документ на ЗНП „Странджански манов мед“ беше публикуван за възражение от държавите-членки и трети страни в Официалния вестник на ЕС през месец декември 2018 г. В рамките на тази процедура не се получиха възражения.  \r\nПродуктът със ЗНП „Странджански манов мед“ се произвежда в общините Созопол, Приморско, Царево, Малко Търново и Средец. Пчелният мед е произведен от медоносни пчели от секретите на живите части на растенията и от екскретите на смучещите насекоми по растенията. Отделянето на т.нар. „медена роса“ от някои насекоми, която се събира от пчелите, както и от сладката течност от жълъдите на дъба, формират продукта. Той има специфичен вкус, аромат на печени плодове и карамел и тъмно-кафяв до черен цвят със зеленикав оттенък. „Странджански манов мед“ е с много минерали, богат ензимен състав и висока електропроводимост. Притежава висока антиоксидантна активност.  \r\nПчелният мед е тясно свързан с района си на произход продукт. Той е получен в резултат от биоекологичната зависимост и баланс между популациите на листните въшки и хоботници - продуценти на маната, наличието на големи масиви дъб и бук и характерен мек климат. Усвоява се лесно от организма и е много полезен за горните дихателни пътища, сърдечно-съдовата система, подобряване на храносмилането, за кожата, както и за възстановяване след боледуване.", "date": "2019.04.02", "title": "Европейската комисия вписа „Странджанския манов мед“ в регистъра на Защитените наименования за произход"}
{"url": "http://www.focus-news.net/news/2019/04/02/2641956/blagoevgrad-bez-zabavyane-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Без забавяне се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Кулата“ и „Илинден“ на българо-гръцката граница и „Златарево“ и „Станке Лисичково“ на границата със Северна Македония движението е с нормална интензивност. Няма образували се колони от автомобили. \r\nЛивия НИНОВА", "date": "2019.04.02", "title": "Благоевград: Без забавяне се извършва преминаването през граничните пунктове на територията на Югозападна България"}
{"url": "http://www.focus-news.net/news/2019/04/02/2641955/nap-proveryava-za-novite-kasovi-aparati.html", "text": "Инспекторите на НАП започнаха проверки в търговските обекти за спазването на последните изисквания към касовите бележки и подаването на данни за продажбите. От вчера всяка регистрирана по ДДС фирма, която не използва софтуер за управление на продажбите трябва да отпечатва на касовите си бележки QR код, а фискалното устройство да изпраща данни в НАП за всеки фискален бон в реално време. Това съобщиха от пресцентъра на  НАП . \r\nНерегистрираните по ДДС имат срок до края на юни, а използващите софтуер за продажбите до края на септември, в който да приведат дейността си в съответствие с новите правила.  \r\nПотребителите вече могат да проверят дали касовата им бележка е истинска с обновеното мобилно приложение на НАП, достъпно безплатно за устройства с операционни системи IOS и Андроид. Приложението позволява и регистрация на фискални бонове в лотарията на НАП с голяма награда 50 000 лв. \r\nДо момента 135 000 фискални устройства и принтери вече отговарят на новите изисквания, като броят им е дори по-голям от първоначалните очаквания, допълват от НАП. \r\n„Проверките във всеки обект на регистрирано по ДДС лице от вчера имат за цел да установят дали касовият апарат е сменен и ако не е,  използва ли се в обекта софтуер за управление на продажбите“ каза по повод на контролните мерки на НАП Спас Шишков, директор на „Фискален контрол“.", "date": "2019.04.02", "title": "НАП проверява за новите касови апарати"}
{"url": "http://www.focus-news.net/news/2019/04/02/2641938/kathimerini-turski-iztrebiteli-otnovo-narushiha-vazdushnoto-prostranstvo-na-gartsiya.html", "text": "Двойка изтребители F-16s на турските ВВС нарушиха въздушното пространство на Гърция, като преминаха над остров Инусес в източната част на Егейско море, съобщава електронното издание на водещия атински ежедневник  Kathimerini . \r\nИнцидентът се е случил в 12:37 часа местно време (съвпада с българското време), когато двете машини да прелетели на височина 27 хил. фута. Няколко минути по-късно изтребителите отново са преминали над Инусес. \r\nТурските самолети са прихванати и изгонени от гръцките пилоти, в съответствие с международните правила, подчертава изданието. .  Тереза Герова", "date": "2019.04.02", "title": "Kathimerini: Турски изтребители отново нарушиха въздушното пространство на Гърция"}
{"url": "http://www.focus-news.net/news/2019/04/02/2641958/predsedatelyat-na-narodnoto-sabranie-tsveta-karayancheva-uchastva-v-ofitsialnoto-otkrivane-na-natsionalnata-kampaniya-pohodat-na-knigite.html", "text": "Трябва да научим децата да обичат книгите. Това заяви председателят на Народното събрание Цвета Караянчева по време на официалното откриване на Националната кампания „Походът на книгите“. Това съобщиха от пресцентъра на  Народното събрание . Инициативата, която е посветена на Международния ден на детската книга, е организирана от Асоциация „Българска книга“ и Столичната библиотека и има за цел да насърчава интереса на най-малките към четенето.  \r\nЦвета Караянчева подчерта, че изкушенията, които предлага днешният свят, не са никак малко, но книгите развиват детското въображение и дават прекрасна възможност на децата да мечтаят. По думите ѝ основна роля за това имат техните родители, баби и дядовци, които е необходимо да предадат литературните си интереси на своите деца и внуци, за да могат те да посвещават мигове от времето си на книгата.  \r\nВ събитието участваха деца от детските градини „Ханс Кристиан Андерсен“ и „Шарл Перо“, както и ученици от 149 СУ „Иван Хаджийски“. Пред тях председателят на парламента прочете българската народна приказка „Три умни глави“ с автор Елин Пелин.  \r\nИнициативата беше подкрепена още от заместник-председателя на Комисията по културата и медиите в Народното събрание Диана Саватева, народния представител Емилия Милкова, заместник-министъра на културата Амелия Гешева, началника на Регионалното управлението на образованието – София Ваня Кастрева, председателя на Синдиката на българските учители Янка Такева, както и известните спортисти Симона Пейчева и Владимир Николов.", "date": "2019.04.02", "title": "Председателят на Народното събрание Цвета Караянчева участва в официалното откриване на Националната кампания „Походът на книгите“"}
{"url": "http://www.focus-news.net/news/2019/04/02/2641945/makfaks-makedoniya-aleksis-tsipras-shte-se-sreshtne-s-nezavisimite-deputati-ot-vmro-dpmne.html", "text": "Министър-председателят на Гърция Алексис Ципрас, който е на посещение в Скопие, ще проведе среща с осмината независими депутати на ВМРО-ДПМНЕ, предава македонската информационна агенция  „Макфакс“ . \r\nСрещата ще се състои в следобедните часове на деня в сградата на парламента, като на нея ще бъде обсъдено Преспанското споразумение и други актуални въпроси.  \r\nАгенцията припомня, че осмината депутати гласуваха в подкрепа на договора за името в парламента и затова бяха изключени от ВМРО-ДПМНЕ. Същевременно подчертава, че Ципрас няма насрочени срещи с лидера на опозицията Християн Мицковски и с държавния глава Георги Иванов. Двамата се противопоставят на Преспанското споразумение. Тереза Герова", "date": "2019.04.02", "title": "„Макфакс“ (Македония): Алексис Ципрас ще се срещне с независимите депутати от ВМРО-ДПМНЕ"}
{"url": "http://www.focus-news.net/news/2019/04/02/2641959/inspektorat-kam-vss-prekrati-proverkata-si-sreshtu-predsedatelya-na-vks-lozan-panov-poradi-lipsa-na-dostatachno-danni-za-narushenie.html", "text": "Инспекторът към ВСС прекрати проверката си срещу председателя на ВКС Лозан Панов. Това съобщиха от  Инспектората към ВСС.   Инспекторатът извърши проверка на председателя на ВКС Лозан Панов по Глава IX, Раздел 1б от Закона за съдебната власт, свързана с почтеност и конфликт на интереси и за установяване на действия, които накърняват престижа на съдебната власт и с нарушаване независимостта на съдиите, прокурорите и следователите. Тя приключи на 20 март 2019г. с доклад, съдържащ становище за липса на достатъчно данни за извършени нарушения. Въз основа на доклада и събраните по преписката доказателства, ИВСС на свое заседание от 1 април прие решение за прекратяване на проверката. Проверката се осъществява  въз основа на решение на съдийската колегия на ВСС, прието на заседание на 14 декември 2018 г. Поводът за нея  бе писмо на съдии в апелативния специализиран наказателен съд, според които Лозан Панов с позицията си е накърнил делото за Десислава Иванчева.", "date": "2019.04.02", "title": "Инспекторът към ВСС прекрати проверката си срещу председателя на ВКС Лозан Панов поради липса на достатъчно данни за нарушение"}
{"url": "http://www.focus-news.net/news/2019/04/02/2641963/stara-zagora-rayonna-prokuratura-privleche-kato-obvinyaem-40-godishen-retsidivist-za-krazhba-na-pari.html", "text": "Районната прокуратура привлече като обвиняем мъж с инициали И.Н. (а 40 г.) за това, че на 09 август 2018 г. в Стара Загора е отнел сумата от 3 500 лева от владението на собственика, като кражбата е извършена в условията на опасен рецидив. Това съобщиха от пресцентъра на  Апелативна прокуратура - Пловдив . \r\nДо момента е установено, че на 9 август 2018 г. в гр. Стара Загора обвиняемият е бил в игрална зала, където срещнал свой познат. Двамата провели разговор, при който И.Н. успял да отнеме от джоба на якето на пострадалия сумата от 3 500 лева, след което напуснал помещението. По делото са извършени разпити на свидетели, изготвени експертизи и др. Обвиняемият е задържан за срок от 72 часа с постановление на наблюдаващия прокурор. До момента той е осъждан общо 17 пъти, предимно за престъпления против собствеността. \r\nПредстои Районна прокуратура - Стара Загора да внесе искане в съда за определяне на мярка за неотклонение „Задържане под стража“ спрямо него.", "date": "2019.04.02", "title": "Стара Загора: Районна прокуратура привлече като обвиняем 40-годишен рецидивист за кражба на пари"}
{"url": "http://www.focus-news.net/news/2019/04/02/2641960/vitsepremierat-mariyana-nikolova-investitsiite-na-asarel-medet-v-moderni-tehnologii-opazvane-na-okolnata-sreda-i-sotsialna-otgovornost-sa-klyuchovi-za-razvitieto-na-minnata-industriya.html", "text": "Вицепремиерът Марияна Николова посети „Асарел-Медет“. Това съобщиха от отдел „Комуникации“ на  „Асарел-Медет“ АД . Ученици разказаха на вицепремиера за дуалното обучение в компанията. „Инвестициите на „Асарел-Медет“ АД в модерни технологии и оборудване, опазване на околната среда и съвременните политики за корпоративна социална отговорност са ключови за развитието на минната индустрия в България. Пожелавам Ви и занапред да останете лидерите, които носят духа на новаторството, но заедно с това да съумеете да съхраните и най-ценното в „Асарел-Медет“ АД – да продължавате да бъдете компанията с човешко лице“, заяви вицепремиерът по икономическата и демографска политика Марияна Николова.  \r\nПо време на обиколката си в дружеството тя бе придружавана от заместник-областния управител на област Пазарджик Йордан Кожухаров. Ръководството на компанията представи пред вицепремиера проектите за дългосрочно устойчиво развитие и инвестициите в модерна техника, нови технологии, опазване на околната среда и безопасност на труда, които са за над 1,2 млрд. лева от 1999 година до сега. В рамките на посещението си вицепремиерът Марияна Николова се срещна с петима от общо 51 ученици от дуални паралелки, които вече се обучават в реална работна среда в компанията. С нея впечатленията си споделиха 11-класниците Иван Обретенов и Валентин Данков, и 12-класниците Владислав Зубев, Кристина Цветанкова и Нели Запрянова, от Професионалната гимназия по индустриални технологии, мениджмънт и туризъм в Панагюрище. Заедно с други предприятия от общината, „Асарел-Медет“ АД си партнира с учебното заведение от 2014 година, когато беше обявен първият прием на ученици по специалности с дуална форма на обучение. Тогава тази инициатива беше подета от покойния председател на Надзорния съвет на „Асарел-Медет“ АД и дългогодишен ръководител на Българската минно-геоложка камара проф. д-р Лъчезар Цоцорков.  \r\nСлед срещата с най-младите попълнения в асарелския екип, гостите разгледаха фирмените експозиции за историята и развитието на „Асарел-Медет“ АД, след което посетиха диспечерната на рудник „Асарел“. Изпълнителният директор инж. Делчо Николов запозна вицепремиера Марияна Николова със системата за автоматизирано управление на рудника, както и с рекултивираните минни терени. В Панагюрище вицепремиерът Марияна Николова се запозна с най-мащабния социален проект, реализиран чрез публично-частно партньорство между „Асарел-Медет“ АД и Община Панагюрище – модерният медицински комплекс МБАЛ „Уни Хоспитал“, в който са инвестирани над 120 милиона лева.", "date": "2019.04.02", "title": "Вицепремиерът Марияна Николова: Инвестициите на „Асарел-Медет“ в модерни технологии, опазване на околната среда и социална отговорност са ключови за развитието на минната индустрия"}
{"url": "http://www.focus-news.net/news/2019/04/02/2641953/bsp-poiska-ot-ministerstvo-na-energetikata-dokumentite-za-kontsesiyata-za-vagledobiv-kray-pernishkoto-selo-divotino-obzor.html", "text": "БСП поиска от Министерство на енергетиката документите за концесията за въгледобив край пернишкото село Дивотино. В четвъртък, 28 март, Министерството на енергетиката замрази работата на концесионера „Мин индъстри“ ЕООД  до приключване на проверката на Общинската служба по земеделие в Перник във връзка с уреждане на статута на земите, засегнати от добива. До изясняването на въпроса и произнасянето на компетентните органи, нови площи не трябва да бъдат засегнати, категорична бе министър Петкова. Тя изиска от концесионера информация за предприетите от него действия по уреждане на статута на земите. По време на срещата представителите на „Мин индъстри“ ЕООД информираха, че от общо 170 дка земеделски земи, концесионерът е закупил около 120 дка в съсобственост и отбелязаха, че придобиването на останалата част е възпрепятствано от множеството собственици на парцелите, част от които не могат да бъдат открити.  \r\nВъпреки решението на Министерството и започната проверка, в събота (30 март) жителите на Дивотино излязоха на протест срещу унищожаването на земите им от фирма за въглища. \r\nВъв вторник БСП внесе искане в Министерство на енергетиката за цялата документация по случая с въгледобива в село Дивотино. От БСП поясниха, че искат повече информация за случая  в Дивотино и след това ще сезират други отговорни органи, включително прокуратурата.  \r\nПред журналисти  Елена Йончева  коментира, че в Дивотино става въпрос за чудовищни законови нарушения и определи тези нарушения като проява на мафиотската държава. Йончева алармира, че Правителството нарушава закона  и облагодетелства определени фирми, които буквално унищожават българската земеделска земя. \r\nПо думите ѝ концесията на фирмата там е изтекла на 13 август 2014 г. „Според жителите на селото обаче дейността на фирмата не е прекратена. Добивът се извършвал според жителите на селото година след това. На практика незаконно е извършван добив в продължение на година и половина“, подчерта говорителят на БСП. Тя обърна внимание, че на 1 март 2016 г. концесията е подновена, но със задна дата, което противоречи на всякаква правна логика. Йончева добави, че на последното си заседание кабинетът „Борисов 2“ прехвърля правата на старата фирма към нова с капитал от 2 лв. „Това, което е най-скандално, че прехвърлянето на правата на новата фирма става без конкурс“, допълни водачът на листата на „БСП за България“ за евровота. Йончева попита кой ще възстанови земята на хората от Дивотино и кой носи персонална отговорност за това, че една фирма е облагодетелствана от правителството на Борисов.  Заместник-председателят на ПГ на „БСП за България“ Крум Зарков  коментира, че случаят в Дивотино е христоматиен пример за схемата, по която хора с пари помагат на една власт да се закрепи, за да върне след това услугата.  \r\nОт  Министерство на енергетиката  благодариха за сигнала на Елена Йончева и обърнаха внимание, че  по случая вече текат проверки.  Директорът на Дирекция „Природни ресурси, концесии и контрол“ в Министерството Станислав Станков  припомни, че дейностите на концесионера в село Дивотино са преустановени от 28 март до излизане на резултата от проверката. „Министерството активно е ангажирано с въпроса и протестите в село Дивотино. Бяха направени съвместни проверки. В резултат бяхме информирани от компетентните органи по опазване на околната среда, че е стартирала проверка от тяхна страна във връзка с което с разпореждане на министър Петкова дейностите в участъка са преустановени, считано от 28 март“, коментира още Станков. На въпрос дали ще се компенсират хората, ако се окаже, че има унищожаване на земеделска земя той отговори: „Задължението на концесионера така или иначе съществува и по договор, и по закон. Следва да предприеме действия по рекултивация, когато настъпи момента за това“, допълни той. Попитан дали концесията е дадена със задна дата, той уточни, че е имало определена забава в процедурата по произнасянето на Министерски съвет около година. „Това се дължи на усилената кореспонденция с ведомствата. В момента, в който беше подадено заявлението за удължаване на срока, концесионерът имаше задължения, които в момента, в който изпълни, беше довършена процедурата по удължаване на срока на концесията“, допълни Станков. По думите му единствените нарушения на концесионера са свързани със забавени плащания на концесионните възнаграждения, които към настоящия момент са платени. \r\nДеница КИТАНОВА", "date": "2019.04.02", "title": "БСП поиска от Министерство на енергетиката документите за концесията за въгледобив край пернишкото село Дивотино (ОБЗОР)"}
{"url": "http://www.focus-news.net/news/2019/04/02/2641961/dobrich-detsa-ot-grada-predstaviha-aktyorskite-si-umeniya-v-ramkite-na-proekta-zaedno-uchim-tvorim-i-igraem.html", "text": "Деца от града представиха актьорските си умения в рамките на проекта „Заедно учим, творим и играем“. Това съобщиха от пресцентъра на  Община Добрич . В истински сцени през март превърнаха децата, включени в проект „Заедно учим, творим и играем“,  ДГ №32 „Зорница“, ОУ „Христо Смирненски“ и Обединено училище „Йордан Йовков“. С интерес и желание под ръководството на своите учители те подготвиха драматизации на известни произведения като „Малката кибритопродавачка“, „Пипи тръгва на училище“, „Дядо и ряпа“, „Мома Богданка“,  „Сливи за смет“, „Намереният късмет“, „За два гроша“ и др. Децата приложиха наученото в допълнителните часове за овладяване на книжовен български език, финансирани по проекта от Центъра за образователна интеграция на децата и учениците от етническите малцинства. С представителните си изяви пред родители, съученици и учители демонстрираха своята артистичност, влизайки в роля. С помощта на своите ръководители подготвиха декор, подходящ за своята изява, както и сценични костюми. Онагледяването на приказките спомогна за оживяването на героите в трите образователни институции и допринесе за по-добро усвояване на литературните творби. Радостта от изявата и вярата, че в детския свят, както в приказките винаги побеждава доброто, обогати душевността им с нови  вълнуващи преживявания. Чудесното изпълнение на малките, но утвърдени в своите образователни институции актьори допринесе за по-доброто  възприемане на изучаваните произведения и обогати езиковата култура на децата.", "date": "2019.04.02", "title": "Добрич: Деца от града представиха актьорските си умения в рамките на проекта „Заедно учим, творим и играем“"}
{"url": "http://www.focus-news.net/news/2019/04/02/2641964/sport-mauro-ikardi-titulyar-za-inter-sreshtu-dzhenoa.html", "text": "Звездата на Интер Мауро Икарди ще бъде върнат в титулярния състав от старши-треньора Лучано Спалети, съобщи самият специалист на пресконференцията преди гостуването на Дженоа в сряда от  22:00 часа от междинния 30-и кръг на италианската Серия „А“. В отговор на новината обаче от най-голямата фракция на тифозите на Интер разпространиха декларация, че вече не считат аржентинския нападател за част от отбора. За последно аржентинецът игра на 9 февруари при победата с 1:0 над Парма.", "date": "2019.04.02", "title": "Спорт: Мауро Икарди титуляр за Интер срещу Дженоа"}
{"url": "http://www.focus-news.net/news/2019/04/02/2641969/granichni-politsai-sa-zadarzhali-na-gkpp-kalotina-23-godishen-chuzhdenets-izbyagal-ot-avstriyski-zatvor.html", "text": "Гранични полицаи са задържали на ГКПП „Калотина“ 23-годишен чужденец, избягал от австрийски затвор. Това съобщи говорителят на  ГД „Гранична полиция“  Лора Любенова. Вчера на пункта за влизане в България с автобус пристигнал чужд гражданин, който представил за обработка австрийски паспорт. Пътникът бил с брада, но граничният полицай, извършващ паспортния контрол, установил разликата със снимката от паспорта. Мъжът бил отведен за допълнителна проверка на втора линия. При опит да бъде идентифициран в системата АФИС, пътникът блъснал в земята и повредил единия от четците за пръстови отпечатъци към системата. Последвало задържането на мъжа, който заявил пред граничните служители, че е 23-годишен турски гражданин. Казал истинското си име и признал, че ползва документите на братовчед си.  \r\nГраничните полицаи от ГКПП „Калотина“ поискали съдействие от австрийските власти. Пристигналите биометрични данни са сравнени и анализирани с тези на пътника. Установено е, че мъжът е австрийски гражданин от турски произход, избягал от австрийски затвор през август 2018 г. Към настоящия момент се издирва от австрийските власти за тежка телесна повреда, квалифициран случай на изнудване и незаконно проникване в частна собственост.  \r\nПо случая в ГПУ „Калотина“ е образувано досъдебно производство, уведомена е Районната прокуратура в Сливница. На 23-годишния чужденец е повдигнато обвинение за повреждане на държавно имущество и опит за незаконно влизане в страната с чужд документ за самоличност. Работата по случая продължава под ръководството на прокуратурата.", "date": "2019.04.02", "title": "Гранични полицаи са задържали на ГКПП „Калотина“ 23-годишен чужденец, избягал от австрийски затвор"}
{"url": "http://www.focus-news.net/news/2019/04/02/2641966/kemil-kochakov-kmet-na-selo-brashten-tyutyunoproizvoditelite-v-seloto-namalyavat-s-vsyaka-izminala-godina.html", "text": "С всяка изминала година тютюнопроизводителите в село Бръщен намаляват. Това каза за  Радио „Фокус“ – Смолян  кметът на село Бръщен, община Доспат, Кемил Кочаков. Той поясни, че през миналата година тютюнопроизводителите в селото са били 17, а тази се очаква те да останат 15. Кочаков посочи, че хората постепенно се отказват от основния допреди години поминък за родопското село – тютюнът. Той отбеляза, че реколтата за 2018 г е била 19.5 тона тютюн, като всички са изкупени и платени на производителите още през декември и януари на средна цена от около 8 лв. за килограм. Кемил Кочаков заяви, че хората, които все още се занимават с тази дейност в село Бръщен, са пенсионери, които не могат да работят друго, а младите жители на селото осигуряват прехраната си в чужбина.  \r\n„Хората не разчитат на земеделието, никой не иска да се занимава с това, а земеделските ниви остават пусти. Всеки, който има сили, търси препитание в Англия и Гърция. Повечето от гурбетчиите работят по няколко месеца зад граница и се връщат в селото, други вече си купуват апартаменти в по-големите градове - Гоце Делчев, Благоевград, Пловдив, София, където може да си намерят работа“, уточни Кочаков. Той допълни, че засега в селото има общо около 100 деца в детската градина и училището, но постепенно населението застарява, а младите семейства отиват в големите градове на страната и в чужбина. \r\nНели ГЕРГЬОВСКА", "date": "2019.04.02", "title": "Кемил Кочаков, кмет на село Бръщен: Тютюнопроизводителите в селото намаляват с всяка изминала година"}
{"url": "http://www.focus-news.net/news/2019/04/02/2641965/v-gd-natsionalna-politsiya-shte-se-sastoi-brifing-za-predstavyane-na-okonchatelnite-danni-ot-provedenata-24-chasova-operatsiya-za-kontrol-na-skorostta.html", "text": "В ГД „Национална полиция“ ще се състои брифинг за представяне на окончателните данни от проведената 24-часова операция за контрол на скоростта. Това съобщиха от пресцентъра на  МВР . Събитието ще се състои на 3 април от 11.30 в двора на ГД „Национална полиция“. Представители на „Пътна полиция“ ще представят окончателни данни от проведената 24-часова операция.", "date": "2019.04.02", "title": "В ГД „Национална полиция“ ще се състои брифинг за представяне на окончателните данни от проведената 24-часова операция за контрол на скоростта"}
{"url": "http://www.focus-news.net/news/2019/04/02/2641967/kardzhali-dvizhenieto-po-glaven-pat-i-5-v-uchastaka-nadlez-kirkovo-gkpp-makaza-e-ogranicheno-za-motorni-prevozni-sredstva-nad-35-t.html", "text": "Нормално се осъществява движението по републиканската пътна мрежа на територията на областта, предаде кореспондент на  Радио „Фокус“ . Пътните настилки са сухи, видимостта е добра. По данни на Агенция „Пътна инфраструктура“ движението по главен път I-5 в участъка Надлез Кирково - ГКПП „Маказа“ е ограничено за моторни превозни средства над 3.5 т. Трафикът по направлението Черноочене - Кърджали е ограничено за движение на моторни превозни средства над 15 тона, като има създадени обходни маршрути. Работи се по част от третокласната пътна мрежа в областта. Движението по пътя Зорница - Бели пласт - Стремци- Кърджали е ограничено за моторни превозни средства над 12 тона, обходът е през Хасково - Кърджали за моторни превозни средства до 15 тона или по път Кърджали - Мост през с. Мост за всички превозни средства. Трафикът по пътя Карамфил - Крумовград от км 30+893 до км 36+784 и по пътя Крумовград - граница област Хасково от км 36+784 до км 55+845 трябва да се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. \r\nДарина ДЕЕНИЧИНА", "date": "2019.04.02", "title": "Кърджали: Движението по главен път I-5 в участъка Надлез Кирково - ГКПП „Маказа“ е ограничено за моторни превозни средства над 3.5 т"}
{"url": "http://www.focus-news.net/news/2019/04/02/2641968/grazhdanski-dialog-na-tema-regionalno-razvitie-shte-se-provede-v-kardzhali-na-3-april.html", "text": "Граждански диалог на тема регионално развитие ще се проведе в Кърджали на 3 април 2019 г. Това съобщиха от пресцентъра на  ПП ГЕРБ . Събитието е част от платформата за граждански диалози под надслов „Европа в нашия дом“ и ще започне в 16.00 часа в конферентната зала на комплекс „Арпезос“. \r\nУчастие във форума ще вземат председателят на Народното събрание Цвета Караянчева, заместник-министърът на регионалното развитие и благоустройството Николай Нанков, областният управител Никола Чанев, браншовици, представители на бизнеса и граждани. \r\nВъв фокуса на обсъжданията ще бъдат националните и местните приоритети в регионалното развитие, европейската солидарност и ключовите инфраструктурни проекти на областно ниво. Форумът ще се проведе при отворени врати.", "date": "2019.04.02", "title": "Граждански диалог на тема регионално развитие ще се проведе в Кърджали на 3 април"}
{"url": "http://www.focus-news.net/news/2019/04/02/2641970/plovdiv-15-momicheta-shte-se-boryat-za-titlata-tsaritsa-na-rozata-v-karlovo.html", "text": "Приключи срокът за набиране на кандидатки за конкурса „Царица на розата” в Карлово. Това съобщи за  Радио „Фокус”-Пловдив  зам.-кметът Антон Минев. По думите му този срок не е строго фиксиран и, ако се появят нови момичета, желаещи да участват в конкурса, те също ще бъдат включени. До момента 15 кандидатки са запосани за участие в конкурса „Царица на розата - една от най-престижите прояви, които съпътстват Празника на розата в Карлово. Записването за участие в него бе обявено още в първия работен ден на 2019 година и продължи до 31 март, включително. В съревнованието за титлата могат да участват момичета на възраст между 16 и 20 години, предимно от Карлово и селищата от общината. \r\n„В ход е подготовката на рекламните материали за празника”, каза Минев. До края на месеца подготовката трябва да е приключила. Тази година конкурсът „Царица на розата” ще се проведе на 10 май, в рамките на фестивалните дни, които започват още на 6 май. Кулминацията на Празника на розата е е предвидена за 18 май. Избраната за Царица на розата девойка ще съпътства кмета и официалните гости по време на всички празнични прояви до следващия Празник на розата през 2020 година. \r\nЦветана ТОНЧЕВА", "date": "2019.04.02", "title": "Пловдив: 15 момичета ще се борят за титлата „Царица на розата“ в Карлово"}
{"url": "http://www.focus-news.net/news/2019/04/02/2641971/poslanikat-na-izrael-n-pr-irit-lilian-shte-poseti-pleven-na-4-april.html", "text": "Посланикът на Израел в България Нейно Превъзходителство Ирит Лилиан ще посети официално град Плевен на 4 април. Това съобщиха от пресцентъра на  Общината . В програмата на визитата е включена среща дискусия с гимназисти от плевенски училища. След това Лилиан ще се срещне с кмета на Община Плевен Георг Спартански. Те  ще отдадат почит пред паметната плоча на загиналите в нощта на 11 юли 1944 г. при опожаряването на еврейския лагер в парк „Кайлъка”. Същия ден Посланик Лилиан ще се срещне с представители на еврейската общност „Шалом” и ще посети Центъра за работа с деца на Сдружение „Аутизъм днес” и подари играчки и игри, осигурени от служителите на Посолството на Израел у нас. \r\nВ 18.00 часа Н. Пр. Ирит Лилиан ще открие изложбата „Израелски открития и разработки, променили света” в Регионалния исторически музей. В 20.00 часа тя ще присъства на осветяването в синьо на символа на Плевен – Параклисът мавзолей „Св. Георги Победоносец”, в знак на съпричастност страдащите от аутизъм. Инициативата е на Асоциация „Аутизъм днес” и се провежда под патронажа на посланика на Израел в България.", "date": "2019.04.02", "title": "Посланикът на Израел Н. Пр. Ирит Лилиан ще посети Плевен на 4 април"}
{"url": "http://www.focus-news.net/news/2019/04/02/2641974/yeni-safak-turtsiya-obvini-sasht-che-predava-tehnika-na-siriyskite-kyurdi.html", "text": "САЩ са предали 100 камиона с оръжие и техника от Ирак в районите, контролирани от сирийските кюрдски формирования в Сирия, съобщава електронното издание на  консервативния турски ежедневник Yeni Safak , като се позовава на неназовани местни източници. \r\nСъбеседниците на изданието твърдят, че камионите, както и танкери и „хамъри“, са преминали границата при Семалка късно в понеделник. \r\nИзточниците са уточнили обаче, че не могат да потвърдят дали камионите действително са пренасяли оръжия и муниции. \r\nВестникът коментира, че САЩ са снабдили смятаната от Анкара за терористичната организация „Партия на демократическото единство“ (ПДЕ/PYD) и нейното въоръжено крило, „Отрядите за народна самоотбрана (ОНС/YPG), с повече от 5000 камиони оръжия, за които се твърди, че се използват в борбата срещу „Ислямска държава“, въпреки предупрежденията на Анкара, че фактът, че те са сирийските издънки на терористичната организация „Работническа партия на Кюрдистан“ (ПКК). \r\nКакто посочва „Ени Шафак“, в допълнение към действията им в Сирия, Вашингтон е направил две доставки с 300 камиона през февруари в контролираните от ПКК райони на Ирак. \r\nЕжедневникът припомня, че американските власти бяха обещали да съберат всички оръжия, които са доставили на ОНС/ПДЕ, както и да изтеглят военнослужещите си от Сирия, но не изпълниха нито едното от двете. \r\nТурция смята ПКК и ОНС/ПДЕ за терористични групировки и заплаха за националната си сигурност. \r\nПревод и редакция:", "date": "2019.04.02", "title": "Yeni Safak: Турция обвини САЩ, че предава техника на сирийските кюрди"}
{"url": "http://www.focus-news.net/news/2019/04/02/2641976/stolichna-obshtina-organizira-praznichni-sabitiya-posveteni-na-140-godishninata-ot-obyavyavaneto-na-sofiya-za-stolitsa-na-balgariya.html", "text": "Столична община организира празнични събития, посветени на 140-годишнината от обявяването на София за столица на България. Това съобщиха от пресцентъра на  Столична община . Празничните събития ще започнат с Архиерейска света Литургия от 09.00 часа в храм „Света София“. Литургията ще бъде отслужена в присъствието на Негово Светейшество патриарх Неофит. \r\nВ 11.00 часа на ул. „Оборище“ (пл. „Свети Александър Невски“) ще се състои тържествена церемония по освещаване и връчване на знамена на столични училища. В нея ще участват Националната гвардейска част и Гвардейския представителен духов оркестър. Церемонията ще бъде в присъствието на Негово Светейшество патриарх Неофит. \r\nОт 16.00 часа до 18.00 часа ще се проведе обиколка с празничния ретро трамвай по маршрут: пл. „Възраждане” - бул. „Христо Ботев” - пл. „Македония” - ул. „Алабин” - бул. „Мария Луиза” - Централна гара - бул. „Христо Ботев” - пл. „Възраждане”. Часовете на тръгване от пл. „Възраждане” са: 16.00 часа, 16.40 часа, 17.20 часа. Актьори от театър „Сириус“ ще представят куклени етюди и игри с пътниците в трамвая.  \r\nВ 17:00 часа в Градската градина – Галерия на открито ще се състои откриване на изложбата „Да съградиш столица“. Изложбата представя интересни и важни моменти от историята на града - на 28 табла са представени архивни материали, които маркират важни исторически събития и различни аспекти от живота на София. \r\nВ 18.00 часа в Ларгото ще се проведе концерт на Софийския духов оркестър с диригент Васил Делиев. В програмата са: Нечо Русев – Празнична София, Любомир Пипков – Ръченица из оп. Момчил, Петко Стайнов – Пайдушко из Тракийски танци,  Марин Големинов – Танц из Пет скици, Асен Карастоянов – Копаница из Българи от старо време, Ангел Добрев – Ботевградско празнично хоро, Дунаевски - Марш из к.ф. Весельие ребята, Хачатурян – Танц със саби, Юли Дамянов – Рондо а ла Булгара, Христофор Раданов – Фолк-суинг, Иван Стайков – Флиген валс, Николай Добринов – Пиеса за духов оркестър върху мотиви от право хоро, Ат. Бояджиев - Хоп-троп, Милчо Левиев – Блус в 9, Дико Илиев – Дунавско хоро. \r\nВ 20.30 часа на площад „Княз Александър I” ще започнат празнични илюминации. \r\nПо повод празника на София с вход свободен ще работят: Регионален исторически музей - София, Софийската градска художествена галерия, Парк-музей „Врана“ и Зоологическа градина – София. София е обявена за столица на България на 3 април 1879 г. по предложение на проф. Марин Дринов на заседание на Учредителното събрание на Княжество България .", "date": "2019.04.02", "title": "Столична община организира празнични събития, посветени на 140-годишнината от обявяването на София за столица на България"}
{"url": "http://www.focus-news.net/news/2019/04/02/2641972/dots-harieta-manolova-klinichen-psiholog-horata-s-autizam-imat-nuzhda-ot-pomosht-i-podkrepa-ot-eksperti-prez-tseliya-si-zhivot.html", "text": "Хората с аутизъм имат нужда от помощ и подкрепа от експерти през целия си живот. Това каза за  Радио „Фокус“ – Пирин  доцент Хариета Манолова, клиничен психолог, по повод Световния ден за повишаване на информираността на обществото по въпросите на аутизма. По думите й всичко зависи от тежестта на нарушенията. „Така или иначе, това е нещо, което продължава през целия живот, като те имат нужда от подпомагане и в по-късна възраст, но както в нашата страна, така и навсякъде по света, след навършване на 18 годишна възраст търсенето на помощ от експерти намалява рязко“, посочи доцент Манолова. Тя коментира, че децата, които са диагностицирани с аутистично разстройство в детството, остават с тази диагноза и след 18 годишна възраст. „Съществува ранен детски аутизъм и се смяташе, че когато един човек е възрастен, не може да страда от аутизъм. Тогава аутизма се заместваше с разни други диагнози, като шизофренно разстройство или нещо друго“, коментира доцент Хариета Манолова. \r\nСпециалистът отбеляза също, че са необходими минимум 20 часа седмично занимания с едно дете с аутизъм, за да има резултати от терапията. Тя отправи послание към децата с аутизъм и техните родители по повод Световния ден за повишаване на информираността на обществото по въпросите на аутизма. „Бих пожелала и на децата, и на родителите все повече възможности за интервенции и за работа с тези деца, защото положението на родителите е много тежко“, посочи доцент Манолова. По думите й родителите сами заплащат за терапиите, необходими за децата. „Децата се водят на няколко специалиста, като понякога се налага преместване от един град в друг поради повечето услуги, които се предлагат, затова е важно да се помисли тези деца да имат възможности да учат и да посещават учебни заведения съвсем спокойно във всяко кътче на България“, заяви доцент Хариета Манолова. \r\nДенис НИКИФОРОВ", "date": "2019.04.02", "title": "Доц. Хариета Манолова, клиничен психолог: Хората с аутизъм имат нужда от помощ и подкрепа от експерти през целия си живот"}
{"url": "http://www.focus-news.net/news/2019/04/02/2641977/veliko-tarnovo-v-selo-balvan-shte-se-provede-oblastna-rabotna-sreshta-na-tema-ustoychivi-initsiativi-i-partnyorstva-preventsiya-za-sigurnost.html", "text": "На 4 април 2019 г. от 10.30 часа в Център за превенция и спорт - с. Балван, ще се проведе областна работна среща на тема „Устойчиви инициативи и партньорства – превенция за сигурност“. Това съобщиха от пресцентъра на  Община Велико Търново . Домакин на събитието са Общината и кметство Балван, които ще представят пред всички общини от областта функциониращия Център за превенция и спорт. По време на работната среща ще бъдат официално открити две нови площадки - за приложно колоездене и за оцеляване в природата, ще има и демонстрации.  \r\nГости на събитието ще бъдат представители на Министерство на вътрешните работи, Министерство на образованието и науката, Министерството на младежта и спорта, областните дирекции на полицията и пожарната, Съюз на българските автомобилисти – София, Областен съвет на Български червен кръст, Съюз на пивоварите в България, НВУ „Васил Левски“ и кметове на малки населени места.", "date": "2019.04.02", "title": "Велико Търново: В село Балван ще се проведе областна работна среща на тема „Устойчиви инициативи и партньорства – превенция за сигурност“"}
{"url": "http://www.focus-news.net/news/2019/04/02/2641981/sport-prezidentat-na-germanskiya-futbolen-sayuz-podade-ostavka.html", "text": "Президентът на Германския футболен съюз Райнхард Гриндел официално обяви, че подава оставка. Тя идва като резултат от публикации в местните медии, които го уличават в парични злоупотреби. Според „Билд“, той е получавал тайно допълнителни плащания от дъщерно дружество на федерацията, обезщетение за отказа от мандата си в Бундестага и компенсации от телевизионен канал, където е работил преди това. Той не е обявил допълнителните си доходи пред никого. Гриндел е президент на ГФС от април 2016 година. Един от вероятните му наследници е бившият национал и футболист на Байерн Мюнхен Филип Лам.", "date": "2019.04.02", "title": "Спорт: Президентът на Германския футболен съюз подаде оставка"}
{"url": "http://www.focus-news.net/news/2019/04/02/2641962/aleksis-tsipras-tova-e-nachaloto-na-nova-era-v-otnosheniyata-mezhdu-gartsiya-i-severna-makedoniya.html", "text": "„Това е важен ден, не само за Гърция и Северна Македония, но и за целите Балкани“, заяви по време на съвместна пресконференция в Скопие с македонския си колега Зоран Заев гръцкият премиер Алексис Ципрас, предава  държавната агенция АНА-МПА . \r\nЦипрас, който е на първа официална визита на гръцки министър-председател в Македония в историята, заяви, че срещата между двамата лидери, срещата на Съвета за сътрудничество на високо равнище между Гърция и Северна Македония и бизнес форума, който ще се проведе, отбелязват началото на нова ера в отношенията между двете страни, която ще се основава на сътрудничество, взаимно разбирателство и съвместно развитие. \r\n„Преди няколко години изглеждаше невъзможно да се проведе Съвет за сътрудничество на високо равнище. Днес това става реалност с подписването на редица важни меморандуми и споразумения, както и план за действие, който покрива почти всички сфери на сътрудничество между нас“, подчерта гръцкият премиер. \r\nНа дипломатическо ниво, двете страни ще открият посолства, които да заменят офисите за връзка, подчерта Ципрас, добавяйки, че преди няколко месеца Гърция е била първата страна, която ратифицира протокола за присъединяване на Северна Македония към НАТО и във вторник подписва меморандум за сътрудничество за насърчаване на присъединяването на Северна Македония към ЕС. „Това е рамка, която ще позволи тясно координиране между двете страни на всяка стъпка от този процес, дори след присъединяването й, както и обмена на ноу-хау за европейските политики“, обясни Ципрас. \r\nПревод и редакция:", "date": "2019.04.02", "title": "Алексис Ципрас: Това е началото на нова ера в отношенията между Гърция и Северна Македония"}
{"url": "http://www.focus-news.net/news/2019/04/02/2641979/kaloyan-pargov-bsp-dnes-sofiya-e-stsena-s-dekori-prikrivashti-edno-falshivo-10-godishno-upravlenie-no-maskite-zapochnaha-da-padat.html", "text": "Днес София е сцена с декори, прикриващи едно фалшиво 10-годишно управление, но маските започнаха да падат. Това каза лидерът на БСП – София Калоян Паргов по време на кръгла маса „С мисъл за София“ по случай 140 години от обявяването на София за столица на България, предаде репортер на  Агенция „Фокус“ . \r\n„Тази дата – 3 април 1879 г., е някак си позабравена в рамките на демократичния режим, в който живеем, като някакъв посткомунистически символ. Едва ли Учредителното събрание през 1879 г. и проф. Марин Дринов, когато е направил това предложение, е бил воден от такива светли социалистически идеи“, посочи Паргов. „В тази зала е събрано миналото, настоящето и бъдещето на София. Ние сме се събрали с мисъл за София, за да намерим смисъл в София във време, в което градът е разпънат между фалшивите действия и обещания и вярата и надеждата. София днес е сцена, изпълнена с декори, които прикриват едно фалшиво 10-годишно управление. Маските една по една започнаха да падат, а истинското лице, което се показва зад тях, очевидно не се харесва на все повече софиянци“, заяви още той. \r\nЛидерът на столичните социалисти посочи, че от 1944 г. до 1989 г. се развиват цялостно всички райони на столицата и се случва най-големият процес по нейната модернизация. „А днес, близо 30 години по-късно, не бихме могли да кажем, че можем да наречем София истинска европейска столицата – защото това е столицата с най-мръсен въздух, крайните квартали са забравени, асфалтът напомня за времето на социализма, когато е бил полаган, няма достатъчно паркоместа. София днес диша трудно, артериите й са запушени и се бори да оцелее“, посочи Паргов.  \r\nЦветилена СИМЕОНОВА", "date": "2019.04.02", "title": "Калоян Паргов, БСП: Днес София е сцена с декори, прикриващи едно фалшиво 10-годишно управление, но маските започнаха да падат"}
{"url": "http://www.focus-news.net/news/2019/04/02/2641980/chavdar-bozhurski-za-men-e-chest-da-otkriya-izlozhbata-140-godini-ot-uchreditelnoto-sabranie-i-priemaneto-na-tarnovskata-konstitutsiya-posvetena-na-sazdadenite-zakoni-ot-naroda-za-naroda.html", "text": "Изложбата „140 години от Учредителното събрание и приемането на Търновската конституция“ бе открита в зала „Сирак Скитник“ в Сливен, предаде репортер на  Радио „Фокус“ – Сливен . Домакин на изложбата е областният управител Чавдар Божурски, в партньорство с Общината и Художествената галерия в града. При откриването на експозицията Чавдар Божурски заяви: „В създаването на държавността, на основния закон в държавата, са участвали достойни и високообразовани личности. Всеки текст е бил обстойно дебатиран. Каква е била атмосферата, можем да съдим по думите на митрополит Антим Видински, председател на събранието. След гласуването той е отбелязал: „Нашето събрание беше като кораб, изложен на бури. Слава богу, този кораб достигна пристанище. Можем да заявим, че приехме закони от народа – за народа“, заяви Чавдар Божурски. Той отбеляза, че събитието е повод да се изрази признателност към родения в Жеравна писател, публицист и политик Тодор Икономов, зам.-председател на Учредителното събрание. „Цялата му деятелност е била свързана с устройството на държавността след Освобождението. Бил е дълго време депутат, окръжен управител на Сливен и Бургас, министър на вътрешните работи, кмет на София. За мен е чест да открия изложбата, посветена на създадените закони от народа – за народа, както е казал председателят на Учредителното събрание“, заяви областният управител. \r\nД-р Николай Сираков, директор на Регионален исторически музей „Симеон Табаков“, заяви, че за времето си Търновската конституция е била най-демократичната в Европа. „Тя позволява за първи път да имаме разделяне на властите – изпълнителна, законодателна. Чрез нея имаме разделяне на властта между княза и Народното събрание. Търновската конституция позволява свободата на словото, свободата на всеки гражданин да избира и да бъде избиран. Тя позволява частната собственост, а това е един голям успех за държавата, защото до 1911 г. България е била наричана европейското икономическо чудо“, подчерта в словото си д-р Сираков. \r\nЕкспозицията бе представена от началника на отдел „Архиви“ – Сливен Ваня Койчева. Изложбата съдържа материали с исторически и биографични данни за народните представители в Учредителното събрание, портрети и документи за тяхната дейност и за развитието на конституционния процес. Тя е подготвена по инициатива на Народното събрание и Държавна агенция „Архиви“. \r\nГости на откриването бяха зам. областният управител Димитринка Петкова, кметът на Сливен Стефан Радев, ръководителите на Окръжната и Районната прокуратура Пламен Стефанов и Иван Иванов, директорът на ОДМВР ст. комисар Димитър Величков, директорът на териториалната дирекция на ДАНС Николай Чиликов, председателят на Общинския съвет Димитър Митев, зам.-кметът Пепа Чиликова, граждани, ученици, представители на Областната администрация.", "date": "2019.04.02", "title": "Чавдар Божурски: За мен е чест да открия изложбата „140 години от Учредителното събрание и приемането на Търновската конституция“, посветена на създадените закони от народа – за народа"}
{"url": "http://www.focus-news.net/news/2019/04/02/2641983/stara-zagora-rayonnata-prokuratura-privleche-kato-obvinyaem-37-godishen-mazh-za-otpravena-zakana-s-ubiystvo.html", "text": "Районната прокуратура привлече като обвиняем 37-годишен мъж за отправена закана с убийство. Това съобщиха от пресцентъра на  Апелативна прокуратура - Пловдив . Мъжът с инициали И.И. е обвинен за това, че в периода от 19 март 2019 г. до 25 март 2019 г. в  гр. Стара Загора, в условията на продължавано престъпление, е отправил закана с убийство спрямо 27-годишна жена и това заканване би могло да възбуди основателен страх за осъществяването му, като деянието е извършено в условията на домашно насилие.  \r\nПо делото е установено, че за горепосочения период, обвиняемият И.И., няколко пъти пресрещал пострадалата и я заплашвал с думите: „Ще те обезобразя, ще ти взема главата, няма да бъдеш с никой. Ще те пребия и ще те сложа в гроба, ще те погреба, ще те нарежа на парчета и ще те запаля“. Двамата преди време живели на съпружески начала, но се разделили, защото жената поискала. След отправените закани пострадалата е подала жалба в полицията. Обвиняемият И.И. е бил задържан за срок от 72 часа с постановление на наблюдаващия прокурор. На 1 април 2019 г. по искане на Районна прокуратура - Стара Загора съдът е определил мярка “Задържане под стража” спрямо И.И. Определението на съда може да се обжалва пред Окръжен съд - Стара Загора.", "date": "2019.04.02", "title": "Стара Загора: Районната прокуратура привлече като обвиняем 37-годишен мъж за отправена закана с убийство"}
{"url": "http://www.focus-news.net/news/2019/04/02/2641973/stanimir-stanimirov-instruktor-po-rafting-osven-raftinga-na-bazata-ni-kray-simitli-imame-i-dosta-drugi-atraktsioni.html", "text": "Освен рафтинга, на базата ни край Симитли имаме изградени и доста други атракциони. Това каза за  Радио „Фокус“ – Пирин  Станимир Станимиров – Чачи, инструктор по рафтинг, каяк и алпинизъм в базата в района на Симитли. „Имаме изградена така наречената въжена градина или въжен парк, който е с 24 елемента. Там екипираме хората с алпийска седалка, която е с необходимите обезопасителни елементи, така че да не може да паднете. Имаме и въжен тролей, който е 100 метра, над река Струма. Предлагаме и други забавления. В тази връзка мога да спомена, че при нас идват много фирми за организирането на техни мероприятия – team building. Тогава се провеждат стрелби с лък, въздушна пушка, paint ball“, каза още Станимиров.  \r\nТой добави, че като цяло в базата работят съобразно записванията на туристи. „В общи линии през деня правим две спускания, другите атракциони също са достъпни“, посочи Станимиров. Той коментира, че пролетта е един от най-силните сезони за базата край Симитли. „Тогава имаме повече хора, защото го няма това разнообразие от възможности за отдих и почивка, каквито има през лятото, когато можеш да идеш на плаж или на планина, и зимата, когато пък има условия за ски спортове“, отбеляза Станимиров.  \r\nПо отношение на идеята за изграждане на голям рафтинг център в Симитли той заяви, че Общината вече е спечелила проект за неговата реализация. ц„Надявам се, че в най-скоро време ще започне и строителството му, защото това ще бъде един огромен плюс за Община Симитли“, подчерта Станимиров. \r\nЛивия НИНОВА", "date": "2019.04.02", "title": "Станимир Станимиров, инструктор по рафтинг: Освен рафтинга, на базата ни край Симитли имаме и доста други атракциони"}
{"url": "http://www.focus-news.net/news/2019/04/02/2641985/komisiyata-po-transport-na-evropeyskiya-parlament-zapochna-obsazhdaneto-na-paketa-mobilnost.html", "text": "Комисията по транспорт на Европейския парламент започна обсъждането на пакета „Мобилност”. В началото на заседанието евродепутатите отхвърлиха постъпило искане от Алианса на европейските консерватори и реформатори (АЕКР) за отлагане на гласуването днес. След това те пристъпиха към гласуването на всяко едно от 1 600-те изменения в пакета по отделно, без разисквания. В следващите 4 часа евродепутатите трябва да преминат през всички предложения и да решат кои от тях да влязат за обсъждане в пленарна зала.", "date": "2019.04.02", "title": "Комисията по транспорт на Европейския парламент започна обсъждането на пакета „Мобилност”"}
{"url": "http://www.focus-news.net/news/2019/04/02/2641986/ministar-krasimir-valchev-vav-varna-predizvikatelstvoto-s-dneshnite-detsa-e-da-gi-vdahnovim-da-uchat.html", "text": "Предизвикателството с днешните деца е да ги научим да учат, а преди това да ги вдъхновим да учат. Това коментира при посещението си в Регионалното управление на образованието във Варна министърът на образованието и науката Красимир Вълчев, предаде репортер на  Радио „Фокус“ – Варна . По-късно в града министър Вълчев ще се включи в поредна среща под формата на граждански диалог.  \r\n„Заедно с представители на учебната и академичната общности обсъждаме образованието на местно, национално и европейско ниво, и текущите въпроси“, обясни министър Вълчев. Той открои две актуални теми в момента в сферата на образованието. По думите му едната е свързана с това всяко дете да бъде обхванато от образователната система, тъй като в страната има голям процент семейства с липса на отговорност към ученето. Той добави, че другото предизвикателство е да се модернизира системата, да се направи така, че всеки учител да провокира интереса на децата към ученето и да ги вдъхнови да учат. „Трябва да въведем това, което наричаме компетентностен подход, и заложихме в Закона за предучилищното и училищното образование, но той още не се е трансформирал в промяна във всеки час, в който ученикът е по-активен, а учителят не е лектор, а лидер на образователен процес“, обясни още Красимир Вълчев. Той добави, че модернизацията е свързана още с интердисциплинарно учене, а в един учебен час са вплетени различни компетентности и различни предмети. Според министъра в тази среда учителят трябва да бъде насърчен да бъде креативен.  \r\nДиана СТОЕВА", "date": "2019.04.02", "title": "Министър Красимир Вълчев във Варна: Предизвикателството с днешните деца е да ги вдъхновим да учат"}
{"url": "http://www.focus-news.net/news/2019/04/02/2641988/varna-okrazhniyat-sad-nalozhi-postoyanen-arest-na-28-godishna-zhena-obvinena-za-grabezh.html", "text": "Окръжният съд наложи постоянен арест на 28-годишна жена, обвинена за грабеж. Това съобщиха от пресцентъра на  Апелативна прокуратура - Варна . Изтърпялата ефективна присъда само преди един месец Росита Ш. от днес е с мярка за неотклонение „Задържане под стража“, взета с определение на Варненския окръжен съд по искане на Окръжната прокуратура. 28-годишната жена е с повдигнато обвинение за грабеж, представляващ опасен рецидив, след като на 31 март тази година отнела хранителни стоки от магазин на голяма търговска верига, като се опитала със сила да запази владението върху тях. \r\nРосита била добре позната на охраната на търговския обект заради множеството посегателства. В неделя жената отишла там и отнела стоки за около 100 лева, които скрила в дамската си чанта. След това се отправила към изхода, без да плати. Действията ѝ били забелязани от охраната и заедно с управителката на магазина тя била спряна за проверка. За да запази владението върху  отнетите стоки, Росита блъскала служителите, ударила в главата управителката и се опитала да избяга. Била задържана с помощта на клиент в магазина до идването на полицейски служители. По време на отвеждането ѝ до медицинско заведение, жената буйствала и причинила телесна повреда на един от полицаите. След случая срещу нея било образувано досъдебно производство. Росита Ш. е осъждана многократно. \r\nОпределението на Варненския окръжен съд, с което е взета най-тежката мярка за процесуална принуда, подлежи на обжалване пред Апелативния съд.", "date": "2019.04.02", "title": "Варна: Окръжният съд наложи постоянен арест на 28-годишна жена, обвинена за грабеж"}
{"url": "http://www.focus-news.net/news/2019/04/02/2641987/kaloyan-pargov-bsp-sofiya-ne-e-evropeyska-stolitsata-zashtoto-prez-poslednite-10-godini-se-razviva-na-dve-skorosti.html", "text": "София не е европейска столицата, защото през последните 10 години се развива на две скорости. Това каза пред журналисти лидерът на БСП – София Калоян Паргов, предаде репортер на  Агенция „Фокус“ . \r\n„За съжаление, не мога да дам високата оценка, че София е европейска столица, защото през последните 10 години градът се развива на две скорости – дебалансирана, София на добре уредения център и все повече инвестиции, в които виждаме, че се случат такива събития като ремонт на ремонта, контрол на контрола, изникват паметници, после ги махаме, изникват перки на акули, после ги махаме. А в 2/3 от кварталите, в които живеем ние, софиянци, все още чакаме да ни сменят асфалта, да ни сменят паважа, да ни оправят градинките и все такива европейски неща, на които се радват жителите на Виена, Париж, Брюксел, Лондон. Нещо, което трябва да поставим като акцент, е да кажем, че има още какво да се желае по повод европейската перспектива, използването на европейски фондове там, където им е мястото, за да решаваме проблеми, а не просто да си правим пиар и имидж“, заяви Паргов. \r\nТой посочи, че за да се промени дисбаланса на стойността на работата в кварталите, трябва ново осмисляне на бюджетната процедура, както и повече средства да отиват за районите. „Второ, в центъра на бюджетните политики на първо място трябва да е човекът – т.е. да мислим за хората и за това, от което те имат нужда“, обясни Паргов. \r\nНа въпрос как ще изтълкува първоаприлската шега на пл. „Гарибалди“ да бъде поставен паметник на Бойко Борисов, Паргов посочи, че си заслужава той да отиде в Музея на тоталитарното изкуство. „Там всички подобни бюстове и паметници ги оставяме за бъдните поколения. Ако не го бяха махнали, щях да организирам група младежи, които да отидат на посещение на този паметник  и да им разкажем кой беше господин Борисов. Все пак за това служат паметниците“, заяви лидерът на БСП – София. \r\nПаргов подчерта още, че София изостава със санирането в сравнение с другите градове в България. „Доста се инвестира в централната част на София, но има много забележки. Да вземем например пешеходната улица „Витошка“ – ако се разходим там и е дъждовен ден, някоя плочка ще ни „измие“ очите. Ето това показва как се инвестират парите. Второ, ако се разходим по ул. „Г. С. Раковски“, ще видим, че велоалеята, която стесни улицата, не дава възможност да минеш спокойно с велосипед, защото ще бъдеш изложен на риск заради въздуха в тази част на града“, коментира той. \r\nЦветилена СИМЕОНОВА", "date": "2019.04.02", "title": "Калоян Паргов, БСП: София не е европейска столицата, защото през последните 10 години се развива на две скорости"}
{"url": "http://www.focus-news.net/news/2019/04/02/2641982/ombudsmanat-maya-manolova-nastoya-vsichki-balgarski-evrodeputati-da-glasuvat-zabranata-na-dvoyniya-standart-pri-hranite.html", "text": "Омбудсманът Мая Манолова настоява българските евродепутати да подкрепят борбата срещу двойните стандарти при храните в Европейския съюз, като на 16 април 2019 г. гласуват в пленарна зала тяхната забрана. Това съобщиха от пресофиса на  омбудсмана . \r\n„За целта нека да няма нови прецеденти и всички 17 български представители в ЕП да гласуват и дадат ясен знак, че до последно отстояват интересите  на българските граждани“, посочи Манолова. \r\nДнес стана ясно, че Европейският парламент и Съвета са постигнали предварителното споразумение за засилено и по-добро прилагане на законодателството за защита на потребителите. \r\nКомисарят по правосъдие, потребители и равнопоставеност между половете Вера Йоурова обяви, че благодарение на „Новия търговски механизъм за потребителите“ дните на двойните стандарти в единния пазар са преброени. \r\nПотребителите вече не би следвало да бъдат заблуждавани от различни продукти, представяни като еднакви – те ще знаят какво и от кого купуват. На търговците, които продължават да мамят, ще бъдат наложени големи санкции. \r\nТемата за двойния стандарт при храните се лидира в България от омбудсмана Мая Манолова, като бе поставен в дневния ред на страната ни още през 2017 г. с редица инициативи. \r\nВ качеството си на гражданин на ЕС, заедно с редица публични личности, общественият защитник организира и изпрати на 2 октомври 2017 г. до Европейския парламент петиция за нарушение на правото на ЕС с искане за промяна в европейското законодателство, включително в Директивата за нелоялните търговки практики. Целта бе спиране на производството и разпространението на храни от една и съща марка, но с различни съставки и качество в страните-членки на ЕС.  \r\nНа 30 април 2018 г. в рамките на българското председателство на Съвета на ЕС, омбудсманът организира в София форум на високо равнище, в който участваха еврокомисарят по правосъдие, права на потребителите и равенство на половете Вера Юрова, еврокомисарят по цифровата икономика и общество Мария Габриел, много европейски министри и институции от държавите-членки на ЕС. На него Вера Юрова представи Новия търговски механизъм за потребителите, където проблемът за двойния стандарт заема значително място и обяви края на двойния стандарт, както и ангажимента на Европейската комисия да предложи изменения в законодателството на Европейския съюз. \r\nНа 22 януари т.г. Манолова защити изпратената петиция в Брюксел, която бе приета за абсолютно основателна от Комисията по петиции в европарламента.", "date": "2019.04.02", "title": "Омбудсманът Мая Манолова настоя всички български евродепутати да гласуват забраната на двойния стандарт при храните"}
{"url": "http://www.focus-news.net/news/2019/04/02/2641978/zaev-tsipras-izpusnahme-30-godini-vreme-e-za-deystviya.html", "text": "Премиерите на Гърция и Македония Алексис Ципрас и Зоран Заев заявиха, че страните им са изпуснали 30 години и сега е дошъл момента процесите помежду им да се забързат, предава  скопският телевизионен канал „Алсат-М“ . \r\n„Моята визита е първо официално посещение на гръцки премиер във вашата страна. Изгубихме много време, трябва да тичаме, да бързаме, изгубихме три десетилетия, трябва да преодолеем тези пропуски. Най-важният въпрос на днешната среща беше икономиката и не може да бъде другояче. Трябва да ускорим, трябва да преодолеем пропуските от миналото“, заяви Ципрас по време на съвместната пресконференция във вторник в Скопие. \r\n„Когато погледнете миналото, виждате пропуснати възможности, когато погледнете в бъдещето, виждате отворени възможности и общи интереси. Двамата съседи взеха смели решения с желание за единство, а това, което изглеждаше невъзможно, днес е реалност“, заяви Заев. \r\nПревод и редакция:", "date": "2019.04.02", "title": "Заев-Ципрас: Изпуснахме 30 години, време е за действия"}
{"url": "http://www.focus-news.net/news/2019/04/02/2641975/fokus-makedoniya-gratskite-vvs-shte-pazyat-vazdushnoto-prostranstvo-na-makedoniya.html", "text": "Един от документите, подписани между правителството на Република Северна Македония и правителствената делегация, оглавявана от гръцкия премиер Алексис Ципрас, е меморандум между Министерствата на отбраната на двете страни, който предвижда гръцките военновъздушни сили да защитават и патрулират въздушното пространство на Македония. Както заявиха двамата министър-председатели на пресконференцията във вторник, това би способствало за сигурността и сътрудничеството между Атина и Скопие, пише  македонският „Фокус“ . \r\nПри това Ципрас добави, че тази услуга от страна на Гърция ще бъде изцяло безплатна. \r\n„Компенсацията ще бъде в по-голямата стабилност на нашия регион. Това получаваме в замяна. Искаме съсед, който е стабилен от гледна точка на политиката и сигурността. Гърция притежава най-добрите умения и познания в областта на авиацията. Ние имаме възможностите, способността да подкрепяме Северна Македония в нейните усилия за гарантиране на стабилност и сигурност“, подчерта гръцкият премиер. \r\nКакто обясни той, Северна Македония ще получи помощ от Гърция чрез обучения, както и техническа помощ чрез радара в Солун, за да повиши безопасността на полетите. \r\n„Това е важно, защото предотвратява незаконни действия, както и произшествия, гарантира безопасни комуникации, както и транспорт на нашите граждани. Когато пътувам с правителствения самолет винаги забелязвам, че пилотът се отклонява от пътя, за да избяга от въздушното пространство над БЮРМ, това се случваше по-рано. Тази глупост ще спре днес. Сега можем да спрем и да се поздравим, за да можем да стигнем по-бързо до нашата дестинация“, обясни Ципрас. \r\nМакедонският премиер Зоран Заев каза, че такова сътрудничество е нормално, защото Македония няма собствена авиация. \r\n„Нашата страна няма авиация и защита на нашето небе. Това означава, че един от нашите съседи, който е страна-членка на НАТО, трябва да направи това. Вече имаме сътрудничество с България за танкове и учения, с Турция за образоване на нашите кадри от армията, а с Гърция сега имаме договор тя да пази нашето небе, за да бъде обезпечена сигурност и стабилност. Това е добре за всички, за целия регион, НАТО се грижи за това. Когато нямате авиация, стигате до съседите си“, заяви Заев. \r\nПревод и редакция:", "date": "2019.04.02", "title": "„Фокус“ (Македония): Гръцките ВВС ще пазят въздушното пространство на Македония"}
{"url": "http://www.focus-news.net/news/2019/04/02/2641992/plovdiv-den-na-otvorenite-vrati-shte-se-provede-v-zooveterinarniya-kompleks-v-grada-na-4-april.html", "text": "Ден на отворените врати ще се проведе в „Зооветеринарен комплекс“ – Пловдив, съобщиха за  Радио „Фокус“-Пловдив  от Общината. Тематичен ден в Екологичния календар на Община Пловдив за месец април е Международният ден за защита на бездомните животни, който се отбелязва на 4 април. Целта е да се насочи общественото внимание към проблема с бездомните животни, към необходимостта да бъде осъзната  причината за присъствието  им по улиците и че наличието на бездомни животни е резултат основно от човешката безотговорност. По повод Международния ден за защита на бездомните животни Общината организира ден на отворените врати, който ще се проведе на територията на общинския приют за безстопанствени кучета „Приятел завинаги“. Основен партньор на  общинското предприятие „Зооветеринарен комплекс“ в реализирането  на мероприятието отново е екипът на агенция „Явлена“, който на 4 април ще бъде в приюта, където на практика ще демонстрират своята работа по социализиране на кучетата, настанени в стационара. \r\nВратите на общинския приют ще бъдат широко отворени за всички, които желаят по-отблизо да се запознаят с работата на общинските специализирани екипи, с условията, при които са настанени животните, специализираната площадка за свободни игри и дресура на кучетата. \r\nГост на събитието ще бъде и екипът на Немски кастрационен център, който също ще сподели опита си. \r\nНа 4 април, на 4 километър „Пазарджишко шосе, от 11.:00 до 16.00 часа очакваме в приюта всички, които обичат животните. Надяваме се от тук да си тръгнете и с нов приятел, приятел  завинаги, призовават от общинската дирекция „Екология и управление на отпадъците“. \r\nОсвен това за Деня на бездомните животни  всеки собственик на домашно куче, което бъде декларирано/регистрирано на 4 април, ще получи подарък за проявената отговорност – скромен жест от страна на администрацията.", "date": "2019.04.02", "title": "Пловдив: Ден на отворените врати ще се проведе в „Зооветеринарния комплекс“ в града на 4 април"}
{"url": "http://www.focus-news.net/news/2019/04/02/2641989/kathimerini-gartsiya-tsipras-zayavi-che-gartsiya-i-severna-makedoniya-izgrazhdat-nov-narativ.html", "text": "Гърция и Северна Македония са в процес на изграждане на „нов наратив“, на „солидни основи“, произтичащи от сделката за името, подписана от съседните страни през юни миналата година, заяви гръцкият премиер Алексис Ципрас във вторник по време на посещението си в Скопие, предава  електронното издание на вестник Kathimerini . \r\nПо време на съвместната пресконференция след срещата с македонския му колега Зоран Заев, Ципрас заяви, че спазването на условията на договора, подписан край Преспенското езеро и уреждането на десетилетния спор между двете държави са ключови за тези усилия. \r\nПо-нататъшни инициативи за укрепване на връзките, които бяха договорени между двамата лидери, посочи гръцкият премиер, включват откриване на дипломатически мисии в двете столици, създаването в Гърция на „Национална организация за развитие на Балканите“, съвместен комитет за разглеждане на спорния въпрос за търговските марки и брандове, отваряне на нов граничен пункт, по-интензивни разговори за сътрудничество в областта на отбраната в рамките на НАТО и регионално сътрудничество с други балкански страни, включително България, Сърбия и Румъния. \r\nИкономическото сътрудничество обаче беше във фокуса на срещата, каза Ципрас, който при посещението си е придружаван от делегация от 10 членове на кабинета и около 140 представители на гръцкия бизнес. \r\nОткривайки пресконференцията, Заев приветства посещението на Ципрас като „историческо“ и потвърди, че двамата лидери са подписали множество споразумения за сътрудничество в широк кръг области. \r\nТой също приветства гръцкия премиер като „близък личен приятел“. \r\n„Ние показахме на Европа и на света, че със смели решения всичко е възможно“, каза Заев по повод сделката за името. \r\nПревод и редакция:", "date": "2019.04.02", "title": "Kathimerini (Гърция): Ципрас заяви, че Гърция и Северна Македония изграждат „нов наратив“"}
{"url": "http://www.focus-news.net/news/2019/04/02/2641994/blagoevgrad-v-grada-shte-bade-predstaven-myuzikalat-kosa.html", "text": "В града ще бъде представен мюзикълът „Коса”. Представлението ще бъде на сцена от днес до 5 април в театър „Д.р Карл Джераси“ (кампуса на АУБ) от 20.00 часа. Това съобщиха от пресцентъра на  Община Благоевград . В главните роли влизат Никола Миланов, Боян Златарски, Валентина Станева, Евгения Трифонова, Борис Дечев, Георги-Никола Траянов и Десислава Арнаудова. \r\nПродуцент на мюзикъла е Николета Манчева, а режисьор - Елизабет Иванова-Гибсън. Хореографията е изготвена от Симона Янева, Алексия Коколиос и Йорго Чирияй, а вокалната подготовка е дело на Наталия Кокар и Яница Янакиева. Асистент-режисьори на продукцията са Леда Драгиева и Виктория Димитрова. Асистент -продуцент е Виктория Ангелова.  \r\n„Коса“ си е извоювал световен статус на социално-културен феномен, празнуващ живота и свободата. С музика на Галт Макдермот и текст на Джеръм Рагни и Джеймс Радо, зрителите ще се насладят на песни като Aquarius и Let The Sunshine In. \r\nБилети могат да се закупят в кампуса на Американския университет в България, касите на EasyPay, онлайн на сайта на EpayGo.bg и билетните центрове.", "date": "2019.04.02", "title": "Благоевград: В града ще бъде представен мюзикълът „Коса”"}
{"url": "http://www.focus-news.net/news/2019/04/02/2641990/ministar-krasimir-valchev-vav-varna-60-ot-finansiranite-s-darzhavni-pari-deynosti-po-interesi-v-uchilishtata-sa-v-oblastta-na-stem.html", "text": "60% от финансираните със средства от държавния бюджет дейности по интереси в училищата тази година са в областта на така наречените STEM науки - математика, техника и природни науки. Това коментира при посещението си в Регионалното управление на образованието във Варна министърът на образованието и науката Красимир Вълчев, предаде репортер на  Радио „Фокус“ – Варна . Министър Вълчев отчете резултата като много добър и добави, че предварително Министерството е очаквало около 40% от заделените 25 млн. лева от държавната субсидия за допълнителна подготовка да бъдат похарчени за такива дейности. „Най-трудно провокираме интереса на децата за учене точно в тези области, които са и по-трудни за обучение, а в тях има най-голям очакван бъдещ недостиг. Същевременно професиите, свързани със засилено изучаване на математика са с най-голям ръст на доходите. Опитваме се преструктурираме приема и в системата на професионалното и висшето образование“, обясни още министър Вълчев. Той припомни, че допреди три години се е финансирало изцяло търсенето на висше образование от страна на студентите, но това е довело до много висок ръст на обучението в някои специалности и нисък в други. „Избуя търсенето в социални, стопански и правни науки, а по-голямата част от това търсене е нерационално. Това, което ние се опитваме да направим, е да вържем търсенето на образованието с предлагането на пазара на труда. Инструментът, с който го правим, е приемът и затова го преструктурирахме“, добави образователният министър. Той каза още, че допълнителни стимули за подобни специалности с най-голям очакван бъдещ недостиг, има и в системата на професионалното образование.  \r\nСпоред него в следващите до 20 години, във всички сектори и почти всички професионални групи ще има недостиг на кадри, но той ще бъде най-остър в някои сфери. Красимир Вълчев допълни, че в сектора на математика, технически и природни науки след 10 години предстои да се пенсионират два пъти повече хора, отколкото в момента учат. Голяма част от тях са в сектори, които генерират висока добавена стойност като електроника, електротехника и мехатроника и износа.   \r\nДиана СТОЕВА", "date": "2019.04.02", "title": "Министър Красимир Вълчев във Варна: 60% от финансираните с държавни пари дейности по интереси в училищата са в областта на STEM"}
{"url": "http://www.focus-news.net/news/2019/04/02/2641995/kyustendil-dvama-mazhe-poluchiha-efektivni-prisadi-za-bludstvo-s-maloletno-momiche.html", "text": "Двама мъже получиха ефективни присъди за блудство с малолетно момиче. Това съобщиха от пресцентъра на  Апелативна прокуратура - София . Окръжна прокуратура – Кюстендил е постигнала осъдителна присъда спрямо двамата мъже с инициали П.А. и Н.Г. по обвинение за извършени блудствени действия с цел да възбудят полово желание без съвкупление по отношение на лице, ненавършило четиринадесетгодишна възраст.  \r\nПодсъдимият А. е от гр. Бобов дол и през пролетта 2015 г. живеел на семейни начала с И.С. в негов имот в града. Заедно с тях жилището се обитавало от общото им дете – Н.С., както и дъщерята на съжителката му – Г.С. (на 13 години към момента на извършването на престъплението).  \r\nНа 25.03.2015 г. на рождения ден на Н.С. в апартамента имало гости, след тръгването на които подсъдимият А. казал на Г.С. да дойде „за малко в хола“. Когато момичето дошло, казал му да се съблече. Детето се уплашило и отказало да го направи. Тогава П.А. приближил Г.С. и започнал да я опипва. Силно притеснена тя успяла да избяга и отишла при майка си в кухнята, като ѝ разказала за случилото се. Последвал скандал между двамата възрастни, като подсъдимият заплашил И.С. да не ходи да се оплаква с полицията, „за да не стане по-лошо“. Поради тази причина жената не посмяла да се обърне към органите на реда.  \r\nНа 12 април 2015 г., подсъдимият П.А. бил заедно с И.С. и децата на гости в с. Яхиново, община Дупница, по случай Великден. Следобед към тях се присъединил и Н.Г., вуйчо на тринадесетгодишната Г.С. Всичките били на маса в двора. По едно време П.А. и Н.Г. влезли в къщата, като единият от тях през прозореца махнал с ръка и направил знак на Г.С. да отиде при тях, което момичето сторило. Това нейно отиване не било забелязано от никой от присъстващите в двора. Влизайки в стаята на първия етаж, Г.С. заварила двамата мъже, които били със свалени панталони, само по долно бельо. П.А. я приближил и въпреки оказаната от нея съпротива свалил дрехите й. Около един час подсъдимите извършвали блудствени действия с малолетното момиче. Свидетел на случващото се станал един от гостите, който през прозореца видял П.А. и Н.Г., както и действията им спрямо Г.С. Мъжът влязъл в къщата, казал на подсъдимите да оставят детето, след което подал сигнал на телефон 112.  \r\nСъдебното производство се е провело по реда на съкратеното съдебно следствие, при което подсъдимите са признали изцяло фактите по обвинителния акт и направили пълни самопризнания. Двамата са били признати за виновни от съда за извършеното от тях престъпление. На П.А., който е многократно осъждан, е наложено наказание „Лишаване от свобода“ за срок от осем години при „строг“ режим на изтърпяване. Другият подсъдим по делото - Н.К., също осъждан, е с наказание четири години „Лишаване от свобода“ при „общ“ режим на изтърпяване. Размерът на тези наказания е определен след приложена редукция с 1/3.", "date": "2019.04.02", "title": "Кюстендил: Двама мъже получиха ефективни присъди за блудство с малолетно момиче"}
{"url": "http://www.focus-news.net/news/2019/04/02/2641999/tass-chetirima-postradaha-pri-vzriv-vav-voennata-akademiya-v-sankt-peterburg.html", "text": "Четирима души са пострадали при взрив на територията на Военно-космическата академия в Санкт Петербург А. Можайски, съобщи пред  ТАСС  източник от службата за извънредни ситуации на града, който пояснява, че инцидента се е случил в административно помещение. \r\n„Да, около 13:30 (14:30 българско време) е имало взрив в административно помещение. Пострадали са трима души“, заяви източникът. \r\nПо-късно стана известно, че броят на пострадалите е нараснал до четирима. \r\nПревод и редакция:", "date": "2019.04.02", "title": "ТАСС: Четирима пострадаха при взрив във Военната академия в Санкт Петербург"}
{"url": "http://www.focus-news.net/news/2019/04/02/2641998/smolyan-normalno-se-osashtestvyava-dvizhenieto-po-patishtata-v-oblastta-nastilkite-sa-preobladavashto-suhi.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи и с добра видимост. Пътните настилки са сухи, мокри участъци има само по усойните части в планината, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3.5 тона. През деня не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.02", "title": "Смолян: Нормално се осъществява движението по пътищата в областта, настилките са преобладаващо сухи"}
{"url": "http://www.focus-news.net/news/2019/04/02/2641997/burgas-varhovniyat-kasatsionen-sad-nalozhi-prisadata-ot-11-godini-zatvor-na-mazh-iznasilval-maloletna.html", "text": "Върховният касационен съд остави в сила решение на Апелативен съд– Бургас по въззивно наказателно дело за изнасилване срещу Сава Дойчев. Това съобщиха от пресцентъра на  Апелативен съд – Бургас . С решението си апелативните съдии измениха присъдата на Окръжен съд – Бургас и намалиха наказанието на подсъдимия от 16 години “Лишаване от свобода“ на 11 години “Лишаване от свобода“, което да бъде изтърпяно при първоначален „строг“ режим. Сава Дойчев от Смолян е признат за виновен в това, че при условията на продължавано престъпление, в периода от 01 април 2016 г. до 13 юни 2016 г. в град Бургас многократно се съвкупявал с лице от женски пол – ненавършилата четиринадесет години В. С., като я принуждавал към това със сила и заплашване.", "date": "2019.04.02", "title": "Бургас: Върховният касационен съд наложи присъдата от 11 години затвор на мъж, изнасилвал малолетна"}
{"url": "http://www.focus-news.net/news/2019/04/02/2641991/zam-kmetat-na-karlovo-anton-minev-edinna-kontseptsiya-shte-obedinyava-izlozhitelite-na-produkti-ot-roza-po-ulitsa-vodopad-na-praznika-na-rozata.html", "text": "Единна концепция ще обединява изложителите на продукти от роза по новоизградената улица „Водопад” в Карлово по време на Празника на розата. Това съобщи за  Радио „Фокус”-Пловдив  зам.-кметът на Карлово Антон Минев. На улицата ще бъдат изложени сергии с продукти от роза, за да могат да бъдат открити те на едно място, а не както досега - на различни места из града. Това ще подпомогне и туристите, които желаят да си закупят такива продукти. По тази улица ще премине и основното шествие по време на самия празник. \r\nТази година ще бъде изградена и втора сцена, в парк „Христо Проданов”. Там ще се провеждат съпътстващи изяви на изпълнители, освен тези на основната сцена, която ще се намира на площад „20-ти юли”. Изявите на двете сцени ще продължат цяла седмица. \r\nТази година се предвижда и по-засилено участие на младежки рок-групи. Участие в празника ще вземат 4-5 групи – местни самодейци от общината. След техните изяви ще се проведе мащабен професионален концерт. \r\nЦветана ТОНЧЕВА", "date": "2019.04.02", "title": "Зам.-кметът на Карлово Антон Минев: Единна концепция ще обединява изложителите на продукти от роза по улица „Водопад” на Празника на розата"}
{"url": "http://www.focus-news.net/news/2019/04/02/2641996/zaev-i-tsipras-izgrazhdame-mostove-protivnitsite-na-dogovora-shte-se-uspokoyat-kogato-vidyat-predimstvata-ot-nego.html", "text": "Алексис Ципрас и Зоран Заев излязоха със съвместно послание, че с Преспанския договор и Гърция, и Македония ще имат придобивки и ползи за гражданите си, в момента и за в бъдеще, както и че противниците на това споразумение с времето ще видят ползите от него по време на пресконференцията си след двустранните преговори в Скопие, предава  македонската агенция МЕТА . \r\nЛидерите заявиха, че двете правителства са поели ангажимент за изграждане на мостове и разрушаване на стените, което означава продължаване и засилване на стратегическото сътрудничество между Атина и Скопие, а Ципрас говори и за проблема с дезинформацията около Преспанския договор. \r\nЦипрас и Заев съобщиха, че във вторник е създаден Съвет за сътрудничество на високо равнище между двете страни, на чиято първа среща са подписани редица договори за подобряване на сътрудничеството в различни области, както и за отваряне на нов граничен пункт в Майден, македонската област Кавадарци. Най-късно до средата на май ще бъде формирана съвместна комисия, която ще се занимае с въпроса за употребата на името Македония в търговските марки. \r\nВ отговор на въпрос от журналист, гръцкият премиер заяви, че Атина няма да настоява за премахване на паметниците, издигнати в Македония през последните години, ако на съответните табелки се обясни, че те символизират гръцкото антично наследство. \r\n„Преспанският договор се изпълнява и позволява на двете страни да използват изцяло възможностите в политически и икономически план. нес проведохме заседание на Висшия съвет за сътрудничество между двете страни, аз и Ципрас, подписахме плана за действие за споразуменията, подписани от министрите. Към средата на май трябва да се сформира работна група за марките, подписани са транспортни меморандуми, енергийни проекти, цифровизация, трансгранично сътрудничество, здравеопазване, с които създаваме сътрудничество, което ще подобри живота на всички граждани на Северна Македония и Гърция. . Днес следобед аз и Ципрас ще открием бизнес форум с повече от 400 предприемачи от двете страни. С този форум всички ние, от политиката и икономиката, обновяваме исторически форум и отлична възможност за инвестиции и търговски обмен. Убеден съм, че това посещение и нашият ангажимент за укрепване на приятелските отношения ще бъдат признати като силен сигнал за региона. Два съседа, които изграждат приятелски отношения и които са показали на Европа и на света, че това, което беше възможност, сега е реалност“, заяви Заев. \r\nПо-късно, отговаряйки на журналистически въпрос, той обясни, че след подписването на споразумението от Преспа, търговията на страната с Гърция е нараснала значително. \r\n„Когато всички граждани, които имат резерви, видят какви са ползите от новите заводи, от икономическото сътрудничество... например, за малко повече от половин година търговския оборот е нараснал с 20,7%. Когато видят ползите от граничните пунктове, когато видят искреното приятелство, което три десетилетия бе затворено като птица в кафез, дори антагонистите ще признаят, че договора действително е за приятелство и стратегическо сътрудничество. Гражданите трябва да знаят, че ние ще изпълним изцяло договора“, заяви македонският премиер . \r\nГръцкият премиер, от своя страна, поясни, че двете страни са загубили три десетилетия и сега искат да компенсират възможностите за сътрудничество. \r\n„Трябва да надживеем историята на спорове, която знаем, откакто сме деца, че е синоним на Балканите... Да променим наратива на национална омраза. Опитваме се да изградим сътрудничество, взаимно разбирателство и общ напредък. Това няма да бъде успех само за Северна Македония и Гърция, но за целите Балкани“, каза Ципрас, като подчерта, че Македония може да играе важна роля във вече договореното четиристранно сътрудничество на Гърция със Сърбия, България и Румъния, свързвайки две от страните. \r\nГръцкият премиер поясни, че страната му предвижда бюджет от 100 млн. евро за инвестиции на Балканите, много от които са предназначени за Северна Македония. Той поясни, че в рамките на споразуменията за военно сътрудничество Гърция ще предложи защита на въздушното пространство на Македония. \r\nПо думите на Ципрас, основният акцент ще бъде върху железопътната връзка между Солун и Белград през Македония и заяви, че добрите отношения трябва да продължат да се изграждат на здрави основи, като залог за по-добро бъдеще на гражданите на двете държави. \r\n„Ясно е, че изграждаме стратегическо сътрудничество на много нива, но за да продължат тези отношения, трябва да гарантираме, че ще имаме здрави основи на здрави крака. Това трябва да включва взаимно уважение и визия за взаимно сътрудничество. Но за да имаме солидни основи и да оцелеем, трябва да работим интензивно, за да изпълним правилно споразумението от Преспа. През този период ние предприехме големи крачки напред и затова трябва да продължим“, обясни гръцкият министър-председател. \r\nЦипрас заяви, че през последните месеци на изпълнението на споразумението е станал забележим проблема с фалшивите новини. \r\n„През последните месеци, докато бяхме много конструктивни в изграждането на взаимоотношения, се справихме с фалшивите новини. В Гърция неведнъж казваха, че Договорът от Преспа създава проблеми. Но тези проблеми бяха създадени в продължение на 30 години и споразумението в действителност ги разрешава. Считам, че през следващите 2-3 години ще затворим всички въпроси за изграждане на сътрудничество. Ние сме тук, за да намерим решение, да погледнем към бъдещето, да преодолеем пропуските, да изградим мостове вместо да вдигаме стени. Изграждаме визия, която е ключова за Европа и искам да ви уверя, Зоран и Вас, че Гърция ще подкрепи Северна Македония, за да продължи с реформите и да стане част от ЕС. Считам, че тези усилия са полезни, тези усилия си заслужават, ще бъдем тук, за да ви подкрепим в целия процес на присъединяване“, увери гръцкият премиер. \r\nНа въпрос на журналист за паметниците, Ципрас каза, че правилното им маркиране ще разруши аргументите на всички противници на Договора и че Гърция, като световна култура, с подходящо маркирани паметници, ще присъства в страната. \r\n„Чрез специално етикетиране и модифициране, ще бъде разяснено, че паметниците, свързани с антична Македония са част от древногръцкото наследство и култура, която е част от световната култура“, подчерта той. \r\nПревод и редакция:", "date": "2019.04.02", "title": "Заев и Ципрас: Изграждаме мостове – противниците на Договора ще се успокоят, когато видят предимствата от него"}
{"url": "http://www.focus-news.net/news/2019/04/02/2642003/balgariya-i-livan-shte-rabotyat-za-nasarchavane-promotiraneto-na-zemedelski-stoki-i-produkti.html", "text": "България и Ливан ще работят за  насърчаване промотирането на  земеделски стоки и продукти, които да намерят добър прием съответно на българския и ливанския пазар. За това се договори министърът на земеделието, храните и горите  Румен Порожанов на среща с ливанския си колега министър Хасан Ал Лакис днес в Бейрут, съобщиха от пресцентъра на  МЗХГ . Двамата обсъдиха възможностите за задълбочаване на двустранното сътрудничество в областта на земеделието и по-конкретно повишаване на стокообмена със земеделски стоки между двете страни, както и намаляването на митническите ставки при внос на млечни продукти и мед за Ливан.  \r\nВ рамките на посещението си в Бейрут министър Порожанов се срещна още с министъра на телекомуникациите и председател на Асоциацията на търговско- промишлените палати на Ливан Мохамед Шукейр и с Мохамед Салех, председател на Търговско-промишлената и земеделска камара на Южен Ливан. Бяха обсъдени възможности за организиране на дни на ливанския бизнес от областта на хранително-вкусовата промишленост в България през първата половина на тази година. Представянето ще бъде организирано под патронажа на Министерството на земеделието, храните и горите на България, със съдействието на Българо-ливанския бизнес съвет. Министър Порожанов покани ливански фирми да вземат участие в следващото издание на международното изложение Интерфуд & дринк, което ще се проведе през месец ноември в София. По време на срещата с министър Шукейр бяха обсъдени възможностите за инвестиции, като ливанският министър покани български фирми да инвестират в земеделието и хранително-вкусовата промишленост.  \r\nМинистър Порожанов посети българския щанд на международното изложение Хорека, което се провежда от 2 до 5 април в гр. Бейрут. На щанда ни  се представят български продукти като сирене, мед, зеленчукови консерви, вино и плодови сокове.", "date": "2019.04.02", "title": "България и Ливан ще работят за насърчаване промотирането на земеделски стоки и продукти"}
{"url": "http://www.focus-news.net/news/2019/04/02/2642002/blagoevgrad-zabraneno-e-dvizhenieto-na-tovarni-avtomobili-s-teglo-nad-12-tona-e-vavedena-po-tretoklasen-pat-108-avtomagistrala-struma-selo-ribnik.html", "text": "Забрана за движението, но само на товарни автомобили с тегло над 12 тона е въведена по третокласен път-108 автомагистрала „Струма“ – село Рибник заради аварийни ремонтни дейности за срок до 31 юли. Това съобщиха за  Радио „Фокус“ – Пирин  от Областно пътно управление – Благоевград. Преминаването се извършва по обходен маршрут, който преминава по третокласен път – 198 село Дрангово – село Ръждак – град Петрич и обратно. Към този час трафикът по автомагистрала „Струма“, главен път Е-79 и второкласен път Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път Симитли – Гоце Делчев. \r\nЛивия НИНОВА", "date": "2019.04.02", "title": "Благоевград: Забранено е движението на товарни автомобили с тегло над 12 тона е въведена по третокласен път-108 автомагистрала „Струма“ – село Рибник"}
{"url": "http://www.focus-news.net/news/2019/04/02/2642001/sofiya-apelativnata-prokuratura-protestira-chastichnoto-opravdatelno-reshenie-spryamo-mazh-obvinen-za-grabezh-vav-vidin-posledvan-ot-smartta-na-postradalata-zhena.html", "text": "Апелативната прокуратура протестира частичното оправдателно решение спрямо мъж, обвинен за грабеж, последван от смъртта на пострадалата жена. Това съобщиха от пресцентъра на  Апелативна прокуратура - София . \r\nПо повод информация, разпространена от медии, относно решението на въззивната инстанция по наказателно производство срещу П.П., обвинен от Окръжна прокуратура – Видин, за извършени от него, в условията на опасен рецидив, грабеж, от който последвала смъртта на Е.Б., и кражба, съобщаваме следното:  \r\nСофийската апелативна прокуратура в законоустановения срок – на 11 март 2019 г., е внесла касационен протест срещу решението на Софийския апелативен съд, с което подсъдимият П.П. е бил оправдан за това да е употребил сила за отнемане на вещите на пострадалата Е.Б., като е преквалифицирал деянието, извършено от подсъдимия на 15 октомври 2015 г., от грабеж по чл. 199, ал. 1, т. 2 от НК в кражба по чл. 196, ал. 1, т. 1 от НК.  \r\nВ решението си САС е отправил критики към органите на досъдебното производство при събиране на доказателствата в началния етап на разследването. Въпреки това, според Апелативна прокуратура – София, са налице годни доказателства за осъществено насилие върху пострадалата Е.Б. от подсъдимия П.П., т.е. за грабеж.  \r\nСледва да се обърне внимание върху това, че подсъдимият П.П. е бил обвинен от Окръжна прокуратура – Видин и признат за виновен от първоинстанционния съд за извършените от него три деяния в следния хронологичен порядък:  \r\n- грабеж на вещи от дома на пострадалата Е.Б., извършен на неустановена дата от края на м. 09.2015 г. до 08.10.2015 г., чрез употреба на сила, изразена в блъскане на пострадалата – включен в продължавано престъпление, квалифицирано по чл. 199, ал.2, т. 1 вр. чл. 198, ал. 1 вр. чл. 29, ал. 1, б. „а“ и „б“ вр. чл. 26, ал. 1 и ал. 3 от НК,  \r\n- кражба на вещи от дома на пострадалата Е.Б. на 11.10.2015 г. по чл. 196, ал. 1, т. 1 вр. чл. 194, ал. 1 вр. чл. 26, ал. 1 вр. чл. 29, ал. 1, б. „а“ и „б“ от НК,  \r\n- грабеж на вещи от дома на пострадалата Е.Б., извършен на 15.10.2015 г., чрез употреба на сила, придружен със средна телесна повреда, от която е последвала смъртта на пострадалата на 09.11.2015 г., включен в продължаваното престъпление по чл. 199, ал. 2, т. 1 вр. чл. 198, ал. 1 вр. чл. 29, ал. 1, б. „а“ и „б“ вр. чл. 26, ал. 1 и ал. 3 от НК.  \r\nВъззивният САС е потвърдил първоинстанционната присъда за второто във времето деяние – извършената на 11 октомври 2015 г. кражба на вещи от дома на пострадалата Б., квалифицирана по чл. 196, ал. 1, т. 1 вр. чл. 194, ал. 1 вр. чл. 29, ал. 1, б. „а“ и „б“ от НК.  \r\nПрокуратурата е възприела изводите на въззивния съд и за първото по време деяние – извършено на неустановена дата от края на м. 09.2015 г. до 08 октомври 2015 г., което е преквалифицирано от грабеж в кражба по чл. 196, ал. 1, т. 1 вр. чл. 194, ал. 1, чл. 29, ал. 1, б. „а“ и „б“ от НК, т.к. липсват доказателства за упражнено насилие за отнемане на вещите от дома на пострадалата Б.  \r\nПротестирана е извършената с въззивното решение на САС преквалификация на последното по време деяние – на 15 октомври 2015 г., за което съдът е приел, че липсват годни доказателствени източници за авторство на побоя над пострадалата Е.Б. от подсъдимия П.П., и вместо грабеж с квалификация по чл. 199, ал. 2, т. 1 вр. ал. 1, т. 4 вр. чл. 198, ал. 1 вр. чл. 29, ал. 1, б. „а“ и „б“ от НК е приел, че подсъдимият П. е извършил опит за кражба.  \r\nСАП посочва, че съдът не е бил последователен в анализа на доказателствата. От една страна, състав на САС е приел факта, че подсъдимият П. проникнал в дома на пострадалата, натоварил вещи на количка и ги изнесъл до входната врата. Също така въззивната съдебна инстанция е приела, че на Е.Б. бил нанесен побой. От друга страна, обаче, съдът твърди, че липсват доказателства за това, че подсъдимият П. е упражнил насилие над пострадалата Б. за отнемане на вещите от дома й.  \r\nВ протеста се посочва, че съпоставянето на показанията на свидетелите по делото със заключението на съдебно-медицинската експертиза за уврежданията на пострадалата Б. са достатъчни, за да обосноват становище, че упражненото спрямо нея насилие на 15.10.2015 г. е било осъществено от подсъдимия П. за отнемане на вещи от дома й.  \r\nС касационния протест е поискано да се отмени Решението на САС в частта за деянието на 15.10.2015 г., с което подсъдимият П.П. е оправдан по първоначалното обвинение за извършен грабеж по чл. 199, ал. 2, т. 1 вр. ал. 1, т. 4 вр. чл. 198, ал. 1 вр. чл. 29, ал. 1, б. „а“ и „б“ НК, като деянието е преквалифицирано в кражба по чл. 196, ал. 1, т. 1 вр. чл. 194, ал. 1 вр. чл. 29, ал. 1, б. „а“ и „б“ НК, като делото се върне за разглеждане от друг състав на въззивния Софийски апелативен съд.", "date": "2019.04.02", "title": "София: Апелативната прокуратура протестира частичното оправдателно решение спрямо мъж, обвинен за грабеж във Видин, последван от смъртта на пострадалата жена"}
{"url": "http://www.focus-news.net/news/2019/04/02/2642000/rumen-sergiev-s-divotino-nastoyavame-za-yasni-pravila-kak-shte-se-osashtestvyava-vagledobivat-v-seloto-i-kak-zasegnatite-zemi-shte-badat-vazstanoveni.html", "text": "Настояваме за ясни правила как ще се осъществява въгледобивът в селото и как засегнатите земи ще бъдат възстановени. Това каза за предаването „Перничани-потомците на Кракра“ на  Радио „Фокус“  кметът на село Дивотино Румен Сергиев. По думите му мината извършва дейности от близо три години, но доскоро е продължила работа в непосредствена близост до къщите на хората. Засегнатите обработваеми земеделски и общински площи са около 170-180 дка., добави той. „От Министерството на енергетиката разбрах, че почти цялото село влиза в тази концесия, почти цялата територия, но тук е въпросът, че от фирмата, отговаряща за въгледобива, не са сменили предназначението на земята. Те за изкупили голяма част от тези декари, но те се водят земеделска земя и няма право да се копаят. Нито е направена нова скица, нито е сменен статутът на земята, оттук идва големият проблем. Като цяло те не нарушават границите на концесията“, добави Сергиев. Той каза още, че областният управител и кметът на Перник са запознати и ангажирани с казуса. „Кметът на Община Перник Вяра Церовска застана зад нас, изпрати до всички институции писма и цялата тази работа доведе до спиране дейността на мината, засега. Сега очакваме актът, който трябва да се връчи, предполагам, че са го връчили вече на „Мин индъстри“. Министерство на енергетиката е страната, която може да спре концесията окончателно или до изясняване и изчистване на проблемите“, допълни кметът на село Дивотино.  \r\nВиктория МЕСРОБОВИЧ-КУВЕНДЖИЕВА", "date": "2019.04.02", "title": "Румен Сергиев, с. Дивотино: Настояваме за ясни правила как ще се осъществява въгледобивът в селото и как засегнатите земи ще бъдат възстановени"}
{"url": "http://www.focus-news.net/news/2019/04/02/2642004/ministar-krasimir-valchev-vav-varna-uchilishtata-v-selata-v-koito-problemnite-detsa-sa-mnozinstvo-se-spravyat-po-dobre-ot-tezi-v-getata.html", "text": "Училищата в селата, в които проблемните деца са мнозинство, се справят по-добре от тези в гетата. Това налага в страната да има модул за подготовка на своеобразен корпус от учители, които да се съгласят да работят в най-проблемните учебни заведения. Това коментира при посещението си в Регионалното управление на образованието във Варна министърът на образованието и науката Красимир Вълчев, предаде репортер на  Радио „Фокус“ – Варна . Според министър Вълчев в така наречените обособени квартали или гетата, държавата трябва да се усеща с цялата си сила и съответно учители, полицаи, общински служители и социални работници, в тези райони, включени в механизма, трябва да бъдат най-подкрепени и добре заплатени. „В малките населени места направихме диференцирано финансирането, така че колкото е по-отдалечена една община от най-големите градове, толкова по-високо финансиране получава от 2018 година“, обясни министърът. Той добави, че в следващите години недостигът на подготвени педагогически кадри ще се усеща все по-осезаемо и уточни, че в момента Министерството на образованието е един от най-големите работодатели в страната, тъй като учителите са 90 000 души. „Най-важното предизвикателство в системата е да обезпечим с педаготически специалисти. Най-големият очакван недостиг ще бъде между 10 и 15 години от тук нататък. Правим всичко възможно не само с увеличение на заплатите, но и с програмата за Мотивирани учители, която миналата седмица Министерският съвет прие“, каза още министър Красимир Вълчев. Той посочи, че програмата предвижда възможност за придобиване на допълнителна квалификация в области като математика, физика и информационни технологии, специална педагогика. Ще се дава и възможност един учител да може да се преквалифицира, да преподава и по други предмети. „Защото има училища в отдалечени населени места, които не могат да осигурят подкрепа в достатъчна степен за децата“, каза още той. Министърът добави, че младите хора, които завършват педагогическо образование, предпочитат да останат в големия град и това е разбираема склонност, затова държавата трябва да ги компенсира, за да останат. „Голяма част от учителите пътуват от областните градове, но има далечни периферии на областните центрове, в които пътуването не е удачно. Иначе осигурихме и възможност да се пътува и с личен автомобил. Това дава възможност в местата, в които липсва регулярен транспорт в удобни часове“, каза министър Вълчев. Той уточни, че е важно и да има подкрепа от всички институции, а учениците и техните родители също трябва да чувстват, че държавата работи координирано с всичките си институции. „Почувстват ли, че не е така, се губи резултатът. Точно затова изпълнихме първата задача по механизма - да запишем децата. Записването е лесната работа, но по-трудно е да се осъществи ежедневната посещаемост. Префокусира се в момента дейността на екипите. До голяма степен са идентифицирани повечето деца. В изминалите години има немалък брой отпаднали, които са непригодни за пазара на труда“, каза министърът на образованието.  \r\nПо отношение на помощите за първокласници той обясни, че ако се приеме Законът за допълнение и изменение на Закона за семейните помощи за деца, предложен от народни представители, средствата ще се разделят на две. Така, втората част ще се плаща в началото на втория срок в зависимост от това, дали ученикът е посещавал занятия през първия.  \r\nДиана СТОЕВА", "date": "2019.04.02", "title": "Министър Красимир Вълчев във Варна: Училищата в селата, в които проблемните деца са мнозинство, се справят по-добре от тези в гетата"}
{"url": "http://www.focus-news.net/news/2019/04/02/2641993/mvr-7-023-narusheniya-za-previshavane-na-maksimalno-dopustimata-skorost-za-dvizhenie-sa-registrirani-ot-nachaloto-na-operatsiyata-za-kontrol-na-skorostnite-rezhimi.html", "text": "7 023 нарушения за превишаване на максимално допустимата скорост за движение са регистрирани от началото на операцията за контрол на скоростните режими. Това съобщиха от пресцентъра на  МВР . За времето от 06.00 часа до 16.00 часа на 409 места за контрол и със 154 автоматизирани технически средства и системи служителите на „Пътна полиция“ са установили 7 023 нарушения за превишаване на максимално допустимата скорост за движение. От тях със стационарни камери са установени 133 нарушения, със СПУКС – триноги са установени 3 341 нарушения, а с мобилни камери, с които са оборудвани служебни автомобили, са установени 3 549 нарушения. Най-много нарушения са констатирани на територията на СДВР – 713, а най-малко на територията на ОДМВР - Добрич – 55. Констатирани са 34 случая на водачи превишили скоростта с повече от 50 км в населено място, както и 255 други нарушения на ЗДвП.  \r\nНастъпили са 37 ПТП с материални щети и 5 с ранени. Няма данни за произшествия със загинали.  \r\nПълната статистика за резултатите от проведената операция „24 часа скорост“ ще бъде предоставена на 3 април 2019 г.", "date": "2019.04.02", "title": "МВР: 7 023 нарушения за превишаване на максимално допустимата скорост за движение са регистрирани от началото на операцията за контрол на скоростните режими"}
{"url": "http://www.focus-news.net/news/2019/04/02/2642006/shumen-ekspertna-komisiya-izgotvi-selektsiyata-na-nominiranite-za-nagradata-na-shumen-v-sistemata-na-obrazovanieto-i-naukata.html", "text": "Експертна комисия изготви селекцията на номинираните за Наградата на Шумен в системата на образованието и науката, предаде репортер на  Радио „Фокус“ - Шумен . Комисията е в състав от 7 души с председател Валентина Тодорова, председател на Постоянната комисия „Просвета, образование, наука“ към Общинския съвет. В началото на днешното заседание Валентина Тодорова припомни, че в срок до 11 април Експертната комисия изготвя своето предложение до ПК „Просвета, образование и наука“, което включва до 3 номинации във всяко направление. Изборът е с тайно гласуване, с мнозинство от списъчния състав на Експертната комисия. „Нашата работа днес няма да е много трудна, тъй като в повечето категории има по едно предложение, в четири категории са по две, а до три и повече от три предложения в категория няма“, посочи Валентина Тодорова. По 7 гласа „за“ събраха: Красимир С. Калоянов от 12 клас на ППМГ „Н. Попович“ за „Ученик на годината“ в хуманитарната и природоматематическата област, Александър Р. Димитров от 12 клас на ЦПЛР-ОД  за „Ученик на годината“ в областта на изкуствата и спорта, Денис И. Мустафов от 10 клас на  ПГМЕТТ „Хр. Ботев“ за „Ученик на годината“ в областта на професионалното обучение, Сабина Св. Василева - студентка в специалността „Физика“ в Шуменския университет в категорията „Студент в областта на природните, математическите и техническите науки“, Слави В. Димов - ст. учител по физическо възпитание и спорт в 9 ОУ „П. Волов“за „Учител на годината“ в сферата на природните, математическите и техническите науки, д-р Албена Иванова-Неделчева - директор на СУ „С. Доброплодни“ в категорията „Директор/зам.-директор на училище или обслужващо звено“, доц. д-р Красимир М. Кордов - преподавател в Шуменския университет за „Награда за принос в областта на природните, математическите и техническите науки“, проф. д-р Димитър Попов - преподавател в Шуменския университет, за „Награда за принос в сферата на хуманитарните и педагогическите науки“, Фикрет Индже - председател на надзорния съвет на „Алкомет“ АД в категорията „Физическо лице“.  \r\nОт двете предложения в категорията „Учител на годината“ в системата на предучилищното образование на първо място бе класирана Светла Д. Патева, старши учител по музика в ДГ „Дружба“, а на второ място - Лиляна С. Спасова – ст. учител в ДГ „Конче вихрогонче“. Две бяха предложенията и за „Учител на годината“ в сферата на хуманитарните науки, като на  първо място бе класиран Андрей С. Андреев, преподавател в СУ „Йоан Екзарх Български“, на второ място – Дарина М. Бошнакова – ст. учител по музика в СУ „С. Доброплодни“. В категорията „Ученическа формация“ на първо място според резултатите от гласуването е училищният отбор по баскетбол юноши 11 - 12 клас към ППМГ „Н. Попович“, а на второ - театралната ученическа формация при НУ „Ил. Р. Блъсков“. В категорията „Педагогически колектив в системата на училищното и извънучилищното образование отпадна предложението за учителския колектив на СУ „П. Волов“. То е направено от педагогическият съвет на самото училище, което противоречи на  статута-  по статут педагогическият съвет няма право да се самономинира. Със 7 гласа „за“ в категорията „Педагогически колектив в системата на училищното и извънучилищното образование  бе утвърдена номинацията на педагогическия колектив на ЦПЛР-УСШ „Хан Крум“. Обявените от Експертната комисия номинации за Наградата на Шумен в системата на образованието и науката ще бъдат разгледани от Постоянната комисия „Просвета, образование, наука“ към Общинския съвет, която трябва да одобри по едно предложение във всяко направление и да ги предложи за гласуване на сесия на Общинския съвет. Наградата на Шумен” в системата на образованието и науката се присъжда по случай Деня на българската просвета и култура и на славянската писменост за постижения в системата на образованието и науката през предходната календарна година. Връчва се в навечерието или на 24 май. Кметът на Община Шумен и председателят на Общински съвет Шумен връчват „Наградата на Шумен” на отличените на специална церемония. Имената на удостоените с “Наградата на Шумен” се вписват в почетната книга на града. \r\nИвелина ИВАНОВА", "date": "2019.04.02", "title": "Шумен: Експертна комисия изготви селекцията на номинираните за Наградата на Шумен в системата на образованието и науката"}
{"url": "http://www.focus-news.net/news/2019/04/02/2642007/d-r-vyara-tserovska-kmet-na-pernik-ochakva-se-podnovyavaneto-na-kanalizatsionnata-sistema-v-obshtinata-da-zapochne-do-mesets-septemvri.html", "text": "Очаква се подновяването на канализационната система в община Перник да започне до месец септември при най-добро стечение на обстоятелствата. Това каза за предаването „Перничани – потомците на Кракра“ на  Радио „Фокус“  кметът д-р Вяра Церовска във връзка с днешното заседание на Общински съвет, на което бе взето заключително решение за стартиране на проекта за водния цикъл в Перник. Общината поема най-големият ангажимент проектът за обновяване на канализационната система да бъде факт колкото е възможно по-бързо да се случи, уточни тя. „Днес бе приета поправка на старо решение на Общинския съвет във връзка с необходимостта от предварително съгласие по право на преминаване на трасето на напорния тръбопровод, който представлява тласкател на отпадъчните води от град Радомир до пречиствателната станция на Батановци. Тази промяна се наложи, тъй като по предишното трасе има проблеми, които не могат да бъдат отстранени“, обърна внимание кметът, като допълни, че предстои приемането на прединвестиционните предложения. Вяра Церовска отчете, че решението днес е дошло след сериозна дискусия. „Тя бе продиктувана от това, че някои от общинските съветници очевидно не бяха запознати с решенията, които те самите са гласували. Трябваше да се върнем на разговор за това има ли нужда Перник от воден цикъл, какви са техническите решения, които са предложени и защо се налага да бъде изграден този напорен тръбопровод от Радомир до Батановци“, коментира още кметът на Перник. Тя обясни, че необходимостта от изграждането на такъв тръбопровод идва от невъзможността в непосредствена близост една до друга да бъдат изградени две пречиствателни станции. „Пречиствателната станцията, с която разполага град Радомир, е частна собственост, но няма постигнато споразумение тя да премине в ръцете или на държавата, или на общината между Министерството на околната среда и водите или Общината с частния собственик“, уточни Вяра Церовска. Тя посочи, че предстои първо проектът да бъде одобрен, а след това – и да се осъществят всички процедури по обществени поръчки. „Бенефициент на този проект е ВиК асоциацията, а не Община Перник. Ние обаче се включихме много активно и отговорно към това всички необходими данни да бъдат получени в срок от фирмата, която изготвя проекта и да съдейства в максимална степен, така че този необходим проект да бъде готов в срок“, отчете Вяра Церовска.  \r\nАнна АНГЕЛОВА", "date": "2019.04.02", "title": "Д-р Вяра Церовска, кмет на Перник: Очаква се подновяването на канализационната система в общината да започне до месец септември"}
{"url": "http://www.focus-news.net/news/2019/04/02/2642011/rumen-sergiev-s-divotino-ostava-neyasen-vaprosat-dali-arendatorite-na-zasegnatite-zemi-sled-vagledobiva-v-seloto-shte-poluchat-kompensatsii.html", "text": "Остава неясен въпросът дали арендаторите на засегнатите земи след въгледобива в селото ще получат компенсации. Това каза за предаването „Перничани-потомците на Кракра“ на  Радио „Фокус“   кметът на село Дивотино Румен Сергиев. По думите му насадената продукция на земите, попадащи под дейността на мината, са вече унищожени. „Въпроси има и за самата рекултизация на това нещо, защото остава като един лунен пейзаж. Също това е един много сериозен проблем. По договор те имат задължения при изтичане на концесията да възстановят терена, но това все още не знам как ще стане. Но идеята е да се спрат дейностите към селото, това е основното което хората искат. Защото, знаете, че Дивотино беше пострадало най-много от земетресението през 2012г. Тук се извършват взривни дейности, които се усещат като трус“, обясни той. Румен Сергиев коментира още, че ако от „Мин индъстри“ бяха информирали жителите на селото, а не ги бяха оставили в неведение, казусът вероятно щеше да се развие по друг начин. „Хората не искат да спират бизнеса, все пак в тази фирма работят и немалко дивотници, които са на заплата. Всъщност идеята е не да съсипем фирмата и работните места, а просто дейностите да се извършват както трябва“, каза още той.  \r\nВиктория МЕСРОБОВИЧ-КУВЕНДЖИЕВА", "date": "2019.04.02", "title": "Румен Сергиев, с. Дивотино: Остава неясен въпросът дали арендаторите на засегнатите земи след въгледобива в селото ще получат компенсации"}
{"url": "http://www.focus-news.net/news/2019/04/02/2642008/plovdiv-nad-370-narusheniya-na-skorostniya-rezhim-sa-zasecheni-po-patishtata-v-oblastta-do-1600-chasa.html", "text": "Над 370 нарушения на скоростния режим са засечени по пътищата в Пловдив и областта, от 6 часа до 16.00 часа днес. Това съобщи за  Радио „Фокус“ - Пловдив  говорителят на ОДМВР.  Резултатите са отчетени по време на операция „24 часа скорост“, която се провежда от сутринта днес до 3 април. В рамките на едно денонощие се провеждат изключително интензивни проверки за скорост от страна на полицията в Пловдив. До 7 април в цялата страната се провежда специализирана полицейска операция за контрол на скоростните режими по линия на Европейската мрежа на службите на Пътна полиция TISPOL и аналогични действия ще има на територията на цяла Европа. \r\nЦелта на операцията е да се обърне внимание, че скоростта е една от основните причини за възникване на тежки пътнотранспортни произшествия с най-много жертви и ранени. \r\nЦветана ТОНЧЕВА", "date": "2019.04.02", "title": "Пловдив: Над 370 нарушения на скоростния режим са засечени по пътищата в областта до 16.00 часа"}
{"url": "http://www.focus-news.net/news/2019/04/02/2642013/balgarskata-pravoslavna-tsarkva-shte-uchastva-v-chestvaneto-na-140-godishninata-ot-obyavyavaneto-na-sofiya-za-stolitsa-na-balgariya.html", "text": "Българската православна църква ще участва в честването на 140-годишнината от обявяването на София за столица на България, предаде репортер на  Агенция „Фокус“ . По този повод на 3 април от 09.00 часа с благословението на Негово светейшество Българския патриарх и Софийски митрополит Неофит ще бъде отслужена Архиерейска преждеосвещена света Литургия в храм „Св. София - Премъдрост Божия“. \r\nОт 11.00 часа ще бъдат отбелязани 140 години от обявяването на София за столица на България. Тържествената церемония по освещаването на училищните знамена на софийските учебни заведения ще се състои на площад „Св. Александър Невски“.  \r\nНикола ПЕТКОВ", "date": "2019.04.02", "title": "Българската православна църква ще участва в честването на 140-годишнината от обявяването на София за столица на България"}
{"url": "http://www.focus-news.net/news/2019/04/02/2642010/sport-bfs-nakaza-davide-mariani-za-ritnatata-butilka-levski-bez-trima-titulyari-za-gostuvaneto-vav-varna.html", "text": "Дисциплинарната комисия към Българския футболен съюз наказа футболистът на Левски Давиде Мариани за един мач и му наложи глоба от 500 лева за това, че ритна бутилка вода при смяната си в мача срещу Ботев Пловдив на Герена в неделя, завършил наравно 1:1. Така „сините“ от София са с трима наказани основни футболисти за гостуването във Варна през почивните дни. Освен швейцарецът, наказани за натрупани картони са защитникът Давид Яблонски и фланговият нападател Паулинньо.", "date": "2019.04.02", "title": "Спорт: БФС наказа Давиде Мариани за ритнатата бутилка, Левски без трима титуляри за гостуването във Варна"}
{"url": "http://www.focus-news.net/news/2019/04/02/2642012/veliko-tarnovo-patuvashta-izlozhba-razkazvashta-za-priemaneto-na-tarnovskata-konstitutsiya-e-podredena-v-tsentara-na-grada.html", "text": "Пътуваща изложба, разказваща за приемането на Търновската конституция, е подредена в центъра на града. Това съобщиха от пресцентъра на  Община Велико Търново . Експозицията е подредена върху паната пред Факултета по изобразително изкуство на ВТУ „Св. св. Кирил и Методий“, където ще остане до 17 април. Тя е подготвена по инициатива на Народното събрание, със съдействието на Държавна агенция „Архиви“. \r\nИзложбата „140 години от Учредителното събрание и приемането на Търновската конституция“ е част от събитията, посветени на отбелязването на годишнината от един най-важните държавнически актове в новата българска история. Тя представя исторически и биографични данни за народните представители от състава на Учредителното събрание, потрети и документи за тяхната дейности. Изображенията показват и моменти от изработването на Търновската конституция. \r\nПътуващата изложба гостува във всички областни градове в страната. Периодът на представянето й във Велико Търново е специално подбран, за да съвпадне с датата 16 април, когато се навършват 140 години от приемането на първия основен закон на България.", "date": "2019.04.02", "title": "Велико Търново: Пътуваща изложба, разказваща за приемането на Търновската конституция, е подредена в центъра на града"}
{"url": "http://www.focus-news.net/news/2019/04/02/2642014/burgas-normalno-se-osashtestvyava-avtomobilniyat-trafik-v-oblastta-nyama-zatvoreni-patni-uchastatsi.html", "text": "Нормално се осъществява автомобилният трафик в област Бургас, няма затворени проходи и пътни участъци. Видимостта е добра. Това съобщи за  Радио „Фокус“ – Бургас  дежурният служител в Областното пътно управление. Движението в участъка Карнобат – Черноград на път І-6 от км 446+500 до км 453+800 се осъществява в една лента в определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срокът за извършваните дейности там е до 28 юни 2019 г.  \r\nИнтензивно е движението по основните улици и булеварди в Бургас. По-натоварен е трафикът по булевардите „Христо Ботев“, „Демокрация“, „Сан Стефано“, „Стефан Стамболов“ и „Тодор Александров“, както и по ул. „Янко Комитов“ в комплекс „Славейков“ и по пътя към квартал „Меден Рудник“.  \r\nДеница ДИМИТРОВА", "date": "2019.04.02", "title": "Бургас: Нормално се осъществява автомобилният трафик в областта, няма затворени пътни участъци"}
{"url": "http://www.focus-news.net/news/2019/04/02/2642016/kristin-lagard-ochakva-se-zabavyane-na-globalniya-ikonomicheski-rastezh-prez-2019.html", "text": "Глобалният растеж през 2019-а ще бъде дори по-бавен, отколкото се очакваше, но е вероятен и „несигурен отскок“ в края на годината, заяви директорът на Международния валутен фонд Кристин Лагард във вторник, предава  AFP . \r\nВ реч преди пролетните срещи със Световната Банка през следващата седмица, Лагард заяви, че глобалната икономика е уязвима от шокове заради Брекзит, високите нива на дълга и търговското напрежение, както и несигурността на финансовите пазари. \r\n„Очакваното възстановяване на глобалния растеж през тази година е несигурно“, каза Лагард. „Това е деликатен момент, който изисква от нас да сме внимателни“. \r\nПревод и редакция:", "date": "2019.04.02", "title": "Кристин Лагард: Очаква се забавяне на глобалния икономически растеж през 2019"}
{"url": "http://www.focus-news.net/news/2019/04/02/2642018/hristina-yorgova-sdruzhenie-diabet-vyara-debelets-shte-prodalzhavame-da-se-borim-napravleniyata-za-spetsialisti-za-diabetno-bolnite-da-se-uvelichat.html", "text": "Ще продължаваме да се борим направленията за специалисти за диабетно болните да се увеличат. Това каза пред журналисти зам.-председателят на Сдружение „Диабет – вяра – Дебелец“ Христина Йоргова, предаде репортер на Радио „Фокус“ – Велико Търново. Тя подчерта, че диабетът е заболяване, което може да доведе до сериозни усложнения, ако не се лекува навременно и адекватно. Затова по думите й е необходимо диабетиците, особено тези, които са на таблетна форма на лечение, да имат достъп до повече направления за специалисти. Христина Йоргова посочи, че те са изключително много. Тя допълни, че за съжаление болните от диабет се увеличават с всяка изминала година.  \r\nЗахарният диабет е обменно заболяване, характеризиращо се с повишена кръвна захар (хипергликемия), която е резултат от нарушение на инсулиновата секреция, на инсулиновото действие или и на двете заедно. Захарен диабет тип 1 се развива в млада възраст при лица с генетично предразположение под въздействие на външни фактори – стрес, вирусни инфекции и други, докато захарен диабет тип 2 се среща по-често след 40-годишна възраст и за развитието му влияят редица неблагоприятни рискови фактори, каквито са прекаляването с храна, обездвижването, затлъстяването, стресът и употребата на някои медикаменти. \r\nНадежда КРЪСТЕВА", "date": "2019.04.02", "title": "Христина Йоргова, Сдружение „Диабет – вяра – Дебелец“: Ще продължаваме да се борим направленията за специалисти за диабетно болните да се увеличат"}
{"url": "http://www.focus-news.net/news/2019/04/02/2642015/gl-inspektor-stefan-stefanov-gdpbzn-343-dushi-sa-spaseni-pri-pozhari-prez-zimniya-sezon-ima-uvelichenie-na-broya-na-zaginalite-i-postradalite.html", "text": "343 души са спасени при пожари през зимния сезон. Това каза в интервю за  Агенция „Фокус“  гл. инспектор Стефан Стефанов, началник сектор „Превантивна дейност“ в Главна дирекция „Пожарна безопасност и защита на населението“ във връзка с равносметката от изминалия зимен и с подготовката за летния. „Имаме увеличение на броя на загиналите и пострадалите хора. За разлика от миналата година, тази имаме около 10-15 % увеличение на загиналите. Миналата година са загинали 100 човека, а тази година за същия период от 1 октомври 2018 г. до вчера са загинали 118 души. Миналата година са пострадали 147 души, а тази година са 176 души. Имаме увеличение, което на фона на предходния есенно-зимен сезон не е толкова голямо. От там е само с един или двама души. Т.е. 2017/ 2018 г., сравнено с 2016/ 2017 сезона данните показват много подобни цифри. Предприетите мерки и активността, която реализирахме през изминалата и тази година, не доведоха до  значително намаляване на броя на произшествията и на броя на загиналите и пострадалите, въпреки че бяхме доста по-активни“, каза гл. инспектор Стефанов. По думите му през изминалия отоплителен сезон има увеличение на броя произшествия най-вече в жилищните сгради. \r\nДеница КИТАНОВА Пълния текст на интервюто четете по-късно в „Мнение”", "date": "2019.04.02", "title": "Гл. инспектор Стефан Стефанов, ГДПБЗН: 343 души са спасени при пожари през зимния сезон, има увеличение на броя на загиналите и пострадалите"}
{"url": "http://www.focus-news.net/news/2019/04/02/2642009/api-ot-1000-chasa-do-1500-chasa-na-3-april-dvizhenieto-shte-se-osashtestvyava-v-edna-lenta-v-tunel-topli-dol-na-am-hemus-v-posoka-sofiya-poradi-remontni-deynosti.html", "text": "От 10.00 часа до 15.00 часа на 3 април движението ще се осъществява в една лента в тунел „Топли дол“ на АМ „Хемус“ в посока София поради ремонтни дейности на осветителната система и светофарната уредба. Това съобщиха от пресцентъра на  Агенция „Пътна инфраструктура“ . Ще бъде ограничено движението в активните ленти, а трафикът ще преминава в изпреварващата. Шофьорите да карат внимателно и да спазват пътната сигнализация.", "date": "2019.04.02", "title": "АПИ: От 10.00 часа до 15.00 часа на 3 април движението ще се осъществява в една лента в тунел „Топли дол“ на АМ „Хемус“ в посока София поради ремонтни дейности"}
{"url": "http://www.focus-news.net/news/2019/04/02/2642020/gl-inspektor-stefan-stefanov-gdpbzn-ot-nachaloto-na-godinata-sa-registrirani-pochti-13-000-pozhara-na-rastitelnost-pasishta-gorski-fond-i-starnishta-v-stranata.html", "text": "Само за 90 дни са регистрирани почти 13 000 пожара на растителност пасища, горски фонд и стърнища. Това каза в интервю за  Агенция „Фокус“  гл. инспектор Стефан Стефанов, началник сектор „Превантивна дейност“ в Главна дирекция „Пожарна безопасност и защита на населението“ във връзка с равносметката от изминалия зимен отоплителен сезон и с подготовката за летния. „От началото на годината броят запалени стърнища са 42, а общо за целия зимен период са 119 “, каза той. Той уточни, че подготовката за летния сезон вече е стартирала. „В една голяма част от територията на страната е обявен пожароопасен сезон в горите. Съвместно с МЗХГ и Агенция по горите извършваме редица съвместни мероприятия. Част от тях са организационни, друга са свързани с извършване на проверки за изпълнение на лесоустройствените планове. Най-вече става въпрос за пожарна безопасност, за реализираните предвидени мероприятия в тази част, до каква степен са изпълнени, каква е готовността за осигуряване на успешно пожарогасене на горския фонд и на доброволните формирования по общини“, обясни гл. инспектор Стефанов. Той отчете, че заедно с МЗХГ миналата година са реализирали информационна кампания. „Предстои такава да бъде реализирана и тази година. Текат и текущи проверки във връзка с увеличения брой пожари. Генерираме национална и по места информационно-разяснителна кампания за недопускане на пожари в полския, горския фонд и в реколтата“, допълни още гл. инспектор Стефанов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.02", "title": "Гл. инспектор Стефан Стефанов, ГДПБЗН: От началото на годината са регистрирани почти 13 000 пожара на растителност пасища, горски фонд и стърнища в страната"}
{"url": "http://www.focus-news.net/news/2019/04/02/2642017/zoran-zaev-prespanskiyat-dogovor-ne-mozhe-da-bade-otmenen-pri-smyana-na-vlastta-toy-e-obvarzan-s-nato-i-es.html", "text": "На съвместната пресконференция във вторник в Скопие с гръцкия си колега Алексис Ципрас, македонският премиер Зоран Заев увери, че негодуванието на опозициите в двете страни от Преспанския договор е само по политически причини, предава опозиционното скопско електронно издание  „Република“ . \r\n„Всички, които имат резерви към договора, ще видят ползите от енергийните обекти, от заводите в двете страни, от търговския обмен, който вече започна да расте, от двата нови гранични пункта, от туризма... Вярвам, че всичко това ще донесе придобивки и ще се потрудим, за да привлечем всички антагонисти и те да станат привърженици на договора“, заяви Заев. \r\nМакедонският премиер добави, че не вярва договорът да може да бъде отменен при смяна на властта, особено предвид това, че той носи само полза. \r\n„Когато опозицията дойде на власт, а това ще се случи един ден, макар че аз се надявам това да се случи, колкото може по-далеч от днес и в двете страни, тя ще иска да запази постигнатото. Ще спре ли членството в НАТО, дали ще престане да преговаря за членство в ЕС? Не, а това е обвързано с договора“, обясни Заев. \r\nПревод и редакция:", "date": "2019.04.02", "title": "Зоран Заев: Преспанският договор не може да бъде отменен при смяна на властта, той е обвързан с НАТО и ЕС"}
{"url": "http://www.focus-news.net/news/2019/04/02/2642019/mvr-spryano-e-dvizhenieto-v-tunel-vitinya-zaradi-katastrofa-edin-chovek-e-postradal.html", "text": "Спряно е движението в тунел „Витиня“ заради катастрофа, един човек е пострадал. Това съобщиха от пресцентъра на  МВР . Сигналът за произшествието е получен на телефон 112 в 17.16 часа.  По първоначална информация лек автомобил, който е пътувал в посока София, се е блъснал челно в ТИР, завъртял се е и се ударил в бус с платформа. Пострадал е шофьорът на колата. Към мястото пътуват екипи на „Пътна полиция“ и Спешна помощ.  \r\nДвижението в района по АМ „Хемус“ ще се осъществява по стария път за София.", "date": "2019.04.02", "title": "МВР: Спряно е движението в тунел „Витиня“ заради катастрофа, един човек е пострадал"}
{"url": "http://www.focus-news.net/news/2019/04/02/2642025/d-r-vyara-tserovska-kmet-na-pernik-obshtinata-sadeystva-s-tseliya-si-eksperten-potentsial-za-po-barzata-realizatsiya-na-vodniya-proekt-v-grada-i-povishavane-kachestvoto-na-vik-uslugata.html", "text": "Община Перник съдейства с целия си експертен потенциал за по-бързата реализация на водния проект в града и повишаване качеството на ВиК услугата. Това каза за предаването „Перничани – потомците на Кракра“ на  Радио „Фокус“  кметът д-р Вяра Церовска. Тя обърна внимание на проблемите, с които Перник, както редица други общини, се сблъсква във връзка и с канализацията, и с водопровода. В общината обаче действат специфични фактори, които водят до продължаващия проблем с канализацията и пречат на бързото му разрешаване, уточни кметът. „Освен подземните галерии, които така или иначе оказват своето действие върху терена и подобна система като цяло се разрушава много по-често, отколкото в останалите градове. Друга причина безусловно е и земетресението през 2012 година. Всичко това, заедно с дългата експлоатация на тези тръби – повече от 50 години, налага да се премине към ново решение за канализацията и водопровода в Перник. Заедно с това знаете, че градът се разраства. През годините, в които вече е изградена канализацията, нараства и нуждата от това да има по-широки тръби, които да бъдат разположени на места с по-голяма необходимост“, обясни Вяра Церовска. Тя обърна внимание на това, че община Перник продължава да работи упорито по проблемите с водния цикъл, тъй като и днес има квартали без изградена канализационна мрежа, а на други места наличната е недостатъчна. „Бих дала пример с квартал „Изток“: ул. „Рашо Димитров“, улица „Благой Гебрев“, както и кварталите „Църква“ и „Рудничар“. Това са места, в които няма изградена докрай канализационна мрежа. Нуждата е изключително голяма, защото всички искат добро обслужване и се налага да бъде направена нова водопроводна и канализационна мрежа“, допълни Вяра Церовска. Средствата от ЕС дават на община Перник са една много добра възможност, което обаче налага съобразяване с условията, които те предлагат – по отношение на обема средства и техническото решаване на проблема, обърна внимание още кметът.  \r\nАнна АНГЕЛОВА", "date": "2019.04.02", "title": "Д-р Вяра Церовска, кмет на Перник: Общината съдейства с целия си експертен потенциал за по-бързата реализация на водния проект в града и повишаване качеството на ВиК услугата"}
{"url": "http://www.focus-news.net/news/2019/04/02/2642024/desislava-petrova-rzok-vidin-osiguryavame-savremenno-insulinovo-lechenie-v-izvanbolnichnata-pomosht-na-15-detsa-na-teritoriyata-na-oblastta.html", "text": "Районната здравноосигурителна каса (РЗОК) във Видин осигурява съвременно инсулиново лечение в извънболничната помощ на 15 деца на територията на област Видин, които са със захарен диабет тип 1, каза за  Радио „Фокус“-Видин  Десислав Петрова, главен експерт в РЗОК-Видин. Тя посочи, че поради засиления обществен интерес от институцията уточняват, че се осигурява пълно припокриване на лечението за нуждаещите сеи средствата, отделени за тази цел, са в зависимост от индивидуалните потребности и определената от лекуващия лекар терапия.  \r\n„Всеки пациент с диабет реално получава необходимото му съвременно лечение от Здравноосигурителния фонд. Годишно се осигуряват и 1 100 тест-ленти на дете, за което Касата заплаща 422 лв. Стойността на лечението, която се заплаща от Националната здравноосигурителна каса, варира в зависимост от индивидуалните потребности и определената от лекуващия лекар терапия при всяко от децата, като може да достигне над 2 600 лв.“, каза Петрова. Тя допълни, че Националната здравноосигурителна каса заплаща медицински изделия за приложение с инсулинови помпи – инсулинови резервоари и инсулинови сетове за всички възрастови групи, в размер на 259.00 лв. месечно. Изискванията за лечението с тях са разработени съвместно с Експертен съвет по „Ендокринология и болести на обмяната“. \r\nАнна ЛОЗАНОВА", "date": "2019.04.02", "title": "Десислава Петрова, РЗОК-Видин: Осигуряваме съвременно инсулиново лечение в извънболничната помощ на 15 деца на територията на областта"}
{"url": "http://www.focus-news.net/news/2019/04/02/2642023/pleven-14-iyat-natsionalen-maraton-na-cheteneto-beshe-otkrit-v-regionalna-biblioteka-hr-smirnenski.html", "text": "14-ият Национален маратон на четенето беше открит в Регионална библиотека ,,Хр. Смирненски“, предаде кореспондент на  Радио ,,Фокус“ . Събитието се нарича детско утро ,,Приказки чудни, приказки умни\". Организирано е от Детски отдел на библиотеката. Участие взеха децата от детските градини ,,Синчец“ и ,,Иглика“.  \r\nМая Венкова, учител в ДГ ,,Синчец\" представи пред децата приказката на Ангел Каралийчев ,,Петимата добри приятели“ с помощта на рисувани пръсти и куклени помощници. Състоя се викторина ,,Любими приказни герои“ . Децата показаха колко добре познават и обичат творчеството на детския писател Ханс Кристиян Андерсен. Финалът на събитието бе ,,Пролетен танц\" на децата от ДГ ,,Иглика“ по музика на Енио Мориконе. Извън сценария и по импровизиран и експериментален начин малките почитатели на четенето и приказките успяха да пресъздадат приказката ,,Дядо вади ряпа“.  \r\nВиолета КРЪСТЕВА", "date": "2019.04.02", "title": "Плевен: 14-ият Национален маратон на четенето беше открит в Регионална библиотека ,,Хр. Смирненски“"}
{"url": "http://www.focus-news.net/news/2019/04/02/2642026/ria-novosti-vazbudiha-delo-za-opit-za-ubiystvo-sled-vzriva-vav-voennata-akademiya-v-peterburg.html", "text": "Следственият комитет е открил наказателно дело след взрива във Военно-космическата академия Можайски в Санкт Петербург, предава  РИА Новости , като се позовава на съобщение от ведомството. \r\nДелото е възбудено по члена за „опит за убийство на две или повече лица по общоопасен начин“. \r\nСъс разследването се занимава военното следствено управление на Следствения комитет по ракетните войски със стратегическо назначение. \r\nПровеждат се следствени действия и оперативно-издирвателни мероприятия, които трябва да установят обстоятелствата около случилото се, изяснява се произхода на взривения обект. \r\nСпоред Министерството на отбраната, около 13:30 ч. (14:30 българско време) в един от офисите на административната сграда на Академията е избухнал неидентифициран неизолиран обект. Четирима души бяха ранени и вече са получили медицинска помощ. \r\nНа мястото на произшествието работи ръководството на учебното заведение, заедно с правоприлагащите органи. \r\nВоенно-космическата академия \"А. Ф. Можайски\" е един от най-големите военни университети в страната. Академията обучава служители от Въздушно-космическите сили и други видове и родове войски, както и федерални органи на изпълнителната власт. \r\nПревод и редакция:", "date": "2019.04.02", "title": "РИА Новости: Възбудиха дело за „опит за убийство“ след взрива във Военната академия в Петербург"}
{"url": "http://www.focus-news.net/news/2019/04/02/2642021/ministar-nikolina-angelkova-se-sreshtna-v-sevilya-s-egipetskiya-ministar-na-turizma-raniya-al-mashat.html", "text": "Министърът на туризма Николина Ангелкова разговаря в Севиля с министъра на туризма на Египет Рания Ал-Машат. Това съобщиха от пресцентъра на  Министерство на туризма . Срещата в испанския град се състоя в рамките на 19-ата Глобална среща на върха на Световния съвет за пътувания и туризъм (WTTC), която тази година се провежда под надслов Визионери в туристическия сектор.  \r\nМинистър Ангелкова представи разнообразните възможности на страната ни да предлага освен традиционните морски и зимен туризъм също богата палитра от висококачествени специализирани услуги на конкурентни цени – балнео- и СПА, гурме, еко-, конгресен и други видове туризъм. Тя изтъкна добрите контакти между туристическата администрация и бизнеса от двете страни за осъществяване на повече пътувания с културно-историческа насоченост.  \r\n„Популяризирането на духовното наследство от миналото е сред приоритетите ни за насърчаване притока на повече чуждестранни гости\", заяви министър Ангелкова. Тя увери събеседничката си, че е напреднала работата по споразумението за сътрудничество в туризма между двете институции и се очаква документът да бъде подписан през настоящата година.  \r\nРания Ал-Машат подчерта, че България става все по-привлекателна туристическа дестинация, тъй като предлага разнообразен и качествен продукт. \r\n„През миналата година около 3744-ма граждани на Египет са направили туристически посещения в България, а 1172-ма българи са пътешествали до арабската страна. Възможностите за засилване на този поток обаче са много по-големи и ние ще работим съвместно за насърчаването му\", заявиха ръководителите на туризма на двете държави.", "date": "2019.04.02", "title": "Министър Николина Ангелкова се срещна в Севиля с египетския министър на туризма Рания Ал-Машат"}
{"url": "http://www.focus-news.net/news/2019/04/02/2642022/emanyuel-makron-es-ne-mozhe-da-bade-darzhan-kato-zalozhnik-na-brekzit.html", "text": "Президентът на Франция Еманюел Макрон във вторник предупреди, че Европейският съюз не може „да бъде държан като заложник“ на кризата с Брекзит във Великобритания и отбеляза, че дълго удължаване на крайния срок за излизане на Лондон от Съюза „не е сигурно“, предава  AFP . \r\nВ изказване по време на визитата в Париж на ирландския премиер Лео Варадкар, френският лидер заяви: „ЕС не може да бъде държан като заложник на разрешаването на политическата криза в Обединеното кралство в дългосрочен план“. \r\nТой добави, че Франция е „отворена“ за дълго удължаване на крайния срок за Брекзит, но при определени условия, но това „нито е сигурно, нито автоматично. Повтарям го тук с цялото си убеждение“. \r\nПревод и редакция:", "date": "2019.04.02", "title": "Еманюел Макрон: ЕС не може да бъде държан като заложник на Брекзит"}
{"url": "http://www.focus-news.net/news/2019/04/02/2642027/gd-granichna-politsiya-trafikat-na-gkpp-kapitan-andreevo-i-gkpp-dunav-most-vidin-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на българо-турската и ГКПП \"Дунав мост - Видин\" на българо-румънската граница е интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2019.04.02", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Дунав мост - Видин\" е интензивен на изход за товарни автомобили"}
{"url": "http://www.focus-news.net/news/2019/04/02/2642032/api-vremenno-e-ogranicheno-dvizhenieto-v-dvete-posoki-zaradi-katastrofata-v-tunel-vitinya-na-avtomagistrala-hemus-shofyorite-izchakvat-na-myasto.html", "text": "Временно е ограничено движението в двете посоки заради катастрофата в тунел \"Витиня\" на автомагистрала \"Хемус\". Това съобщиха от пресцентъра на  Агенция \"Пътна инфраструктура\"  (АПИ). Шофьорите изчакват на място.", "date": "2019.04.02", "title": "АПИ: Временно е ограничено движението в двете посоки заради катастрофата в тунел \"Витиня\" на автомагистрала \"Хемус\", шофьорите изчакват на място"}
{"url": "http://www.focus-news.net/news/2019/04/02/2642028/pregled-na-mezhdunarodnite-novini-do-18-chasa-agentsiya-fokus.html", "text": "Следственият комитет е открил наказателно дело след взрива във Военно-космическата академия Можайски в Санкт Петербург, предава  РИА Новости , като се позовава на съобщение от ведомството. \r\nДелото е възбудено по члена за „опит за убийство на две или повече лица по общоопасен начин“. \r\nСъс разследването се занимава военното следствено управление на Следствения комитет по ракетните войски със стратегическо назначение. \r\nПровеждат се следствени действия и оперативно-издирвателни мероприятия, които трябва да установят обстоятелствата около случилото се, изяснява се произхода на взривения обект. \r\nСпоред Министерството на отбраната, около 13:30 ч. (14:30 българско време) в един от офисите на административната сграда на Академията е избухнал неидентифициран неизолиран обект. Четирима души бяха ранени и вече са получили медицинска помощ. \r\nНа мястото на произшествието работи ръководството на учебното заведение, заедно с правоприлагащите органи. \r\nВоенно-космическата академия \"А. Ф. Можайски\" е един от най-големите военни университети в страната. Академията обучава служители от Въздушно-космическите сили и други видове и родове войски, както и федерални органи на изпълнителната власт. \r\n***  Президентът на Франция Еманюел Макрон във вторник предупреди, че Европейският съюз не може „да бъде държан като заложник“ на кризата с Брекзит във Великобритания и отбеляза, че дълго удължаване на крайния срок за излизане на Лондон от Съюза „не е сигурно“, предава  AFP . \r\nВ изказване по време на визитата в Париж на ирландския премиер Лео Варадкар, френският лидер заяви: „ЕС не може да бъде държан като заложник на разрешаването на политическата криза в Обединеното кралство в дългосрочен план“. \r\nТой добави, че Франция е „отворена“ за дълго удължаване на крайния срок за Брекзит, но при определени условия, но това „нито е сигурно, нито автоматично. Повтарям го тук с цялото си убеждение“. \r\n*** Глобалният растеж през 2019-а ще бъде дори по-бавен, отколкото се очакваше, но е вероятен и „несигурен отскок“ в края на годината, заяви директорът на Международния валутен фонд Кристин Лагард във вторник, предава  AFP . \r\nВ реч преди пролетните срещи със Световната Банка през следващата седмица, Лагард заяви, че глобалната икономика е уязвима от шокове заради Брекзит, високите нива на дълга и търговското напрежение, както и несигурността на финансовите пазари. \r\n„Очакваното възстановяване на глобалния растеж през тази година е несигурно“, каза Лагард. „Това е деликатен момент, който изисква от нас да сме внимателни“. \r\n***  Премиерите на Македония и Гърция Зоран Заев и Алексис Ципрас заявиха, че паметниците от проекта на бившия македонски премиер Никола Груевски „Скопие 2014“ ще останат столицата на югозападната ни съседка, но на тях ще бъдат сложени табелки, на които ще се обяснява, че са част от античната история на Гърция и принадлежат на древногръцката цивилизация, предава  скопското електронно издание „Сакам да кажам“ . \r\n„Паметниците от „антична Македония“ са част от гръцкото антично минало и култура. Тези паметници принадлежат на света. Ние сме горди от това, че ги има. Ще ни бъде драго на тях да се отбележи, че принадлежат на гръцката цивилизация“, заяви Ципрас по време на историческото първо официално посещение на гръцки премиер в Македония. \r\n*** Алексис Ципрас и Зоран Заев излязоха със съвместно послание, че с Преспанския договор и Гърция, и Македония ще имат придобивки и ползи за гражданите си, в момента и за в бъдеще, както и че противниците на това споразумение с времето ще видят ползите от него по време на пресконференцията си след двустранните преговори в Скопие, предава  македонската агенция МЕТА . \r\nЛидерите заявиха, че двете правителства са поели ангажимент за изграждане на мостове и разрушаване на стените, което означава продължаване и засилване на стратегическото сътрудничество между Атина и Скопие, а Ципрас говори и за проблема с дезинформацията около Преспанския договор. \r\nЦипрас и Заев съобщиха, че във вторник е създаден Съвет за сътрудничество на високо равнище между двете страни, на чиято първа среща са подписани редица договори за подобряване на сътрудничеството в различни области, както и за отваряне на нов граничен пункт в Майден, македонската област Кавадарци. Най-късно до средата на май ще бъде формирана съвместна комисия, която ще се занимае с въпроса за употребата на името Македония в търговските марки. \r\nВ отговор на въпрос от журналист, гръцкият премиер заяви, че Атина няма да настоява за премахване на паметниците, издигнати в Македония през последните години, ако на съответните табелки се обясни, че те символизират гръцкото антично наследство. \r\n„Преспанският договор се изпълнява и позволява на двете страни да използват изцяло възможностите в политически и икономически план. нес проведохме заседание на Висшия съвет за сътрудничество между двете страни, аз и Ципрас, подписахме плана за действие за споразуменията, подписани от министрите. Към средата на май трябва да се сформира работна група за марките, подписани са транспортни меморандуми, енергийни проекти, цифровизация, трансгранично сътрудничество, здравеопазване, с които създаваме сътрудничество, което ще подобри живота на всички граждани на Северна Македония и Гърция. . Днес следобед аз и Ципрас ще открием бизнес форум с повече от 400 предприемачи от двете страни. С този форум всички ние, от политиката и икономиката, обновяваме исторически форум и отлична възможност за инвестиции и търговски обмен. Убеден съм, че това посещение и нашият ангажимент за укрепване на приятелските отношения ще бъдат признати като силен сигнал за региона. Два съседа, които изграждат приятелски отношения и които са показали на Европа и на света, че това, което беше възможност, сега е реалност“, заяви Заев. \r\nПо-късно, отговаряйки на журналистически въпрос, той обясни, че след подписването на споразумението от Преспа, търговията на страната с Гърция е нараснала значително. \r\n„Когато всички граждани, които имат резерви, видят какви са ползите от новите заводи, от икономическото сътрудничество... например, за малко повече от половин година търговския оборот е нараснал с 20,7%. Когато видят ползите от граничните пунктове, когато видят искреното приятелство, което три десетилетия бе затворено като птица в кафез, дори антагонистите ще признаят, че договора действително е за приятелство и стратегическо сътрудничество. Гражданите трябва да знаят, че ние ще изпълним изцяло договора“, заяви македонският премиер . \r\nГръцкият премиер, от своя страна, поясни, че двете страни са загубили три десетилетия и сега искат да компенсират възможностите за сътрудничество. \r\n„Трябва да надживеем историята на спорове, която знаем, откакто сме деца, че е синоним на Балканите... Да променим наратива на национална омраза. Опитваме се да изградим сътрудничество, взаимно разбирателство и общ напредък. Това няма да бъде успех само за Северна Македония и Гърция, но за целите Балкани“, каза Ципрас, като подчерта, че Македония може да играе важна роля във вече договореното четиристранно сътрудничество на Гърция със Сърбия, България и Румъния, свързвайки две от страните. \r\nГръцкият премиер поясни, че страната му предвижда бюджет от 100 млн. евро за инвестиции на Балканите, много от които са предназначени за Северна Македония. Той поясни, че в рамките на споразуменията за военно сътрудничество Гърция ще предложи защита на въздушното пространство на Македония. \r\nПо думите на Ципрас, основният акцент ще бъде върху железопътната връзка между Солун и Белград през Македония и заяви, че добрите отношения трябва да продължат да се изграждат на здрави основи, като залог за по-добро бъдеще на гражданите на двете държави. \r\n„Ясно е, че изграждаме стратегическо сътрудничество на много нива, но за да продължат тези отношения, трябва да гарантираме, че ще имаме здрави основи на здрави крака. Това трябва да включва взаимно уважение и визия за взаимно сътрудничество. Но за да имаме солидни основи и да оцелеем, трябва да работим интензивно, за да изпълним правилно споразумението от Преспа. През този период ние предприехме големи крачки напред и затова трябва да продължим“, обясни гръцкият министър-председател. \r\nЦипрас заяви, че през последните месеци на изпълнението на споразумението е станал забележим проблема с фалшивите новини. \r\n„През последните месеци, докато бяхме много конструктивни в изграждането на взаимоотношения, се справихме с фалшивите новини. В Гърция неведнъж казваха, че Договорът от Преспа създава проблеми. Но тези проблеми бяха създадени в продължение на 30 години и споразумението в действителност ги разрешава. Считам, че през следващите 2-3 години ще затворим всички въпроси за изграждане на сътрудничество. Ние сме тук, за да намерим решение, да погледнем към бъдещето, да преодолеем пропуските, да изградим мостове вместо да вдигаме стени. Изграждаме визия, която е ключова за Европа и искам да ви уверя, Зоран и Вас, че Гърция ще подкрепи Северна Македония, за да продължи с реформите и да стане част от ЕС. Считам, че тези усилия са полезни, тези усилия си заслужават, ще бъдем тук, за да ви подкрепим в целия процес на присъединяване“, увери гръцкият премиер. \r\nНа въпрос на журналист за паметниците, Ципрас каза, че правилното им маркиране ще разруши аргументите на всички противници на Договора и че Гърция, като световна култура, с подходящо маркирани паметници, ще присъства в страната. \r\n„Чрез специално етикетиране и модифициране, ще бъде разяснено, че паметниците, свързани с антична Македония са част от древногръцкото наследство и култура, която е част от световната култура“, подчерта той. \r\n***  Гърция и Северна Македония са в процес на изграждане на „нов наратив“, на „солидни основи“, произтичащи от сделката за името, подписана от съседните страни през юни миналата година, заяви гръцкият премиер Алексис Ципрас във вторник по време на посещението си в Скопие, предава  електронното издание на вестник Kathimerini . \r\nПо време на съвместната пресконференция след срещата с македонския му колега Зоран Заев, Ципрас заяви, че спазването на условията на договора, подписан край Преспенското езеро и уреждането на десетилетния спор между двете държави са ключови за тези усилия. \r\nПо-нататъшни инициативи за укрепване на връзките, които бяха договорени между двамата лидери, посочи гръцкият премиер, включват откриване на дипломатически мисии в двете столици, създаването в Гърция на „Национална организация за развитие на Балканите“, съвместен комитет за разглеждане на спорния въпрос за търговските марки и брандове, отваряне на нов граничен пункт, по-интензивни разговори за сътрудничество в областта на отбраната в рамките на НАТО и регионално сътрудничество с други балкански страни, включително България, Сърбия и Румъния. \r\nИкономическото сътрудничество обаче беше във фокуса на срещата, каза Ципрас, който при посещението си е придружаван от делегация от 10 членове на кабинета и около 140 представители на гръцкия бизнес. \r\nОткривайки пресконференцията, Заев приветства посещението на Ципрас като „историческо“ и потвърди, че двамата лидери са подписали множество споразумения за сътрудничество в широк кръг области. \r\nТой също приветства гръцкия премиер като „близък личен приятел“. \r\n„Ние показахме на Европа и на света, че със смели решения всичко е възможно“, каза Заев по повод сделката за името. \r\n***  Четирима души са пострадали при взрив на територията на Военно-космическата академия в Санкт Петербург А. Можайски, съобщи пред  ТАСС  източник от службата за извънредни ситуации на града, който пояснява, че инцидента се е случил в административно помещение. \r\n„Да, около 13:30 (14:30 българско време) е имало взрив в административно помещение. Пострадали са трима души“, заяви източникът. \r\nПо-късно стана известно, че броят на пострадалите е нараснал до четирима. \r\n*** Един от документите, подписани между правителството на Република Северна Македония и правителствената делегация, оглавявана от гръцкия премиер Алексис Ципрас, е меморандум между Министерствата на отбраната на двете страни, който предвижда гръцките военновъздушни сили да защитават и патрулират въздушното пространство на Македония. Както заявиха двамата министър-председатели на пресконференцията във вторник, това би способствало за сигурността и сътрудничеството между Атина и Скопие, пише  македонският „Фокус“ . \r\nПри това Ципрас добави, че тази услуга от страна на Гърция ще бъде изцяло безплатна. \r\n„Компенсацията ще бъде в по-голямата стабилност на нашия регион. Това получаваме в замяна. Искаме съсед, който е стабилен от гледна точка на политиката и сигурността. Гърция притежава най-добрите умения и познания в областта на авиацията. Ние имаме възможностите, способността да подкрепяме Северна Македония в нейните усилия за гарантиране на стабилност и сигурност“, подчерта гръцкият премиер. \r\nКакто обясни той, Северна Македония ще получи помощ от Гърция чрез обучения, както и техническа помощ чрез радара в Солун, за да повиши безопасността на полетите. \r\n„Това е важно, защото предотвратява незаконни действия, както и произшествия, гарантира безопасни комуникации, както и транспорт на нашите граждани. Когато пътувам с правителствения самолет винаги забелязвам, че пилотът се отклонява от пътя, за да избяга от въздушното пространство над БЮРМ, това се случваше по-рано. Тази глупост ще спре днес. Сега можем да спрем и да се поздравим, за да можем да стигнем по-бързо до нашата дестинация“, обясни Ципрас. \r\nМакедонският премиер Зоран Заев каза, че такова сътрудничество е нормално, защото Македония няма собствена авиация. \r\n„Нашата страна няма авиация и защита на нашето небе. Това означава, че един от нашите съседи, който е страна-членка на НАТО, трябва да направи това. Вече имаме сътрудничество с България за танкове и учения, с Турция за образоване на нашите кадри от армията, а с Гърция сега имаме договор тя да пази нашето небе, за да бъде обезпечена сигурност и стабилност. Това е добре за всички, за целия регион, НАТО се грижи за това. Когато нямате авиация, стигате до съседите си“, заяви Заев. \r\n***  САЩ са предали 100 камиона с оръжие и техника от Ирак в районите, контролирани от сирийските кюрдски формирования в Сирия, съобщава електронното издание на  консервативния турски ежедневник Yeni Safak , като се позовава на неназовани местни източници. \r\nСъбеседниците на изданието твърдят, че камионите, както и танкери и „хамъри“, са преминали границата при Семалка късно в понеделник. \r\nИзточниците са уточнили обаче, че не могат да потвърдят дали камионите действително са пренасяли оръжия и муниции. \r\nВестникът коментира, че САЩ са снабдили смятаната от Анкара за терористичната организация „Партия на демократическото единство“ (ПДЕ/PYD) и нейното въоръжено крило, „Отрядите за народна самоотбрана (ОНС/YPG), с повече от 5000 камиони оръжия, за които се твърди, че се използват в борбата срещу „Ислямска държава“, въпреки предупрежденията на Анкара, че фактът, че те са сирийските издънки на терористичната организация „Работническа партия на Кюрдистан“ (ПКК). \r\nКакто посочва „Ени Шафак“, в допълнение към действията им в Сирия, Вашингтон е направил две доставки с 300 камиона през февруари в контролираните от ПКК райони на Ирак. \r\nЕжедневникът припомня, че американските власти бяха обещали да съберат всички оръжия, които са доставили на ОНС/ПДЕ, както и да изтеглят военнослужещите си от Сирия, но не изпълниха нито едното от двете. \r\nТурция смята ПКК и ОНС/ПДЕ за терористични групировки и заплаха за националната си сигурност. \r\n***  „Това е важен ден, не само за Гърция и Северна Македония, но и за целите Балкани“, заяви по време на съвместна пресконференция в Скопие с македонския си колега Зоран Заев гръцкият премиер Алексис Ципрас, предава  държавната агенция АНА-МПА . \r\nЦипрас, който е на първа официална визита на гръцки министър-председател в Македония в историята, заяви, че срещата между двамата лидери, срещата на Съвета за сътрудничество на високо равнище между Гърция и Северна Македония и бизнес форума, който ще се проведе, отбелязват началото на нова ера в отношенията между двете страни, която ще се основава на сътрудничество, взаимно разбирателство и съвместно развитие. \r\n„Преди няколко години изглеждаше невъзможно да се проведе Съвет за сътрудничество на високо равнище. Днес това става реалност с подписването на редица важни меморандуми и споразумения, както и план за действие, който покрива почти всички сфери на сътрудничество между нас“, подчерта гръцкият премиер. \r\nНа дипломатическо ниво, двете страни ще открият посолства, които да заменят офисите за връзка, подчерта Ципрас, добавяйки, че преди няколко месеца Гърция е била първата страна, която ратифицира протокола за присъединяване на Северна Македония към НАТО и във вторник подписва меморандум за сътрудничество за насърчаване на присъединяването на Северна Македония към ЕС. „Това е рамка, която ще позволи тясно координиране между двете страни на всяка стъпка от този процес, дори след присъединяването й, както и обмена на ноу-хау за европейските политики“, обясни Ципрас. \r\n***  Сръбският член на Председателството на Босна и Херцеговина Милорад Додик обеща приемането на закон, който да утвърди 9 януари като национален празник на Република Сръбска, предава македонската електронна медия  A1 On . \r\n„Колкото повече се спори за 9 януари, толкова по-силно ще го честваме. Особено пищно ще отбележим следващия Ден на Републиката, защото не можем да се откажем от основните си дати“, заяви Додик по повод решението на Конституционния съд на БиХ, което оспорва честването на 9 януари като национален празник на Република Сръбска.  Агенция „Фокус“ припомня: \r\nНа 9 януари 1992 г. босненските сърби обявяват създаването на собствена държава в състава на Босна и Херцеговина. Мнозина са убедени, че стъпка доведе до най-кървавата война в процеса на разпадане на бивша Югославия. През 2016 г. гражданите на Република Сръбска гласуваха на спорен референдум, на който да се произнесат относно това дали датата трябва и в бъдеще да бъде чествана като официален празник на страната. Целта на допитването бе да анулира решението на Конституционния съд в Сараево, съгласно което подобно отбелязване е дискриминационно по отношение на несръбското население във федерацията - бошняци и хървати. Референдумът бе признат за валиден от Баня Лука: избирателната активност бе около 59-60%, а над 99 на сто от бюлетините бяха „за“ офицалното честване на празника. \r\n***  Двойка изтребители F-16s на турските ВВС нарушиха въздушното пространство на Гърция, като преминаха над остров Инусес в източната част на Егейско море, съобщава електронното издание на водещия атински ежедневник  Kathimerini . \r\nИнцидентът се е случил в 12:37 часа местно време (съвпада с българското време), когато двете машини да прелетели на височина 27 хил. фута. Няколко минути по-късно изтребителите отново са преминали над Инусес. \r\nТурските самолети са прихванати и изгонени от гръцките пилоти, в съответствие с международните правила, подчертава изданието. \r\n***  Министерството на външните работи в Анкара реагира на твърденията, че Турция се е намесила във вътрешните работи на България, като е оказала натиск за приемането на Закона за вероизповеданията, предава местната медия  Haberler . \r\nГоворителят на външнополитическото ведомство на съседната страна Хами Аксой подчерта, че чрез подобни доклади „някои се опитват да навредят на турско-българското приятелство“.  \r\nАксой даде писмен отговор на въпроса за изявленията, приписани на министъра на външните работи на Турция Мевют Чавушоглу в контекста на българския Закон за вероизповеданията. „С България имаме много близки и добри отношения. Нашите сънародници в България придават особена стойност на отношенията ни с нея. Два съседни, приятелски и съюзнически страни като Турция и България обръщат внимание на принципа за ненамеса във вътрешните работи на една от друга\", се казва в текста.  \r\nАксой подчерта, че е естествено външните министри на двете страни да водят конструктивен и приятелски диалог и консултации помежду си по редица въпроси. „Неотдавнашна реч на нашия министър (Чавушоглу – бел.р.), в която се позова на дискусия с българския външен министър относно промените в Закона за вероизповеданията в България и международните норми, е неправилно и погрешно интерпретирана в българската преса и е изкривена. Нашето приятелство с България, което се основава на солидни основи, не може да бъде разбито с такива игри\". \r\n***  Правителството на Северна Македония очаква бум на инвестициите в страната от Гърция след подписването и ратификацията на Преспанското споразумение. Съответното заяви министър-председателя на югозападната ни съседка Зоран Заев на срещата с гръцкия си колега Алексис Ципрас в Скопие, предава електронното издание на македонския  „Фокус“ . \r\n„Идват големи компании с годишни приходи от милиарди“, увери Заев. \r\nТой допълни, че гръцките компании са обещали да инвестират 500 млн. евро в енергийния сектор на страната и – съгласно думите му, предстоят гръцки инвестиции в строителния и селскостопанския сектор. \r\n„Република Северна Македония ще има огромни икономически ползи от споразумението“ от Преспа, подчерта лидерът на кабинета в Скопие. \r\n***", "date": "2019.04.02", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/04/02/2642035/gl-inspektor-stefan-stefanov-gdpzn-pri-pozhar-v-prirodata-horata-tryabva-da-se-evakuirat-v-posoka-obratna-na-vyatara-da-se-dvizhat-kray-vodoiztochnitsi-i-da-signalizirat-telefon-112.html", "text": "При пожар в природата хората да се евакуират в посока обратна на вятъра, да се движат край водоизточници и да сигнализират телефон 112. Това каза в интервю за  Агенция „Фокус“  гл. инспектор Стефан Стефанов, началник сектор „Превантивна дейност“ в Главна дирекция „Пожарна безопасност и защита на населението“ във връзка с равносметката от изминалия зимен отоплителен сезон и с подготовката за летния \r\n„Бих искал да препоръчам на гражданите, когато изпаднат в критична ситуация в природата и забележат възникнал пожар да предприемат мерки за собствената безопасност. Да се убедят пред и това, че няма други застрашени хора. Съответно да се обадят на 112 и кратко, точно и ясно да обяснят каква е ситуацията, накъде се разпространява пожара, къде са го забелязали, има ли застрашени хора и съответно, ако те са в такава ситуация, къде точно се намират. Това са много важни правила, които гарантират собствената ни и на семейството ни безопасност“, обясни гл. инспектор Стефанов. По думите му гражданите трябва да спазват ограниченията, които са наложени.  По думите му в природните паркове е забранено паленето на огън. „В останалата част от горските територии при обявен пожароопасен сезон, също е забранено паленето на открит огън. Там, където има екопътеки и други подобни туристически маршрути, има устроени, обезопасени места, които са обозначени за паленето на огън“, посочи началникът на сектор „Превантивна дейност“. Той отчете, че това е една от най-сериозните причини за възникване на горски пожари „Друга такава е възникване на пожар в полска територия и преминаването ѝ в горска. Гражданите трябва да знаят, че тези паления на огън  по време на пожароопасния закон и в природните паркове се наказват по закона за горите и по Закона за природните паркове с доста сериозни глоби. Съответно глобата е до 2000 лв. за непредпазливо или неумишлено запалване на пожара“, допълни още гл. инспектор Стефанов.  \r\nДеница КИТАНОВА Пълния текст на интервюто четете в „Мнение”", "date": "2019.04.02", "title": "Гл. инспектор Стефан Стефанов, ГДПЗН: При пожар в природата хората трябва да се евакуират в посока обратна на вятъра, да се движат край водоизточници и да сигнализират телефон 112"}
{"url": "http://www.focus-news.net/news/2019/04/02/2642029/gl-inspektor-stefan-stefanov-gdpbzn-broyat-na-vazniknalite-pozhari-prez-izminaliya-zimen-sezon-sa-blizo-25-000-koeto-e-s-25-poveche-ot-minalogodishniya.html", "text": "Броят на възникналите пожари през изминалия зимен сезон са близо 25 000, което е с 25% повече от миналогодишния. Това каза в интервю за  Агенция „Фокус“  гл. инспектор Стефан Стефанов, началник сектор „Превантивна дейност“ в Главна дирекция „Пожарна безопасност и защита на населението“ във връзка с равносметката от изминалия зимен отоплителен сезон и с подготовката за летния. Той уточни, че пожарите са 24 929, като 4500 са с преки материални щети и една голяма част от тях, над 2500 са възникнали в жилищни сгради и спомагателни такива. „Това е един сериозен брой, който е може би с около 25 % по-висок от този за миналия есенно-зимен сезон. Отново предстои много сериозен анализ да направим на какво се дължи това. Основните причини се запазват. Една много голяма част от възникналите произшествия се дължи на неправилно използване на отоплителни нагревателни уреди, небрежност при боравене с открит огън, късо съединение на електрическата инсталация. Тази година най-много нарасна броят на пожарите, възникнали от строителна неизправност. Това е едно понятие, с което обозначаваме пожари в комини на отоплителни системи, които явно не са били почистени, в близост до горими конструктивни елементи, довели до запалване на жилищни сгради“, коментира още гл. инспектор Стефанов. Той посочи, че големият брой пожари показва, че правилата за пожарна безопасност се пренебрегват. „Много често небрежното отношение към отоплителните инсталации и уреди, оставянето им без надзор, претоварване на електрическата инсталация, изпълването  на технически неизправни отоплителни уреди. Коментирахме и строителните неизправности, т.е. поддръжката на отоплителни тела, комини, начина на входиране на дърва, въглища и леснозапалими течности, отношението към уредите на пропан бутан. Изключително влошена ситуацията със спазването на противопожарните правила и това се отразява на броя на възникналите произшествия“, допълни гл. инспектор Стефанов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.02", "title": "Гл. инспектор Стефан Стефанов, ГДПБЗН: Броят на възникналите пожари през изминалия зимен сезон са близо 25 000, което е с 25 % повече от миналогодишния"}
{"url": "http://www.focus-news.net/news/2019/04/02/2642033/predstoyashti-sabitiya-v-stranata-za-3-april-agentsiya-fokus.html", "text": "*** \r\nОт 11.30 часа президентът Румен Радев ще награди победителите в конкурса за млади преподаватели „Най-важният урок. Послание към бъдещите ми ученици“ на „Дондуков“ 2. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 09.00 часа в храм „Света София“ в присъствието на Негово Светейшество патриарх Неофит ще бъде отслужена Архиерейска света Литургия по повод 140-годишнината от обявяването на София за столица на България.  \r\n*** \r\nОт 9.30 часа III състав на Специализирания наказателен съд ще гледа делото срещу Иван К. за кумулиране на наказанията. \r\n*** \r\nОт 09.30 часа в спортната зала на Студентски център „Америка за България“ ще се проведе Панаир на професионалната реализация. \r\n*** \r\nОт 10.00 часа III състав на Специализирания наказателен съд ще заседава по делото срещу Иван К. и Димитър Г. за квалифицирани състави на изнудване. \r\n*** \r\nОт 10.00 часа в зала „Проф. Марин Дринов“ на БАН (ул. „15-ти ноември“ 1) ще се състои конференция на тема „Папа Франциск в България“, по повод предстоящото идване на Папата у нас. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно заявление на „Топлофикация – Враца“ ЕАД за одобряване на Общи условия за продажба на топлинна енергия за битови нужди от „Топлофикация – Враца“ ЕАД на клиенти в град Враца. \r\n*** \r\nОт 11.00 часа в клуб „Журналист“ на Съюза на българските журналисти – ул. „Граф Игнатиев“ 4, ет. 1., Световното Движение за мир ще бъде представено пред медиите и представители на дипломатическия корпус. Участие ще вземе Пламена Заячка, председател на Инициативния комитет на Световното Движение за мир. \r\n*** \r\nОт 11.00 часа на пл. „Свети Александър Невски“ кметът на София Йорданка Фандъкова ще връчи знамена на столичните училища по повод 140-годишнината от обявяването на София за столица на България. В тържествената церемония по освещаване на знамената участие ще вземат Националната гвардейска част, Гвардейският представителен духов оркестър, Представителният ансамбъл на въоръжените сили и представители на Софийската Света митрополия.   \r\n*** \r\nОт 11.00 часа в заседателна зала на Националната библиотека „Св. св. Кирил и Методий“ ще се проведе брифинг по повод началото на основен ремонт на покрива на сградата. \r\n*** \r\nОт 11.00 часа в Галерия Академия (НХА, ул. Шипка 1,) ще се открие изложбата на ГРУПА ГРАДЪТ. \r\n*** \r\nОт 11.30 часа в двора на ГД „Национална полиция“ ще се състои брифинг за представяне на окончателните данни от проведената 24-часова операция за контрол на скоростта.  \r\n*** \r\nОт 13.00 часа IХ състав на Специализирания наказателен съд ще гледа делото за организиране и ръководене на организирана престъпна група срещу Гроздан Т., Иван П., Калоян Г., Емил К., Стефан Е., Виктория К., Александър Н., Венцислав Й., Милко В. и Милчо А.  \r\n*** \r\nОт 13.30 часа XI състав на Специализирания наказателен съд ще заседава по делото срещу Станислав М. и Крум Р. за организиране и ръководене на организирана престъпна група.  \r\n*** \r\nОт 13.30 часа 8 състав на Софийския градски съд ще гледа делото срещу Николай Ненчев.  \r\n*** \r\nОт 16.00 часа в централното фоайе на Ректората на Софийския университет да бъде даден старт на инициативата „Твоето бъдеще е тук. Успехът е в България.“  \r\n*** \r\nОт 16.00 часа до 18.00 часа ще се проведе обиколка с празничния ретро трамвай по повод 140-годишнината от обявяването на София за столица на България. Маршрутът е: пл. „Възраждане” - бул. „Христо Ботев” - пл. „Македония” - ул. „Алабин” - бул. „Мария Луиза” - Централна гара - бул. „Христо Ботев” - пл. „Възраждане”.  \r\n*** \r\nОт 17.00 часа в Галерия на открито в Градската градина Държавна агенция „Архиви” и Столична община представят изложбата „Да съградиш столица”.  \r\n*** \r\nОт 17.30 часа в „Before and After“ (къщата на Мара Белчева на ул. „Христо Белчев“ 12) ще бъде представен романът „Зара. Страници из един дневник“ на неизвестната писателка Евгения Димитрова.  \r\n*** \r\nОт 18.00 часа в Ларгото ще се проведе концерт на Софийския духов оркестър с диригент Васил Делиев по повод 140-годишнината от обявяването на София за столица на България.  \r\n*** \r\nОт 18.00 часа в галерия „София“ на Столична библиотека ще бъде открита изложбата „С порива на птиците“ на Регионален исторически музей - Добрич. \r\n*** \r\nОт 20.30 часа на площад „Княз Александър I” ще започнат празнични илюминации по повод 140-годишнината от обявяването на София за столица на България. \r\n*** \r\nОт 09.30 часа в ДГ „Надежда” ще се състои библиотечен уъркшоп  „Моята първа книжка”. От 17.30 часа в Градската библиотека ще се представи книгата „Техническа проверка” на Ангел Иванов. Събитията са част от програмата „Дни на книгата 2019“. \r\n*** \r\nВ Балканския център към Американският университет ще се проведе Национално събрание на БМЧК. \r\n*** \r\nОт 11.00 часа в аудитория „Андрей Делчев“ в Академичния център „Балкански“ на Американския университет в България ще бъде открита инициативата The Free Market Road Show 2019.  \r\n*** \r\nОт 10.30 до 12.00 часа в заседателната зала на общинската администрация ще се проведе среща на тема „Мерки по ПРСР за земеделските стопани в област Видин“. \r\n*** \r\nОт 11.00 часа в малкия клуб на ОДМВР – Бургас ще се проведе брифинг за предоставяне на резултатите от акцията за контрол на скоростта.  \r\n*** \r\nОт 11.00 часа в новата част на Приморския парк ще се състои залесяване по повод Седмицата на гората.  \r\n*** \r\nОт 13.30 часа ИК „За развитие на местната демокрация” ще внесе официално предложението за въвеждане на райони и избираеми районни кметове в „Центъра за административно обслужване” на Община Бургас (ул. „Александровска” 26).  \r\n*** \r\nОт 09.45 часа в местността „Салтанат“ в Морската градина ще бъде открита реновираната детска площадка за деца със специални образователни потребности. На събитието ще присъства посланикът на САЩ Ерик Рубин.  \r\n*** \r\nОт 10.00 часа в пункт за базиране Варна ще се проведе военен ритуал за тържествено сдаване и приемане на длъжността „Командир на Пункт за базиране - Варна”. \r\n*** \r\nОт 13.00 часа на Сцена „Ротонда“ в сградата на Драматичния театър „Стоян Бъчваров“ ще се проведе пресконференция с участието на проф. Роман Федчук. Той ще представи ценната цигулка „Гуарнери“ от 16 век.  \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Калина Пеева ще приема граждани. \r\n*** \r\nОт 16.30 часа на петия етаж на Съдебната палата на площад „Независимост“ ще бъде открита изложба на възпитаник на Школа „Дедал“. \r\n*** \r\nОт 18.00 часа в Радио Варна ще се проведе премиера на книгата на Ангел Дюлгеров  „Думи от дългия път. Онтология на болката в поезията на Борис Христов“. \r\n***  \r\nОт 10.30 часа в детски отдел на РБ „П. Р. Славейков“ ще гостуват деца от ДГ „Ален Мак” по случай Деня на детската книга.  \r\n***  \r\nОт 11.00 часа в пресклуба на БТА ще се състои пресконференция на ректора на Великотърновския университет проф. Христо Бонджолов по актуални въпроси.   \r\n***  \r\nОт 14.00 часа в детски отдел на РБ „П. Р. Славейков“ ще гостуват деца от Детска занималня „Мечо Пух“ по случай Деня на книгата. \r\n***  \r\nОт 18.30 часа в Клуб 7 ще се проведе среща-разговор с декана на филологическия факултет проф.д-р Ценка Иванова на тема „Реализация след завършване на висше образование“.  \r\n***  \r\nОт 19.00 часа в МДТ „Константин Кисимов“ ще бъде представен „Декамерон“ – комедия по Джовани Бокачо.  \r\n***  \r\nОт 19.00 часа на стадион „Ивайло“ ще се проведе безплатна тренировка на открито.  \r\n*** \r\nОт 11.00 часа в Регионалния пресклуб на БТА ще се проведе пресконференция, на която ще бъдат представени постигнатите резултати по проект “Регионална мрежа за социална кохезия”, финансиран по Програма ИНТЕРРЕГ V-A Румъния – България и изпълнявана в партньорство с асоциация Василиада - Крайова.  \r\n*** \r\nОт 11.00 часа кметът на Община Видин Огнян Ценков ще направи обиколка на част от готовите обекти, предвидени за асфалтиране в капиталовите разходи за 2019 г. Първият обект е пешеходната алея до крепостта „Баба Вида“, ще бъде направен оглед на ул. „Феликс Каниц“ в квартал „Акджамия\" и на междублокови пространства в ж.к. „Гео Милев“. \r\n*** \r\nОт 13.30 часа в залата на 6 ет. в административната сграда на Общината кметът Огнян Ценков ще награди Ивана Виткова от Общинския младежки съвет за превенция на зависимости, във връзка с успешното й представяне на Световен младежки форум през месец март във Виена, Австрия. \r\n*** \r\nОт 14.00 часа в ОДМВР Враца ще се проведе брифинг. \r\n*** \r\nОт 17.00 часа в Малка зала на ХГ „Иван Фунев“ ще бъде представена историята на „Практическо селскостопанско училище по бубарство и птицевъдство - Враца“. \r\n*** \r\nОт 19.00 часа в Камерна зала на ДКТ ще се играе „Тартюф“ по Молиер. \r\n*** \r\nОт 11.00 часа в сградата на кметството ще се проведе срещата на жителите на село Маломир с началника на полицейското управление гл. инсп. Румен Симеонов.  \r\n*** \r\nОт 09.00 часа в малката заседателна зала на общинската администрация зам.-кметът д-р Емилия Баева ще представи  програмата на четвъртото издание на кампанията „Бъди здрав“.  \r\n*** \r\nОт 9.30 часа в Държавен куклен театър „Дора Габе“ ще се играе Куклен спектакъл „Жабокът и слънчевата дъщеря“. \r\n*** \r\nОт 18.00 часа в Регионална библиотека „Дора Габе“ Център за природосъобразен живот и помощ и Регионална библиотека  „Дора Габе” представят Христо Нанев. \r\n*** \r\nОт 18.30 часа в Кафене „Стария Добрич“ ще се състои прожекция на филма  \r\n„Забраненото образование\". \r\n*** \r\nОт 12.15 часа в Хотел „Терма Еко“ ще се състои официалната церемония по откриването на XXIV Пролетен семинар на Фондация Българска Памет под мотото „Иновации, прогрес и дигитален свят“.  \r\n*** \r\nОт 16.00 часа ПП ГЕРБ организира граждански диалог на тема регионално развитие в конферентната зала на комплекс „Арпезос“. \r\n*** \r\nОт 18.00 часа в залата на Общински театър – Кюстендил ще се състои официалното откриване на Международния конкурс „Академик Марин Големинов”. \r\n*** \r\nОт 10.00 часа началникът на полицейското  управление в Каолиново гл. инсп. Кирил Кирилов ще проведе среща с жителите на Никола Козлево в сградата на кметството.   \r\n*** \r\nОт 11.00 часа в Регионалния пресклуб на БТА ще се състои информационна среща, организирана от Сугестопедия Център за работа с деца от 7 до 14 години в Плевен. Ръководителят на проекта Преслав Гайдарски ще представи първия отбор по Роботика в Плевен и предстоящо събитие.  \r\n*** \r\nОт 11.00 часа заместник-началникът на отбраната генерал-лейтенант Димитър Илиев ще наблюдава стрелби на участниците в курс по начална военна подготовка. \r\n*** \r\nОт 10.00 часа в зала № 1 Окръжният съд ще заседава по делото срещу Красимир Ф. и Петър Ф. Те са обвинени за това, че са въвели в заблуждение трима души и са причинили имотна вреда на 5 дружества в размер на 1 076 000 лв. \r\n*** \r\nОт 12.00 часа в Регионалния пресцентър на БТА ще се проведе пресконференция на Коалиция „Кауза Пловдив“. \r\n*** \r\nВ 14.00 часа в двора на Балабановата къща в Стария град ще се проведе кураторски тур от Натали Хойос и Райналд Шумахер. \r\n*** \r\nОт 19.00 часа ще се проведе традиционният пролетен бал на Държавна опера – Пловдив. \r\n***   \r\nОт  10.00 до 16.00 часа Регионална дирекция по горите-Сливен организира „Ден на отворените врати“, като посетителите ще могат да се срещнат със служители от дирекцията, да видят презентации и експозиции за лесовъдската професия и грижите, които се полагат за гората. \r\n*** \r\nОт 14.00 часа директорът на Регионалната дирекция по горите ще даде пресконференция по повод „Седмица на гората – 2019 г.”. \r\n*** \r\nОт 18.00 часа в зала на първи етаж в РБ „З. Княжески“ ще се състои оперен концерт по повод 65-годишнината от създаването на Регионалната библиотека. \r\n*** \r\nОт 18.00 часа в Къща музей „Гео Милев” ще се проведе среща с писателя  \r\nМарек Шинделка. \r\n*** \r\nОт 19.00 часа в Драматичния театър ще се играе постановката „Снаха”  от Георги Караславов. \r\n*** \r\nОт 19.00 часа на сцената на Държавна опера-Стара Загора ще се състои пролетна премиера на Коледната приказка „Лешникотрошачката“. \r\n*** \r\nОт 10.00 часа ще започне Колопоход - „Здраве и спорт за децата на Струмяни\". \r\n***   \r\nОт 11.00 часа в зала 28 на Община Търговище ще бъде дадена на пресконференция за кампания за почистване на града и населените места преди Великден.  \r\n*** \r\nОт 17.00 часа в спортна зала „Спартак“ ще се проведе детски спортен празник.  \r\n*** \r\nОт 10.00 часа в Административен информационен център „Кьошкове“ ще бъдат обявени режимите за достъп до пещера „Бисерна“, както и резултатите от обследването на пещерата от специалисти от БАН.", "date": "2019.04.02", "title": "Предстоящи събития в страната за 3 април (Агенция „Фокус“)"}
{"url": "http://www.focus-news.net/news/2019/04/02/2642036/predstoyashti-mezhdunarodni-sabitiya-za-3-april-agentsiya-fokus.html", "text": "*** Депутатите ще обсъдят закон за удължаване на Брекзит \r\n*** Тереза Мей ще отговаря на въпроси на депутати \r\n*** Дебат на Европейския парламент за Брекзит \r\n*** Пресконференция на европейския комисар по икономическите работи Пиер Московиси за готовността за Брекзит \r\n*** Германският канцлер ще проведе пресконференция след среща с регионалните лидери в Източна Германия \r\n*** Новият президент на Казахстан Касим-Йомарт Токаев пристига на първата си визита в чужбина \r\n*** Руският президент Владимир Путин и министърът на икономиката на Германия Петер Алтмайер ще присъстват на откриването на завод на Мерцедес в Русия \r\n*** Среща на външните министри от страните-членки на НАТО по повод 70-ата годишнина от основаването на Алианса \r\n*** Продължават търговските преговори между САЩ и Китай \r\n*** Генералният секретар на НАТО ще се изкаже на съвместно заседание на Камарата на представителите и Сената на САЩ \r\n***", "date": "2019.04.02", "title": "Предстоящи международни събития за 3 април ( Агенция „Фокус“ )"}
{"url": "http://www.focus-news.net/news/2019/04/02/2642005/sakam-da-kazham-makedoniya-antichnite-pametnitsi-v-skopie-ostavat-s-poyasnenie-che-sa-drevnogratski.html", "text": "Премиерите на Македония и Гърция Зоран Заев и Алексис Ципрас заявиха, че паметниците от проекта на бившия македонски премиер Никола Груевски „Скопие 2014“ ще останат столицата на югозападната ни съседка, но на тях ще бъдат сложени табелки, на които ще се обяснява, че са част от античната история на Гърция и принадлежат на древногръцката цивилизация, предава  скопското електронно издание „Сакам да кажам“ . \r\n„Паметниците от „антична Македония“ са част от гръцкото антично минало и култура. Тези паметници принадлежат на света. Ние сме горди от това, че ги има. Ще ни бъде драго на тях да се отбележи, че принадлежат на гръцката цивилизация“, заяви Ципрас по време на историческото първо официално посещение на гръцки премиер в Македония. \r\nПревод и редакция:", "date": "2019.04.02", "title": "„Сакам да кажам“ (Македония): „Античните“ паметници в Скопие остават... с пояснение, че са древногръцки"}
{"url": "http://www.focus-news.net/news/2019/04/02/2642030/ministar-nikolina-angelkova-provede-v-ispaniya-rabotna-sreshta-s-ministara-na-turizma-na-gartsiya-elena-kuntura.html", "text": "Министърът на туризма Николина Ангелкова проведе работна среща с Елена Кунтура, министър на туризма на Гърция. Двете разговаряха в рамките на 19-ата Глобална среща на върха на Световния съвет за пътувания и туризъм (WTTC), която се провежда в Севиля, Испания. Това съобщиха от пресцентъра на  Министерството на туризма . \r\nГърция е водещ пазар за входящ туризъм за нас, като през миналата година заема второ място сред топ дестинациите, заяви министър Ангелкова. И уточни, че визитите от южната ни съседка през 2018 г. са повече от 1,116 млн. Българите, пътували в Гърция през миналата година са били 1,4 млн. \r\nМинистерството на туризма работи последователно за увеличаване броя на туристите, институцията реализира интегрирана маркетингова кампания на пазар Гърция, в която България се популяризира с възможностите за морски, зимен, СПА и еко туризъм.  \r\nБългарското Министерство на туризма и Гърция имат общи инициативи за привличане в региона и на повече туристи от далечни пазари, посочи министър Ангелкова. Тя обясни, че една от тях е одобрена в края на миналата година и се отнася за проекта „Иновативни инструменти за опазване и насърчаване на културното и природно наследство в трансграничния регион - ТУРИЗЪМ-е“. Гърция е и сред 11-те страни, включили се в инициативата за създаване на т.нар. Общ Балкански туристически маршрут. Очаква се той да бъде реализиран до края на 2019 година, допълни министърът.   \r\nВажен фокус в работата ни тази година е привличането на повече инвестиции в туризма и затова на 31 май 2019 г. в Слънчев бряг Министерството на туризма организира Международна конференция за устойчиви инвестиции в туризма, заяви министър Ангелкова. Тя покани колегата си Елена Кунтура да вземе участие във форума и уточни, че специален гост ще бъде Талеб Рифай, генерален секретар на Световната организация по туризъм към ООН в периода 2009-2017 г.", "date": "2019.04.02", "title": "Министър Николина Ангелкова проведе в Испания работна среща с министъра на туризма на Гърция Елена Кунтура"}
{"url": "http://www.focus-news.net/news/2019/04/02/2642031/chetirima-balgarski-evrodeputati-glasuvat-v-transportnata-komisiya-na-evropeyskiya-parlament-po-paketa-mobilnost.html", "text": "Четирима български евродепутати гласуват в транспортната комисия на Европейския парламент по пакета \"Мобилност\" – Ангел Джамбазки, Андрей Новаков, Петър Курумбашев и Сергей Станишев. Това съобщи евродепутатът Ангел Джамбазки в предаването „Плюс-Минус“ по  Нова телевизия . „Гласуваме в момента, имаме да изгласуваме някъде около 1600 поправки. Дотук се справяме доста добре, но да видим как ще се развият нещата по-натам“, заяви Джамбазки и обясни, че най-вероятно гласуването ще продължи до около 22.00 часа българско време. Той посочи, че в залата са и членовете на ЕП от ДПС.  \r\nНа въпрос дали е оптимист, че тази сага с пакета „Мобилност“ най-накрая ще бъде разрешена, Джамбазки посочи, че със сигурност „топката ще се прехвърли“ за четвъртък. „Но ние тук в момента трябва да подготвим нещата и да вкараме нашите промени – това е, което трябва да се случи“, заяви той.", "date": "2019.04.02", "title": "Четирима български евродепутати гласуват в транспортната комисия на Европейския парламент по пакета \"Мобилност\""}
{"url": "http://www.focus-news.net/news/2019/04/02/2642034/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е с променлива облачност. Температурата е 13 градуса.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението в участъка Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма – Кесарево, поради намален габарит на пътното платно. Срокът за временната организация на движението е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба и регулировчици. Срокът за приключване на ремонтите там е до 31 май. \r\nНадежда КРЪСТЕВА", "date": "2019.04.02", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/04/02/2642037/sofiya-vaveden-e-obhoden-marshrut-zaradi-katastrofata-v-tunel-vitinya.html", "text": "Въведен е обходен маршрут във връзка с временното ограничаване на движението в двете посоки в тунел \"Витиня\" на автомагистрала \"Хемус\" заради катастрофа. Това съобщиха от пресцентъра на  Агенция \"Пътна инфраструктура\" . За пътуващите в посока Варна движението се осъществява по път I-1 София - Ботевград от п.в. \"Витинска река\" в посока Варна. За пътуващите в посока София движението се отбива по път I-1 София - Ботевград при 35-ти км на автомагистрала \"Хемус\".", "date": "2019.04.02", "title": "София: Въведен е обходен маршрут заради катастрофата в тунел \"Витиня\""}
{"url": "http://www.focus-news.net/news/2019/04/02/2642040/gabrovo-dobri-sa-usloviyata-za-patuvane-v-oblastta.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление – Габрово. Пътните настилки са сухи. Времето е предимно облачно. Температурата е 13 градуса. За прохода Шипка остава в сила ограничението за МПС за превоз на товари, с технически допустима максимална маса над 12 тона и ремаркета и полуремаркета над 10 тона. По пътя Габрово – връх Шипка при км 164+150 движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново в участъка от км 22 до км 28 поради намален габарит на пътното платно. Срокът за извършване на ремонтните дейности е до 31 март. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената временна организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи в участъка от км 0+000 до км 14+600. Срокът за приключването на дейностите там е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.04.02", "title": "Габрово: Добри са условията за пътуване в областта"}
{"url": "http://www.focus-news.net/news/2019/04/02/2642042/sliven-patnite-nastilki-v-oblastta-sa-suhi-i-normalno-prohodimi-trafikat-e-intenziven.html", "text": "Пътните настилки в Сливенска област са сухи и нормално проходими. Трафикът е интензивен, съобщиха от  Областното пътно управление .  \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за завършване на двата ремонта е до 30 юни. \r\nДвижението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт на мантинела. Участъкът е сигнализиран с пътни знаци. Срокът на изпълнение на дейностите там е до 10 април.", "date": "2019.04.02", "title": "Сливен: Пътните настилки в областта са сухи и нормално проходими, трафикът е интензивен"}
{"url": "http://www.focus-news.net/news/2019/04/02/2642043/komisar-mariya-gabriel-obrazovanieto-e-nay-dobrata-investitsiya-v-badeshteto-na-evropa.html", "text": "С учениците от френската езикова гимназия „Алфонс дьо Ламартин“ и в присъствието на председателя на Комисията по външна политика в Народното събрание Джема Грозданова, българският еврокомисар Мария Габриел дискутира бъдещето на Европа. Повече от час Мария Габриел разговаря с учениците от 12 клас за предизвикателствата и възможностите, които дава Европа, за бъдещото развитие и уникалността на европейския проект, съобщава  Представителството на ЕК в България  \r\nАктивното участие на младите хора в публичния дебат е от изключителна важност. Ние не можем да взимаме решения за бъдещето на младите, без да сме чули какво искат те и за какво мечтаят. Европа не може да си позволи да пилее таланта и да изключва младите. Младите хора трябва да бъдат не само архитекти на собствения си живот, но и да участват в позитивната промяна в нашите общества, заяви Мария Габриел.  \r\nТя обърна специално място на ролята и място на цифровите умения, за бъдещото развитие на младите хора в Европа. Нуждата от умения е повече от належаща, отбеляза еврокомисарят, защото без умения, младите хора не мога да намерят своята реализация и няма да се възползват от възможностите, които цифровата трансформация предлага, каза още тя.  \r\nЗатова Европейската комисия подкрепя изследователски и иновативни програми в областта на образованието, за да направи учебния процес по-завладяващ и интересен.  \r\nМария Габриел подчерта важността учениците да имат цифрови умения, като целта е до 2020г. половината от европейските училища да вземат участие в Седмицата на кодирането. Младите момичета трябва да бъдат насърчени да търсят своята реализация в цифровата област, посочи още тя.  \r\nЕврокомисарят отдели специално внимание в своя разговор с младите хора на защитата им в онлайн пространството. Тя ги запозна с кампанията SaferInternet4EU Campaign, която дава знание за медийната грамотност, кибер хигиената и онлайн безопасността. Само за миналата година в нея са се включили над 30 милиона души и центровете за Сигурен интернет привличат все повече млади хора към тази инициатива.  \r\n„Говорете със своите приятели, родители, учители, ако нещо ви притеснява в онлайн пространството. Споделете своите идеи, за това как може да направим интернет по-безопасно и по-добро място. Кажете ни от какво се нуждаете, за да развивате своя талант и идеи“, призова Мария Габриел.  \r\nМладите участници в дискусията задаваха въпроси за бъдещето на работните места, за мястото на роботите в новата икономика, за развитието на изкуствения интелект. Комисар Мария Габриел подчерта силата на европейския подход в развитието на изкуствения интелект, поставящ в центъра човека и неговия интерес. Идната седмица ще обявим нашите етични насоки за работа в областта на изкуствения интелект, каза още еврокомисарят.  \r\n „Искам да ви окуража да бъдете активни, да бъдете любопитни, да предизвиквате позитивна промяна, да имате отворено сърце и ум, за да сте подготвени за това, което предстои пред вас. Заедно ще създаваме утрешния свят“, заключи Мария Габриел.  \r\nОтдел \"Преса и медии\"  \r\nПредставителство на ЕК в България", "date": "2019.04.02", "title": "Комисар Мария Габриел: Образованието е най-добрата инвестиция в бъдещето на Европа"}
{"url": "http://www.focus-news.net/news/2019/04/02/2642046/sport-manchestar-yunayted-izpuska-bez-pari-i-huan-mata.html", "text": "Манчестър Юнайтед може да изпусне без пари и една от най-големите си звезди – Хуан Мата, съобщава Sky Sports. Според медията испанецът има намерение да премине в Барселона след изтичането на договора му през юни тази година. Мата води преговори за нов договор с Юнайтед от няколко месеца, но засега те са безрезултатни. Вчера стана ясно, че английският гранд най-вероятно ще изпусне и Андер Ерера, като медиите твърдят, че той вече се е разбрал с Пари Сен Жермен.", "date": "2019.04.02", "title": "Спорт: Манчестър Юнайтед изпуска без пари и Хуан Мата"}
{"url": "http://www.focus-news.net/news/2019/04/02/2642047/montana-rayonnata-izbiratelna-komisiya-za-evroizborite-na-26-may-shte-bade-naznachena-sluzhebno.html", "text": "Районната избирателна комисия (РИК) в Монтана за евроизборите на 26 май ще бъде назначена служебно, съобщиха за  Радио „Фокус“ – Видин  от Областната администрация. Представителите на политическите партии, участвали в консултациите, свикани от областния управител Росен Белчев, не са постигнали съгласие относно секретарското място на Районната избирателна комисия. Претенции за позицията са изявени от БСП и от ДПС. Издигнати са кандитатурите на Камелия Ангелова от БСП и на Галена Младенова от ДПС. За председател на комисията единодушно е избран Валери Димитров от ГЕРБ.  \r\n13 са членовете на РИК – Монтана. Представителите на ГЕРБ са 5-ма, на БСП – 4-ма, на „Обединени патриоти“ – 2-ма. По един представител ще имат ДПС и ПП „Воля“. До 5 април трябва да излезе решението на Централната избирателна комисия за назначението на членовете на комисията и длъжностите им. \r\nАнна ЛОЗАНОВА", "date": "2019.04.02", "title": "Монтана: Районната избирателна комисия за евроизборите на 26 май ще бъде назначена служебно"}
{"url": "http://www.focus-news.net/news/2019/04/02/2642045/aktsenti-v-sutreshniya-blok-dobro-utro-balgariya-na-radio-fokus-za-3-april.html", "text": "Три компании предложиха по-ниски цени за природен газ на „Булгаргаз“ в сравнение с доставната цена на „Газпром“ за второто тримесечие на 2019 година. По информация на „Булгаргаз“ и трите оферти предлагат втечнен газ от Гърция. За първи път България купува по-евтин газ от руския. Какво означа договорката без „Газпром“? Как по-евтиният газ ще се отрази на цените наесен? Гост в сутрешния блок  „Добро утро, България“  на  Радио „Фокус“  ще бъде енергийният експерт инж. Христо Казанджиев.  \r\nЩе разгледаме и развитието на ситуацията около пакета „Мобилност“ след дългите дебати в Транспортната комисия на Европейския парламент. Ще има ли възможност за компромисни решения? Очаквайте коментар на Димитър Димитров, изпълнителен директор на Камарата на автомобилните превозвачи.  \r\nКНСБ и Омбудсманът на Република България Мая Манолова поискаха среща с Централната избирателна заради предстоящите европейски избори и пречките за гласуване пред хората с увреждания. Какви са обстоятелствата сега, кой и защо допуска това да се случи? Отговорите на тези и други въпроси ще потърсим от националния обществен защитник – Мая Манолова.  \r\nВ минутите след 09.00 часа ще говорим за стрес, нервна система и за т. нар. нервни болести. Гост в сутрешния блок ще бъде проф. Пенко Шотеков, началник на Клиниката по неврология на УМБАЛ Св. „Иван Рилски“.  \r\nВ Кюстендил започва един от големите международни форуми за класическа китара. Венцеслав Илчев от  Радио „Фокус“-Кюстендил  ще ни разкаже повече подробности. Изложба „Червен Великден! Зелен Гергьовден!“ предстои да бъде открита на 5 април във Археологическия музей във Варна. Повече за изложбата ще научим от репортера ни в града Диана Стоева. Започнете деня информирани! Тези и още теми – в „Добро утро, България“ от 06.00 до 10.00 часа на 3 април, с водещ Йоланда Пелова.", "date": "2019.04.02", "title": "Акценти в сутрешния блок „Добро утро, България“ на Радио „Фокус“ за 3 април"}
{"url": "http://www.focus-news.net/news/2019/04/02/2642048/afp-pentagonat-e-siguren-che-turtsiya-shte-izostavi-s-400-i-shte-kupi-peytriat.html", "text": "Изпълняващият длъжността министър на отбраната на САЩ Патрик Шанахън във вторник изрази убеждението си, че Анкара ще изостави плановете си за закупуване на руски системи за противовъздушна отбрана (ПВО) С-400 и ще купи американския аналог „Пейтриът“, предава  AFP . \r\nДен след като Вашингтон замрази съвместната си програма за производство на изтребители от пето поколение F-35 с Турция в знак на протест срещу сделката за С-400, Шанахан заяви, че очаква Анкара да избере системата „Пейтриът“. \r\n„Разговарял съм многократно с министъра на отбраната (Хулуси) Акар и наистина смятам, че ще разрешим тази ситуация със стратегическите си партньори“, увери той. \r\n„Много съм уверен в предложението за „Пейтриът“, което сме предоставили на Турция, неговата наличност, ценообразуването и, което е много важно, индустриалното участие, което идва заедно със системата“, продължи Шанахън. \r\nЗапитан дали това означава, че очаква Турция да купи системата „Пейтриът“, тойотговори: „Очаквам, че ще решим проблема, така че да разполагат с подходяща отбранителна техника, т.е., с „Пейтриът“ и F-35“. \r\nЩо се отнася до планираната доставка на изтребители за Анкара, военният министър на САЩ заяви: „Очаквам те да бъдат предадени“. \r\nВ понеделник Пентагонът заяви, че спира всички доставки и съвместната работа с Турция по F-35, ако Анкара продължи да настоява за закупуване на системата С-400 от Русия, което тревожи съюзниците на Турция от НАТО. \r\nТрудната стъпка дойде след месеци на предупреждения от Вашингтон, че приемането от Турция на руска ракетна технология заедно с американски изтребители би представлявало заплаха за технологията F-35 и застрашава отбраната на Запада. \r\n„В очакване на недвусмислено турско решение да се откаже от доставката на С-400, доставките и дейностите, свързани с поддържането на оперативния капацитет на F-35 в Турция, бяха преустановени, докато нашият диалог по този важен въпрос продължи“, съобщи Пентагонът чрез декларация. \r\nЗакупуването на руска система е изключително необичайно за член на Организацията на Северноатлантическия договор, Западният алианс, създаден за противопоставяне на Съветския съюз. \r\nСъобщението за американските мерки дойде два дни преди външните министри от 29-те членове на НАТО да бъдат във Вашингтон, за да отпразнуват 70-годишнината на Алианса. \r\nМиналата седмица външният министър Мевлут Чавушоглу се срещна в Турция със своя руски колега Сергей Лавров и настоя, че покупката на С-400 продължава по план. \r\nПревод и редакция:", "date": "2019.04.02", "title": "AFP: Пентагонът е сигурен, че Турция ще изостави С-400 и ще купи „Пейтриът“"}
{"url": "http://www.focus-news.net/news/2019/04/02/2642038/krum-zarkov-bsp-bogati-hora-si-izbirat-vlast-koyato-da-im-sluzhi-dokato-upravlyavashtite-ne-razberat-che-ns-e-parlament-a-ne-parlama-nyama-da-se-varnem.html", "text": "Всички концесии се гледат с подоздрение и хората пропищяват от тях, както в случая със село Дивотино. Това не е просто една концесия, а цял модел на управление, при който едни хора с пари си избират власт, която след това им служи, заяви по БТВ зам.-председателят на ПГ на \"БСП за България\" Крум Зарков. Той обясни казуса там - че на концесионерът договорът му е изтекъл през 2014 г., а  анексът, който му позволява да продължи добива за още 15 години, е сключен със задна дата. Това съобщиха от пресцентъра на  БСП . \"Искаме цялата документация, включително и концесионния договор. Ще направим публични всички документи. Ще видим параметрите на концесионната територия, дали са били правилно отчуждени земи, прави ли са собствениците на земи. Трябва да се провери цялата политика по концесиониране на правителството\", отсече Крум Зарков. Той добави, че у нас концесионната практика се превръща в грабеж. \"Концесионерите се оказва, че не са достатъчно добросъвестни, а държавата не отстоява добре собствените си права. Затова- не ние направихме концесията мръсна дума\", поясни той. По отношение на готвената концесия на летище София, Зарков каза, че то е печелившо предприятие и държавата има всички инструменти да го направи още по-печелившо. \"Затова не искаме тази концесия\", уточни той.  \r\n\"Това, че не сме в парламента, не означава, че сме се отказали от задълженията си като народни представители\", поясни Крум Зарков. Според него дневният ред на парламента е пълен с лобистки закони. \"Ще се върнем там, когато парламентът започне да се занимава с проблемите на българските граждани\", категоричен беше народният представител от левицата. \"Дебатът в парламента и парламентаризмът изискват елементарни правила, които бяха погазени изцяло от управляващите и кулминацията беше с Изборния кодекс. Докато не видим знаци, че управляващото мнозинство е разбрало, че Народното събрание трябва да  е парламент, а не парлама, няма причина да се върнем\", каза Крум Зарков. Той добави, че дебатът за листата за евроизборите ще се проведе на Национален съвет на 14 април, а програмата за евровота вече е представена от левицата. \"За да имаме една достойна България, трябва да имаме въховентство на правото и едва тогава ще заявим и нашия глас в Европа. Ние ще направим кампания с достатъчно ясни европейски теми. Българите очакват от Европа много по-добри доходи и справедливост\", заключи Зарков.", "date": "2019.04.02", "title": "Крум Зарков, БСП: Богати хора си избират власт, която да им служи, докато управляващите не разберат, че НС е парламент, а не парлама, няма да се върнем"}
{"url": "http://www.focus-news.net/news/2019/04/02/2642050/d-r-vladimir-vladimirov-kmet-na-kula-dva-mezhduselski-patya-v-obshtinata-shte-badat-obnoveni-za-150-dni.html", "text": "Два междуселски пътя на територията на община Кула ще бъдат обновени за 150 дни, каза за  Радио „Фокус“ – Видив  д-р Владимир Владимиров, кмет на Кула. Той посочи, че това са важни за общината междуселски пътища: Кула – Цар Петрово – Тополовец и Кула – Грамада – Полетковци – Старопатица. Ремонтните дейности ще продължат близо 5 месеца, а средствата, които ще бъдат вложени, са в размер на  5,6 млн. лв.  \r\n„Средствата за това са спечелени с проект на Общината от Програмата за развитие на селските райони. Надявам се строителите да направят асфалтовата настилка, да изградят банкетите и отводнителните съоръжения качествено и в определения с договора срок“, заяви д-р Владимиров. Той допълни, че досега на територията на общината по програмата за Програмата за развитие на селските райони са усвоени над 7 млн. лв, като са обновени улици и пътища, ремонтирана е туристическата спалня, изградено е защитено жилище. „Пътните отсечки, които сега ремонтираме, ще бъдат готови тази есен и жителите на общината ще имат обновени пътища за зимния сезон“, допълни д-р Владимиров. \r\nАнна ЛОЗАНОВА", "date": "2019.04.02", "title": "Д-р Владимир Владимиров, кмет на Кула: Два междуселски пътя в общината ще бъдат обновени за 150 дни"}
{"url": "http://www.focus-news.net/news/2019/04/02/2642070/umbal-sv-anna-sofiya-postradaliyat-v-katastrofata-pri-tunel-vitinya-e-s-opasnost-za-zhivota.html", "text": "Мъжът, пострадал в катастрофата между кола, тир и бус при тунел \"Витиня\" е приет в КАИЛ (Реанимацията) на УМБАЛ \"Св. Анна\" - София в тежко състояние. Това съобщиха от пресцентъра на  болницата . Мъжът е с фрактура на двете бедрени кости, ребра, ръка, контузионен бял дроб и нарушено кръвообръщение. Има опасност за живота му.", "date": "2019.04.02", "title": "УМБАЛ \"Св. Анна\" - София: Пострадалият в катастрофата при тунел \"Витиня\" е с опасност за живота"}
{"url": "http://www.focus-news.net/news/2019/04/02/2642039/sabah-turtsiya-psr-ospori-rezultatite-ot-mestnite-izbori-v-istanbul.html", "text": "Турската управляваща „Партия на справедливостта и развитието“ (ПСР) във вторник официално оспори резултатите от местните избори в 39 района на Истанбул, пише  електронното издание на турския ежедневник Sabah . \r\nПартията на Ердоган оспорва резултатите и във всички 25 района на столицата Анкара, като се позовава на нередности в 3217 бюлетини, \r\n\"Открихме значителни несъответствия между табличните резултати с мокри подписи и печати - което показва първия запис за гласуването - окончателния запис и общия брой гласове, подадени до Върховната избирателна комисия“, заяви Байрам Шеночак, провинциалният ръководител на ПСР в Истанбул пред репортери. \r\nПо неговите думи, това се е случило в 15:00 часа местно време (съвпада с българското). \r\n„Открихме нагласяния и нередности, които нарушават законодателството и атмосферата на честни избори още от самото начало на изборния процес“, поясни Шеночак. \r\nПо-късно във вторник местните изборни съвети в кварталите Бейкоз, Фатих и Чекмекьой постановиха повторно преброяване на невалидните гласове, докато подобно искане бе отказано в Бейоглу. \r\nДевлет Бахчели, председател на Партията на националистическото движение (ПНД), който се съюзи с ПСР в „Народния съюз“, заяви във вторник, че обжалването на резултатите от изборите е законно право, добавяйки, че резултатите трябва да бъдат внимателно разгледани. \r\n„Ако има нередности ... е абсолютно необходимо да ги поправим и компенсираме“, каза той, като добави, че ПНД следи отблизо процеса и смята, че ЦИК ще осигури справедливост. \r\nТой изрази недоволството си от неофициалните резултати в столицата Анкара, където въпреки че Народният съюз получава мнозинство в районните съвети, опозиционният кандидат на „Националния алианс“ Мансур Яваш спечели вота за градското събрание. Той каза, че същият „дисбаланс“ се е случил в Истанбул, където основният опозиционен кандидат на Републиканската народна партия (РНП) Екрем Имамоглу изглежда има надмощие. \r\nМилиони турски гласоподаватели гласуваха в национален мащаб в неделя на изборите, за да изберат кметовете, членовете на общинските съвети, мухтари (чиновниците от съседите) и членовете на съветите на старшините за следващите пет години. \r\nУправляващата партия ПСР печели в 15 големи общини, като според неофициални резултати кандидатите на ПСР печелят още 24 града. \r\nПартията на Ердоган изпусна победата в Истанбул за 23 хиляди гласа, като нейният кандидат, бившият премиер Бинали Йълдъръм, загуби състезанието с човека на „Националния алианс“ Екрем Имамоглу. \r\nВ понеделник заместник-председателят на ПСР Нуман Куртулмуш заяви: „Има почти 300 хиляди недействителни гласа (в Истанбул). В някои области делът е много висок. Нашата организация подготвя възражения. И ние, и РНП следим процеса“. \r\nВ Анкара кандидатът на РНП Мансур Яваш печели изборите с 50,9% срещу 47,1% за кандидата на Ердоган Мехмет Южасеки. \r\nГенералният секретар на ПСР Фатих Шахин заяви в понеделник: „Регистрирахме невалидни гласове и нередности в повечето от 12 158 избирателни секции в Анкара“. \r\n„Ще използваме законовите си възможности до край и няма да позволим волята на нашите граждани да бъде променена в Анкара“, добави той. \r\nПревод и редакция:", "date": "2019.04.02", "title": "Sabah (Турция): ПСР оспори резултатите от местните избори в Истанбул"}
{"url": "http://www.focus-news.net/news/2019/04/02/2642069/petar-kurumbashev-evrodeputat-ot-vsichki-1224-predlozheniya-po-paket-mobilnost-nad-1100-shte-otidat-v-plenarna-zala.html", "text": "От всички 1224 предложения по пакет „Мобилност“, над 1100 ще отидат в пленарна зала. Това каза за предаването „Това е България“ на  Радио „Фокус“  евродепутатът Петър Курумбашев. Той обясни, че в Комисията по транспорт всяко предложение трябва да събере 1/3 гласове, за да може да отиде в пленарна зала. Курумбашев добави, че българските предложения събират по-малко гласове, отколкото предложенията на отсрещната страна, но са повече от 1/3 – между 17 и 22 гласа, което им позволява да бъдат подложени на гласуване и в пленарна зала. Според него щом гласуването в Транспортната комисия продължава повече от 5 часа, в пленарна зала ще бъде необходимо много повече време.  \r\n„Повече от ясно е, че ние, българските евродепутати, ще участваме в това гласуване. Въпросът е как физически това ще се организира в парламента да се гласуват толкова много предложения. Утре ще бъде внесено друго предложение, което ние ще подкрепим, а именно за изваждане от дневния ред. Такова предложение, ако си спомняте, беше гласувано един път вече миналият понеделник в Страсбург. Утре в 15.00 часа брюкселско време такова предложение предстои да бъде гласувано в пленарна зала. Надявам се, че всички български евродепутати ще бъдат в пленарна зала. Това е за утре, а иначе самото гласуване по тези над 1000 предложения ще бъде в четвъртък по обяд“, каза той. \r\nПетър Курумбашев обясни, че шансовете да минат 1224-те предложения са 50 на 50, но съществуват и междинни варианти – много от предложенията да се приемат, а докладите да бъдат отхвърлени като цяло. Той каза още, че с оглед времето, което остава на сегашния състав на Европейския парламент, триалогът ще бъде отложен за следващия парламент и следващия състав на Комисията по транспорт. Европа е дълбоко разделена от пакет „Мобилност“, това се вижда във всяко гласуване, каза още той.  \r\nЦоня СЪБЧЕВА", "date": "2019.04.02", "title": "Петър Курумбашев, евродепутат: От всички 1224 предложения по пакет „Мобилност“, над 1100 ще отидат в пленарна зала"}
{"url": "http://www.focus-news.net/news/2019/04/02/2642072/gabrovo-detsa-chetoha-i-risuvaha-geroi-ot-andersenovite-prikazki-v-regionalnata-biblioteka-v-mezhdunarodniya-den-na-detskata-kniga.html", "text": "Деца четоха и рисуваха герои от андерсеновите приказки  в Регионална библиотека „Априлов-Палаузов“ – Габрово в Международния ден на детската книга. Това съобщиха за  Радио „Фокус“ – Велико Търново  от библиотеката. Събитието се проведе в арт-залата на Детския отдел на Регионална библиотека. То съвпадна с рождения ден на датския писател Ханс Кристиан Андерсен (1805-1875), който е създал едни от най-великолепните приказки на всички времена. В него се включиха ученици от различни възрасти.  Сред любимите приказки, изобразени в детските рисунки са „Грозното патенце“, „Палечка“, „Принцесата и граховото зърно“, „Цветята на малката Ида“, „Храбрият оловен войник“. \r\nНадежда КРЪСТЕВА", "date": "2019.04.02", "title": "Габрово: Деца четоха и рисуваха герои от андерсеновите приказки  в Регионалната библиотека в Международния ден на детската книга"}
{"url": "http://www.focus-news.net/news/2019/04/02/2642051/vidin-trafikat-v-oblastta-v-posoka-gkpp-dunav-most-2-e-natovaren-opashkata-na-punkta-ostava-kilometrichna.html", "text": "Трафикът в област Видин в посока Дунав мост 2 е натоварен, като пътуват предимно тежкотоварни автомобили. Това съобщиха за  Радио „Фокус“ – Видин  от Областното пътно управление. Тази сутрин опашката на  на изход от страната бе 9 км и някои от шофьорите на тежкотоварните автомобили бяха пренощували, чакайки реда си да преминат през граничния пункт. В края на деня опашката остава километрична. От граничния пункт съобщиха, че всички гишета работят с максимално натоварване. Няма проблеми за преминаването на леки автомобили.  \r\nВъв Видин трафикът е с нормална интензивност \r\nАнна ЛОЗАНОВА", "date": "2019.04.02", "title": "Видин: Трафикът в областта в посока ГКПП „Дунав мост 2“ е натоварен, опашката на пункта остава километрична"}
{"url": "http://www.focus-news.net/news/2019/04/02/2642073/priklyuchi-zasedanieto-na-transportnata-komisiya-v-evropeyskiya-parlament-po-paketa-mobilnost.html", "text": "Преди минути приключи заседанието на транспортната комисия в ЕП по пакета \"Мобилност\". Това информира евродепутатът Петър Курумбашев, съобщиха от  пресофиса  му. Той уточнява, че при внесени 1224 предложения за изменения, 1126 продължават за гласуване в пленарна зала. \"Хубавото е, че сред тези 1126 са и внесените от нас предложения\", допълва Курумбашев. По думите му утре ще се проведе т.нар. Председателски съвет (заседание на лидерите на различните политически групи), в рамките на който ще се реши дали пакетът \"Мобилност\" ще бъде гласуван в пленарна зала. \"Интересно ми е как точно ще бъдат гласувани 1126 изменения в пленарна зала и какво послание ще излъчим по отношение на европейската солидарност и начина на вземане на решения в тази институция няколко седмици преди изборите за Европейски парламент\", каза още Петър Курумбашев.", "date": "2019.04.02", "title": "Приключи заседанието на транспортната комисия в Европейския парламент по пакета \"Мобилност\""}
{"url": "http://www.focus-news.net/news/2019/04/02/2642074/plovdiv-pozhar-e-goryal-v-tseh-za-peleti-v-selo-rogosh-nyama-postradali-hora.html", "text": "Пожар е горял в цех за пелети в село Рогош, съобщи за  Радио \"Фокус\"-Пловдив  говорителят на ОДМВР-Пловдив. Сигналът е подаден на спешния телефон 112 около 17.30 ч. На мястото са били изпратени три противопожарни автомобила с екипите им, които веднага са успели да загасят огъня. Изпратен е бил и екип на Районно управление на МВР-село Труд. Няма пострадали хора при пожара. По първоначални данни се е запалила пластмасова част от осветително тяло на покрива на сградата. \r\nЦветана ТОНЧЕВА", "date": "2019.04.02", "title": "Пловдив: Пожар е горял в цех за пелети в село Рогош, няма пострадали хора"}
{"url": "http://www.focus-news.net/news/2019/04/02/2642049/kanal-5-makedoniya-ottsepnitsite-ot-vmro-dpmne-se-sreshtnaha-s-aleksis-tsipras.html", "text": "Групата на депутатите, които се отцепиха от ВМРО-ДПМНЕ, за да прокарат Преспанския договор през македонския парламент, се срещнаха с гръцкия премиер Алексис Ципрас по време на посещението му в Скопие, предава  скопският телевизионен „Канал 5“ . \r\nСпоред съобщението от фракцията, на срещата те са изказали очакванията си за подкрепа от Атина в евроатлантическата интеграция на Македония. Ципрас е подчертал, че Скопие не само ще получи подкрепа, но Атина ще се постарае да бъде водач по този път. \r\nПревод и редакция:", "date": "2019.04.02", "title": "„Канал 5“ (Македония): Отцепниците от ВМРО-ДПМНЕ се срещнаха с Алексис Ципрас"}
{"url": "http://www.focus-news.net/news/2019/04/02/2642075/vvs-tereza-mey-shte-iska-novo-udalzhavane-na-sroka-ot-es.html", "text": "Тереза Мей ще иска от ЕС ново удължаване на срока, предаде  ВВС , за да се справи „със застоя“ в британския парламент.   \r\nВ изявление, което премиерът направи от Даунинг Стрийт 10, Мей обяви, че иска да договори с лейбъристкия лидер Джеръми Корбин нов план и да го представи в Камарата на общините преди 10 април за гласуване. Тя обаче настоя нейното споразумение за напускане на ЕС, което отново бе отхвърлено миналата седмица, да остане част от сделката. \r\nНа 10 април ще се състои извънредната спешна среща в Брюксел за Брекзит. Ако не успее да постигне споразумение с Корбин за общ път, по който да се излезе от кризата, тя е готова да предложи серия от опции на депутатите и те „да изберат курса, който да се следва“. \r\nМинистър-председателят на Великобритания заяви, че разбира готовността някои хора да напуснат ЕС без сделка, защото вече са „изморени от това отлагане и безкрайните аргументи“. Тя обаче е убедена, че Обединеното кралство „може да постигне успех при опцията „без сделка“ в дългосрочен план“. Тя добави, че напускането със сделка е „най-доброто решение“ на проблема.   \r\n\"Трудни времена за всички са“, каза Мей. „Страстите стават все по-силни, но ние трябва и сме длъжни да намерим компромиси, за да постигнем онова, за което британският народ гласува.Това е решителен момент в историята на тези острови и той има нужда от национално единство, за да се защити националния интерес.“   Ивелина Ватова", "date": "2019.04.02", "title": "ВВС:  Тереза Мей ще иска ново удължаване на срока от ЕС"}
{"url": "http://www.focus-news.net/news/2019/04/02/2642078/rostislav-martinyuk-zhurnalist-izbiratelniyat-resurs-na-petro-poroshenko-e-izcherpan-na-vtoriya-tur-protestniyat-elektorat-shte-premine-kam-vladimir-zelenskiy.html", "text": "Избирателният ресурс на Петро Порошенко е изчерпан, на втория тур протестният електорат ще премине към Владимир Зеленский. Това каза за предаването „Това е България на  Радио „Фокус“   журналистът от Киев Ростислав Мартинюк. Той добави още, че социолозите не са сбъркали: първият тур печели шоуменът Владимир Зелеский, а с голяма разлика след него е действащият президент Петро Порошенко. Зеленский печели над 30% от вота, 5 милиона и 600 хиляди гласа. Порошенко – почти 16%, каза още той. Изненадващо никой не говори за фалшификация на изборите. Няма рязко регионално разделение на предпочитанията на украинците, уточни коментаторът. „Разбира се, голяма част от украинското общество е шокирана от резултатите на комедианта Зеленский. Парадоксът е, че хората, които искат да свалят олигарха Порошенко, масово подкрепят марионетката на друг олигарх не по-малък от Порошенко, Коломойски . Освен това кандидатът Зеленский нищо не обещава, а когато говори за НАТО, за ЕС, за политика спрямо Русия, той озвучава скандални промосковски послания. Но избирателите му не забелязват това и ми се струва, че те го обличат в някакви свои собствени фантазии. Зеленский от своя страна не взима участие нито в дебати, нито в телевизионни предавания. Изобщо е голям мълчаливец“, обясни той. Ростислав Мартинюк каза още, че дори Владимир Зеленский да спечели изборите, управляващите политици имат механизми, с които да спрат неговата президентска кариера и добави, че 2 или 3 месеца след тези избори парламентът може да приеме постановление, че Зеленский не може да изпълнява задълженията си. Журналистът припомни, че през есента в Украйна ще има парламентарни избори и едновременно с тях могат да се проведат и предсрочни президентски избори.  \r\nЦоня СЪБЧЕВА", "date": "2019.04.02", "title": "Ростислав Мартинюк, журналист: Избирателният ресурс на Петро Порошенко е изчерпан, на втория тур протестният електорат ще премине към Владимир Зеленский"}
{"url": "http://www.focus-news.net/news/2019/04/02/2642068/ministar-krasimir-valchev-metodite-na-prepodavane-v-uchilishtata-i-universitetite-v-stranata-tryabva-da-se-promenyat-i-tova-tryabva-da-e-dominirashta-kultura.html", "text": "Методите на преподаване в училищата и университетите в страната трябва да се променят и това трябва да е доминираща култура. Министерството на образованието и науката си е поставило за цел да разпространява културата на иновации и на иновативни начини на преподаване. Това коментира ресорният министър Красимир Вълчев по време на продължилия повече от два часа форум под мотото „Европа в нашия дом” във Варна, организиран от ПП ГЕРБ, предаде репортер на  Радио „Фокус“ – Варна . Срещата премина при препълнена зала в Юнашкия салон. На нея присъстваха депутатите от ГЕРБ Таня Петрова и Павел Христов, кметът на Варна Иван Портних, областният управител Стоян Пасев, директорът на Регионалното управление на образованието Венцеслава Генова, преподаватели и директори от детски градини и училища в града, ректори на университети, представители на местната власт и на различни институции.  \r\n„Системата на образованието от 20 век е много повече базирана на знанията, на масовото производство, на стандартизирането, системата на 21 век обаче трябва да провокира в достатъчна степен децата, учениците и студентите да учат. Всеки един от нас учи много повече извън системата, отколкото в училище. По-голямата загуба е децата да не се научат да учат, отколкото да пропуснат някакви знания“, обясни Красимир Вълчев. Той допълни, че стимулирането на иновативния подход при обучението няма да стане с даване на инструкции или с написването на наредба. „Ще се опитаме с говорене да променим процеса на обучение като култура. Промяната ще реализираме с говорене“, каза министърът на образованието и науката и добави, че затова активно се работи с Регионалните управления на образованието по места и с директорите на учебни заведения.  \r\nВ отговор на изказване на родител в залата, че учебниците в гимназиалния курс са сложно написани, министър Вълчев коментира, че учителят не е задължен да следва учебника. Според него преподавателите трябва не да повтарят написаното, а да провокират учениците да дискутират, да ги вдъхновяват да придобиват знания и умения. Фокусът не трябва да е върху тематичното разпределение. По повод изказано мнение в залата, че системата на образованието може да се подобри като се върне оценката за поведението на учениците, Красимир Вълчев отбеляза, че това доколко системата трябва да бъде санкционираща и изключваща е въпрос на продължаващи дискусии. Той обаче цитира данни за периода преди 1989 година, когато преждевременно отпадналите от системата на образованието са били близо 40%. „Идеята ни днес е с максимум усилия да научим учениците на това, което е заложено в учебните програми и да придобият ключови компетентности. Други трябва да са методите. Да, трябва да има уважение и към учителите, но трябва да го спечелим с работа и с резултати. Затова, че сме възпроизвели поколения от неграмотни, донякъде проблемът е и на образователната система“, коментира още министър Вълчев.  \r\nПо време на срещата той съобщи, че през тази година ще бъде финансирано закупуването на електронни дневници за училищата, които имат желание да ги въведат. Към тях ще има и модул за уведомяване на родителите, а те ще облекчат много и работата на учителите. Красимир Вълчев посочи, че трябва да се купува техника за училищата и добави, че по Националната програма за информационните технологии това се прави, но за сравнителна малка част от училищата. „Това, от което имаме нужда, е увеличаване на броя на класните стаи с проектори и мултимедийни дъски, защото само 40% имат такива“, добави той и обеща, че със средства от проекти ще бъде закупено неонходимото оборудване, като най-вероятно държавата ще осигури и устройства на част учителите за работа с електронните дневници. Ресорният министър отчете, че безспорно са необходими много пари за инвестиции в базата и в модернизацията й, но все пак министерството е избрало да увеличи заплатите на учителите, което е гарант за добро образование.  \r\nДиана СТОЕВА", "date": "2019.04.02", "title": "Министър Красимир Вълчев: Методите на преподаване в училищата и университетите в страната трябва да се променят и това трябва да е доминираща култура"}
{"url": "http://www.focus-news.net/news/2019/04/02/2642079/plovdiv-zapochva-ezhegodnata-kampaniya-za-preventsiya-na-trafika-na-hora-s-tsel-trudova-eksploatatsiya-v-grada.html", "text": "Започва ежегодната кампания за превенция на трафика на хора с цел трудова експлоатация. Това съобщиха за  Радио „Фокус“ – Пловдив  от Местната комисия за борба с трафика на хора, организатор на кампанията, съвместно с Български Червен кръст – Пловдив и с подкрепата на Националната комисия за борба с трафика на хора.  \r\nВ началото на пролетта и разгара на лятото голяма част от безработните и трайно незаети лица започват активно да търсят работа и вероятността да попаднат в клопките на трафикантите става все по-голяма, поради което информираността по проблема е особено важна. В тази връзка се предвижда участие на организаторите на кампанията в няколко събития, които ще се осъществят с подкрепата на EURES (Mрежа за сътрудничество, създадена с цел да подпомага свободното движение на работници на територията на 28 държави на ЕС, Швейцария, Исландия, Лихтенщайн и Норвегия) към Агенцията по заетостта чрез Дирекция „Бюро по труда“ – Марица и Дирекция „Бюро по труда“ – Пловдив, които ще проведат информационни срещи с безработни лица и трудови борси. По време на срещите ще бъде предоставена темата трафик на хора; рисковете при търсене на работа в страната и чужбина; как да различаваме фалшивата от истинската обява за работа; механизмите за въвличане както и начините за предпазване от трудова експлоатация и не на последно място ще се акцентира върху интернет пространството и ролята му като инструмент за набиране на жертви на престъплението. Сред планираните дейности е и участие във форуми, на които ще присъстват водещи български и международни компании, предлагащи свободни стажански и работни позиции – „Национални дни на кариерата – Добра кариера, добър живот!“ на „JobTiger” и „Стажове“, организиран от филиала на Техническия университет в гр. Пловдив. \r\nПо време на кампанията ще бъдат обхванати и ученици и студенти, с които ще бъде дискутиран проблема, свързан с безопасната трудова миграция, както и ще бъдат  разпространени превантивни информационни материали във висшите учебни заведения като: Аграрен университет, Пловдивски университет „Паисий Хилендарски“, Технически университет – София, Филиал Пловдив, Университет по хранителни технологии и Висше училище по агробизнес и развитие на регионите – Пловдив и във филиалите на Дирекция „Бюро по труда – Марица“ – Пловдив в гр. Хисаря, гр. Съединение, с. Калояново, гр. Кричим и гр. Стамболийски.", "date": "2019.04.02", "title": "Пловдив: Започва ежегодната кампания за превенция на трафика на хора с цел трудова експлоатация в града"}
{"url": "http://www.focus-news.net/news/2019/04/02/2642080/sport-voleybolistkite-na-maritsa-na-edna-pobeda-ot-peta-poredna-titla.html", "text": "Волейболистките от Марица, Пловдив, извоюваха втора поредна победа във финалния плейоф в Националната волейболна лига.  \r\nИ във втория финален мач те победиха Левски, София, с 3:0 (25:17, 25:16, 25:16). Така поведоха в серията с 2:0 победи. С този успех пловдивчанки са само на „една победа разстояние“ да спечелят пета поредна титла в Националната воелйболна лига. \r\nС най-много точки в двубоя беше Нася Димитрова (14), следват Алекзандра Холстън (12) и Симона Димитрова и Дженифър Крос (по 9).  \r\nНай-резултатна за Левски  беше Моника Кръстева (9 точки). \r\nТретата среща е в на 6 април (събота), от 16.00 часа в столичната зала \"Люлин\".", "date": "2019.04.02", "title": "Спорт: Волейболистките на Марица - на една победа от пета поредна титла"}
{"url": "http://www.focus-news.net/news/2019/04/02/2642082/obshtina-velingrad-vtoriyat-ofroud-sabor-velingrad-2019-e-s-interesna-programa.html", "text": "Вторият офроуд събор „Велинград – 2019” e с интересна програма, съобщиха от  Община Велинград . Над 900 са регистрираните участници в събора. Организаторите от „Офроуд клуб 4х4 Велинград” предвиждат атрактивна програма. През първия ден, 5 април, на паркинга до площад „Н. Гяуров” от 14.00 до 20.00 часа на своеобразно изложение ще бъдат подредени най-атрактивните автомобили.  \r\nНай-очакваното събитие е състезанието, което ще се проведе на 7 април (неделя), от 09.00 до 15.00 часа в местността Гергевана. Офроуд автомобилите ще мерят сили в 6 категории – клас мотори, клас АТВ, джип „Стандарт” и „Хард”, прототипи и клас дами.", "date": "2019.04.02", "title": "Община Велинград: Вторият офроуд събор „Велинград – 2019” e с интересна програма"}
{"url": "http://www.focus-news.net/news/2019/04/02/2642077/afp-armiyata-v-alzhir-nastoyava-za-nezabavna-protsedura-po-impiychmant-na-prezidenta-buteflika.html", "text": "Във вторник алжирските военни поискаха незабавно стартиране на процедура по импийчмънт на президента Абделазис Бутефлика,  предаде френската агенция  AFP .   \r\nГлавнокомандващият въоръжените сили Ахмед Гаид Салах призова за „незабавно приложение на конституционната процедура за отстраняване на главата на държавата от властта“. Това той направи в изявление след среща на висшия военен състав. \r\nВ изявлението се казва още, че армията приема съобщението от президентската институция, направено в понеделник, че Бутефлика ще подаде оставка преди изтичане на мандата му на 28 април, като „неавтентично“, тъй като то не е направено от самия президент.  Ивелина Ватова", "date": "2019.04.02", "title": "AFP:  Армията в Алжир настоява за незабавна процедура по импийчмънт на президента Бутефлика"}
{"url": "http://www.focus-news.net/news/2019/04/02/2642084/anadolu-agency-mevlyut-chavushoglu-tryabva-da-govorim-v-edin-glas-sreshtu-terorizma.html", "text": "Турският външен министър Мевлют Чавушоглу във вторник се е обърнал към народите в света с призив да отхвърлят всички форми на тероризъм, като е заявил, че ислямофобията е огромна заплаха за всички, предава турската агенция  Anadolu Agency . \r\nЧавушоглу е направил обръщението си в реч пред 73-та пленарна сесия на Общото събрание на ООН, на която се обсъжда проект за резолюция на Световната организация за премахване на расизма, расовата дискриминация и ксенофобията.   \r\n\"Ислямофобията и расизмът вървят ръка за ръка,\" е казал Чавушоглу, като е дал за пример нападенията през миналия месец в Крайстчърч, Нова Зеландия, когато бял националист, терорист, уби поне 50 мюсюлмански богомолци. \r\nСпоред Чавушоглу Общото събрание трябва да излезе с декларация, която да заяви ясно, че е нужно всички нации да се мобилизират в глобалния диалог, за да покажат, че в крайна сметка всички хора са членове на едно човешко общество. \"Не можем да пренебрегнем насилието. Трябва да говорим в един глас срещу подобни негови прояви.“   \r\nДипломат номер едно на Турция заяви, че тероризмът не може и не трябва да се свързва с нито една религия: „Ние всички трябва да се откажем да използваме думи като ислямски тероризъм, християнски тероризъм, еврейски тероризъм или будистки тероризъм“.  Ясно е добавил, че идеологията на тероризма „няма религия, език, раса или нация.“ \r\nМиналата година помощникът на държавния секретар на САЩ по европейските въпроси Уес Мичел заяви, че Турция в последните няколко години е претърпяла много повече жертви от тероризма от която и да е друга държава, съюзник на САЩ. Анкара е част от международната коалиция, която води битка с терористичната групировка „Ислямска държава“ (ИД), а също и срещу терористични организации като ПКК (Работническа партия на Кюрдистан – бел. ред.), Партията на демократичното единство (лява партия на сирийските кюрди – бел. ред.), Народните отряди за самозащита (въоръжени формирования на Висшия кюрдски съвет, Сирия – бел. ред.) и ФЕТО (съкр. за турското социално и политическо движение на Фетхуллах Гюлен – бел. ред. )  Ивелина Ватова", "date": "2019.04.02", "title": "Anadolu Agency: Мевлют Чавушоглу: Трябва да говорим в един глас срещу тероризма"}
{"url": "http://www.focus-news.net/news/2019/04/02/2642083/prof-mihail-konstantinov-balgariya-shte-bade-parvata-darzhava-v-evropa-koyato-shte-glasuva-s-mashini-zashtoto-tezi-koito-go-napraviha-se-otkazaha-ot-tozi-vid-glasuvane.html", "text": "България ще бъде първата държава в Европа, която ще гласува с машини, защото тези, които го направиха, се отказаха от този вид гласуване. Това каза за предаването „Това е България на   Радио „Фокус“ проф.   Михаил Константинов. Той допълни, че проблемът с машините е много деликатен – няма критерий за сертификация на подобни устройства, на какви условия трябва да отговарят, за да могат да се приложат в изборите. Проф. Константинов припомни случая с фирмата, подсигурила машинното гласуване във Венецуела, обвинила властите, че през 2017 г. с нейните машини са фалшифицирали 1,5 милиона гласа. Според него ЦИК има технически изисквания за машините и въпросът е, дали ще се намери машина, която да отговаря на тези изисквания. „Ако ние наистина проучим опита на държавите, които са се отказали от това гласуване, може би ще получим някои просветления. Неприятен въпрос, защото отново ще има обвинения, че институциите не искат да изпълнят това законово изискване, а от друга страна може да се окаже, че това няма как да бъде изпълнено. Да не забравяме, че през 2017 г. никой не се яви на конкурса. Тогавашната ЦИК обяви конкурс за тотално машинно гласуване и нито една фирма – нито българска, нито световна, или европейска не подаде заявка за участие“ каза той. Проф. Михаил Константинов обясни, че машините трябва да бъдат сертифицирани, трябва да бъдат обучени хора, да бъде решено къде да са разположени самите устройства – не може да бъдат донесени ден преди изборите. Действа се недостатъчно компетентно в деликатна област, отбеляза той. Непрекъснатото отлагане на това законово изискване става досадно за публиката и хората започват да не вярват в изборния процес, предупреди експертът.  \r\nЦоня СЪБЧЕВА", "date": "2019.04.02", "title": "Проф. Михаил Константинов: България ще бъде първата държава в Европа, която ще гласува с машини, защото тези, които го направиха, се отказаха от този вид гласуване"}
{"url": "http://www.focus-news.net/news/2019/04/02/2642085/sport-atletiko-madrid-zhirona-20.html", "text": "Завърши първият от трите мача във вторник по програмата на 30 кръг от испанския футболен шампионат – Атлетико, Мадрид срещу Жирона. Резултатът е 2:0. \r\nГоловете за мадридския отбор отбелязаха  Годин в 76-та минута и Гризман в 4-та минута от добавеното време след края на редовните 90-минути на срещата. \r\nВъв временното класиране Атлетико Мадрид е на второ място  (62 т.) след Барселона, а Жирона заема 14 позиция с 34 т. \r\nКъсно вечерта приключват и другите две срещи: Еспаньол-Хетафе и Виляреал-Барселона.", "date": "2019.04.02", "title": "Спорт: Атлетико, Мадрид –Жирона 2:0"}
{"url": "http://www.focus-news.net/news/2019/04/02/2642071/reuters-tusk-prizova-za-tarpenie-v-pregovorite-s-velikobritaniya-za-brekzit.html", "text": "Европейските лидери трябва да са търпеливи с Обединеното кралство. То води битка за подкрепата на мнозинството, за да излезе от Европейския съюз със сделка, заяви във вторник председателят на Европейския съвет Доналд Туск.  \r\nТова е неговият отговор на очакваната реч от премиера Тереза Мей, с която тя ще помоли ЕС за удължаване на преговорния период по Брекзит и ще разговаря с опозиционния лейбъристки лидер Джеръми Корбин да се потърси изход от  парламентарната безизходица.   \r\nВ Туитър Туск е написал: „Дори и след днешния ден да не знаем какъв ще е крайният резултат, все пак нека да не губим търпение“.   Ивелина Ватова", "date": "2019.04.02", "title": "Reuters: Туск призова за търпение в преговорите с Великобритания за Брекзит"}
{"url": "http://www.focus-news.net/news/2019/04/02/2642086/afp-irlandiya-nyama-da-e-zadnata-vrata-v-es-ako-nyama-sdelka-za-brekzit-spored-irlandskiya-premier.html", "text": "Ирландия не иска да става „задна врата“ за Великобритания за общия пазар на ЕС, е заявил във вторник в Париж Лио Варадкар, предава  AFP .   \r\nТова е заявил министър председателят на република  Ирландия след среща в Париж с френския президент Еманюел Макрон. Варадкар е заявил също, че в момента се спира вносът в Ирландия или ЕС на стоки, които не отговарят на европейските стандарти.  „При положение, че няма сделка и че Обединеното кралство търгува със САЩ и Китай, че сме принудени да спираме обработени с хлор пилета или продукти, при които се използва детски труд в азиатските страни, последното нещо, което искаме е те да навлизат през границата на север. Още по-сигурно е, че не желаем през Република Ирландия да преминават в Европейския съюз“.   \r\nТой обаче отново повтори, че се противопоставя на създаването на твърда граница между Ирландия и Северна Ирландия, тъй като се страхува от опасност за мира в британската провинция.  Според него физическата инспекция при вноса на живи животни е по-добре да се извършва на пристанищата в Северна Ирландия вместо в самата република.. \r\nБританското правителство обаче отказа да извършва митнически проверки на стоките, които пристигат в северна Ирландия от Великобритания, като се аргументира, че подобни мерки ще доведат до недоволство, което ще залее цялото Обединено кралство.   \r\nВъв вторник Мишел Барние, преговарящият по Брекзит от страна на ЕС, заяви, че Брюксел работи с Дъблин „на едностранна основа в случай на Брекзит без сделка, за да сме наясно къде могат да се извършват тези инспекции.\". Той обаче е отказал да даде повече пояснения.   Ивелина Ватова", "date": "2019.04.02", "title": "AFP: Ирландия няма да е „задната врата“ в Ес, ако няма сделка за Брекзит, според ирландския премиер"}
{"url": "http://www.focus-news.net/news/2019/04/02/2642041/greek-reporter-gartsiya-stava-vtoriya-nay-golyam-investitor-v-makedoniya.html", "text": "Значението на Гърция в икономиката на Северна Македония става още по-ясно след ратифицирането на споразумението от Преспа, тъй като страната стана вторият по големина инвеститор в Северна Македония за 2018 година, отбелязва  базираният в САЩ портал Greek Reporter . \r\nРолята на гръцкия бизнес в Северна Македония излезе на преден план, тъй като вниманието се насочва към историческото посещение на гръцкия премиер Алексис Ципрас в Скопие във вторник. Гръцкият премиер взе стотици гръцки бизнесмени с него на официално посещение. \r\nСеверна Македония има население от около два милиона души и икономика, която едва надхвърля 10 милиарда евро. \r\nВъпреки това, независимо от малкия си размер, страната има една от най-ниските данъчни ставки за бизнеса в света и много ниска минимална заплата, условия, които я правят много привлекателна за компании, които искат да намалят оперативните си разходи. \r\nДанъчната ставка на бизнес печалбите в Северна Македония е само 10%, докато в други европейски страни тази цифра е поне двойна. Минималната заплата в Северна Македония също остава ниска, приблизително 200 евро на месец, въпреки че наскоро бе направено увеличение от 40 евро. \r\nРазбира се, мнозина обвиняват Северна Македония, че се опитва да играе ролята на \"данъчен рай\" и че е много корумпирана, но това очевидно не е възпрепятствало гръцкия бизнес да инвестира там. \r\nДо 2017 г. гръцките компании са инвестирали повече от 1,5 млрд.евро в Македония, което е еквивалентно на 15% от цялата икономика на балканската страна. \r\nКато се има предвид студените двустранни отношения между Скопие и Атина до 2018 г., тази цифра очевидно би могла да стане много по-голяма сега, когато спорът за името бе разрешен и двете страни пишат нова глава в отношенията си. \r\nСамо за 2018 г. общата стойност на търговията между двете страни отбелязва ръст от 15,8% спрямо 2017 г., като гръцкият износ за Северна Македония нараства с 19,1% в сравнение с предходната година. \r\nПо отношение на абсолютната стойност, гръцките инвестиции успяха да заемат второ място в страната за миналата година, надминавайки британските инвестиции и оставайки само зад германските. \r\nПовече от 140 гръцки бизнесмена придружиха Алексис Ципрас по време на посещението му в Скопие във вторник, отчасти заради тези солидни перспективи за бизнес успехи в новата страна. \r\nПревод и редакция:", "date": "2019.04.02", "title": "Greek Reporter: Гърция става втория най-голям инвеститор в Македония"}
{"url": "http://www.focus-news.net/news/2019/04/02/2642044/the-new-york-times-ukrayna-komik-sreshtu-shokoladov-kral.html", "text": "В понеделник, 1 април, стана ясно, че младият телевизионен комедиен актьор, който няма никакъв опит в политиката, е нанесъл съкрушително поражение на политическия елит на Украйна в първия тур на президентските избори – и това е горчив укор от страна на електората, уморен от липсата на промени в страната, в която всичко ръководят богатите бизнесмени, пише авторитетното американско издание  The New York Times  в материал, представен без редакторска намеса. \r\nКакто се вижда от резултатите от гласуването, публикувано от Централната избирателна комисия на Украйна, 41-годишният Владимир Зеленски, който стана известен с изиграната от него роля на учител, внезапно стана президент, водеше с голяма разлика, получавайки повече от 30% от гласовете. Той спечели 5,2 милиона гласа, което е почти два пъти повече от сегашния президент Петро Порошенко, за който са гласували по-малко от 16% от гласоподавателите. \r\nЮлия Тимошенко, която в миналото два пъти участваше в президентските избори, се класира на трето място, получавайки малко повече от 13% от гласовете. Според избирателната комисия избирателната активност е над 63%. \r\nТъй като никой от кандидатите не успя да получи повече от 50% от гласовете, Зеленски и подгласникът Порошенко ще се срещнат лице в лице във втория кръг на гласуването, който ще се проведе на 21 април. В неделя, 31 март, веднага след като избирателните секции бяха затворени и резултатите от екзит половете показаха, че ще има втори тур, двамата основни кандидати започнаха да се критикуват помежду си. \r\nЗеленски се позиционира като бунтовник, който говори против уморената стара гвардия, която отказва да го приеме сериозно. Той нанесе тежко поражение на 38 други кандидати, представляващи разнообразните блокове в Украйна, повечето от които се ползват с подкрепата на много ограничени групи. Един съветник на Зеленски нарече резултатите от първия тур кулминацията на поредица от въстания, настъпили в Украйна през 2004 и 2014 г., чиито лидери успяха да свалят бивши правителства, но не успяха да се справят с влиянието на олигарсите, контролиращи политическия и икономически живот в страната, както и медиите. „Това е борба за политическата система най-накрая да започне да работи не само за своя собствена изгода, но и в полза на народа“, каза Дмитрий Разумков, политическият консултант на Зеленски. „Въпреки двете революции, нищо не се е променило в нашата страна“. \r\nЗеленски не направи никакви ясни изявления какво ще прави, когато стане президент, а в един момент дори помоли своите поддръжници да му изпратят предложения за съдържанието на политическата програма в социалните мрежи. Във втория кръг на гласуването гласоподавателите най-вероятно ще искат да получат от него по-ясна програма. \r\nОсвен това има съмнения, че Зеленски е прикритие за Игор Коломойски, украински магнат, който е избяга в Израел в резултат  от банков скандал. И двамата обаче отричат съществуването на таен план. \r\nВ неделя вечерта 53-годишният Порошенко призна, че е загубил доверието на избирателите поради твърде бавните темпове на промяна и икономическите трудности. Той обаче добави, че времето за шеги е приключило и че Украйна се нуждае от лидер, способен да решава социални и икономически проблеми и, което е по-важно, да разреши конфликта с Русия. \r\nТези избори ще помогнат да се определи курса на една страна, която се превърна в разломна линия в обновената глобална конфронтация между Русия и Запада. Войната за контрол над Донбас - район в източната част на Украйна, където правителствените сили се борят с подкрепяните от Русия сепаратисти - вече отне живота на 13 хиляди души и превърна милиони хора в бежанци. \r\nДоказателство за разрива с Русия беше, че на тези президентски избори главното съперничество изобщо не беше между проруските и прозападните фракции - за разлика от преди 10 години. Този път проруският кандидат Юрий Бойко се класира на четвърто място, като спечели 11% от гласовете. \r\nСпоред политическите анализатори Порошенко е изправен пред тежка борба и една от основните причини е, че той остава един от най-богатите хора в Украйна. Той спечели богатство от шоколадовата си империя и никога не изпълни своето предизборно обещание, направено през 2014 г., да продаде бизнеса си. Много бизнесмени, близки до него, бяха замесени в корупционни скандали. \r\nПрезидентът продължи да се обогатява, докато обикновените украинци страдаха от ниски заплати и безработица, както отбеляза политическият анализатор Владимир Фесенко. \r\nСпоред Фесенко и други анализатори, резултатите от неделните избори отразяват глобалната тенденция, която е, че хората отхвърлят представителите на политическия елит, предпочитайки кандидати, които обещават радикални промени. \r\n„Победата на Зеленски е протест срещу стария елит и искане за радикални политически промени, радикални подобрения“, обясни Фесенко, председател на Центъра за приложни политически изследвания. Според него това не е толкова любов към конкретния комик, колкото „очакването, че той може да бъде катализатор за промяна“. \r\nКато цяло украинците не се доверяват на политическите си лидери. Според проучване, проведено от Gallup Center през март, само 9% от украинците са изразили доверие в своето правителство, а 91% са отговорили, че не му вярват. \r\nПредставителят на руския президент Владимир Путин, Дмитрий Песков, отказа да коментира резултатите от първия кръг на гласуването. Според него Русия е заинтересована да спечели такъв кандидат, който е готов да започне работа за поетапно уреждане на конфликта в Донбас. \r\nДруги руски политици и държавни медии се опитаха да представят президентските избори в Украйна като фарс и като доказателство, че политическото въстание в Украйна през 2014 г. не е довело до промени. „Российская газета“ съобщи, че по време на гласуването има признаци на „масови нарушения и фалшификации на тези избори - най-мръсните и нечестни в историята на Украйна, както се признава от почти всички участници в процеса и наблюдателите“. \r\nРуските репортери и коментатори пренебрегнаха общото мнение, че тези президентски избори в Украйна станаха наистина демократични, тъй като украинците имаха избор и резултатите им не бяха предопределени, за разлика от изборите в Русия. Досега са докладвани само незначителни нарушения. \r\nПревод и редакция:", "date": "2019.04.02", "title": "The New York Times: Украйна: Комик срещу шоколадов крал"}
