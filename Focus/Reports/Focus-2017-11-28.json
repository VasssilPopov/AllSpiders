{"url": "http://www.focus-news.net/news/2017/11/28/2461775/reks-tilarsan-sled-izstrelvaneto-na-severnokoreyskata-raketa-vazmozhnostta-za-pregovori-vse-oshte-e-na-masata.html", "text": "Държавният секретар на САЩ Рекс Тилърсън заяви във вторник, че „дипломатическата опция остава възможна и отворена, за сега“, предава AFP. Тилърсън добави, че „САЩ остават ангажирани в търсенето на мирен път“ към спирането на ядрената програма на Пхенян. \r\nИзявлението на държавния секретар става след като във вторник бе съобщено, че режимът в Пхенян е направил ново успешно изстрелване на ракета, която бе идентифицирана като междуконтинентална от Пентагона.   Цанко Цолов", "date": "2017.11.28", "title": "Рекс Тилърсън след изстрелването на севернокорейската ракета: Възможността за преговори все още е на масата"}
{"url": "http://www.focus-news.net/news/2017/11/28/2461759/stefan-stoyanov-zam-kmet-na-plovdiv-okolo-3-e-nivoto-na-bezrabotitsata-v-grada-nad-11-e-rastat-na-zaplatite.html", "text": "Около 3% е нивото на безработицата в Пловдив, а ръстът на заплатите е над 11%. Това съобщи за Радио „Фокус” - Пловдив зам.-кметът на града Стефан Стоянов. „Ниската безработица в града създава недостиг на кадри в цели сектори, което пък автоматично води до повишаване на размера на работните заплати”, коментира Стоянов. Очаква се тази година ръстът на размера на заплатите в Пловдив да е над средното ниво за страната. „Последните години имаме между 10 - 11% ръст на заплатите. Ръстът на средната работна заплата е по-висок от обичайните 10% от последните години заради повишаването и разширяването на индустриалните зони и кръгът на нови инвеститори”, добави Стоянов. По думите му въпреки положителният прираст в региона, това все още не е достатъчно и не може да компенсира нуждата от работна ръка. „Истината е, че когато една компания има правилна финансова политика и дава добри заплати, тя има много по-малко проблеми с работната ръка, отколкото тази кампания, която очаква да наема много хора на минимална работна заплата. Именно пазарът регулира този процес”, каза още Стоянов. Той добави, че компаниите в Пловдив трябва да са готови да дават добри заплати, за да не губят работна ръка.\r\nЦветана ТОНЧЕВА", "date": "2017.11.28", "title": "Стефан Стоянов, зам.-кмет на Пловдив: Около 3% е нивото на безработицата в града, над 11 % е ръстът на заплатите"}
{"url": "http://www.focus-news.net/news/2017/11/28/2461760/politico-reks-tilarsan-potvardi-zheleznite-angazhimenti-na-sasht-kam-nato-predi-poseshtenieto-si-v-evropa.html", "text": "Държавният секретар на САЩ Рекс Тилърсън увери европейските съюзници на страната си в подкрепата на Вашингтон преди началото на обиколката си от следващата седмица, която ще обхване няколко столици в \"Стария\" континент, предава  Politico.\r\nТилърсън нарече „железни“ ангажиментите на САЩ към НАТО. „Ние, заедно с приятелите си в Европа, признаваме активната заплаха на Русия. Затова и САЩ засилват възпиращите си и защитни ангажименти в Европа чрез Европейската възпираща инициатива, за която администрацията на президента Доналд Тръмп изиска увеличаване на средствата с 1,4 млрд. долара“, допълни той. \r\n„Трябва да засилим възможностите на НАТО. Трябва да свършим повече работа, но смятам, че нашето послание към Европа не се е променило по отношение на поетите ангажименти“, смята държавният секретар.  Виктор Турмаков", "date": "2017.11.28", "title": "Politico: Рекс Тилърсън потвърди „железните“ ангажименти на САЩ към НАТО преди посещението си в Европа"}
{"url": "http://www.focus-news.net/news/2017/11/28/2461761/pazardzhik-priklyuchvat-deynostite-po-premestvaneto-na-zdravnata-sluzhba-v-selo-elshitsa-v-nova-sgrada.html", "text": "Със средства от капиталовата програма успяхме да осъществим идеята да бъде преместена Здравната служба в село Елшица на ново място и в по-хубава сграда. Това каза за Радио „Фокус“ – Пазарджик кметът на селото Митко Кочев. Той обясни, че остава само да бъдат положени 15 метра канализационни тръби, за да приключат дейностите по този проект. „Сградата е с нова дограма, освен това сме осигурили и работата на лекар и стоматолог“, коментира Кочев. Той каза още, че жителите на селото ползват услугите и на медицинска сестра. „Здравното обслужване е осигурено, личният лекар и стоматологът се грижат за хората всеки ден“, коментира Кочев. Той добави, че останалите средства от капиталовата програма на Община Панагюрище, отпуснати за селото, са използвани, за да бъде направен пътя за близкия лозов масив, освен това са изкърпени и дупките по улиците.\r\nВаня НИКОЛОВА", "date": "2017.11.28", "title": "Пазарджик: Приключват дейностите по преместването на Здравната служба в село Елшица в нова сграда"}
{"url": "http://www.focus-news.net/news/2017/11/28/2461762/blagoevgrad-2-056-litsa-i-semeystva-ot-oblastta-sa-podpomognati-finansovo-prez-mesets-oktomvri.html", "text": "2 056 лица и семейства са подпомогнати финансово през месец октомври в област Благоевград. Това съобщи за Радио „Фокус“ - Пирин Станка Михова, експерт в Регионалната дирекция „Социално подпомагане“ в област Благоевград. „Общият размер на сумата е 152 311.43 лв. През месец октомври обществено полезен труд са положили 1 957 лица. По Закона за семейните помощи за деца са отпуснати 2 297 918.79 лв. на 26 542 лица. Санкционирани са 639 семейства с деца, отсъствали от училище 5 учебни часа без уважителни причини“, каза още Михова. По думите ѝ реалният брой на лицата с увреждания в област Благоевград към 31 октомври е 13 534. „В края на месец октомври приключи приемът на заявления-декларации за отпускане на целева помощ за отоплителен сезон 2017 – 2018 г.\", припомни Станка Михова и уточни, че подадените заявления-декларации са 17 220. Отпуснатите помощи са 13 844, отказите са 3 376“, добави Михова.\r\nЛора КАЛЧЕВА", "date": "2017.11.28", "title": "Благоевград: 2 056 лица и семейства от областта са подпомогнати финансово през месец октомври"}
{"url": "http://www.focus-news.net/news/2017/11/28/2461763/beliyat-dom-donald-tramp-e-izvesten-za-severnokoreyskoto-raketno-izstrelvane.html", "text": "Прес-секретарят на Белия дом Сара Сандърс съобщи, че президентът на САЩ Доналд Тръмп е бил известен за ракетното изпитание на Северна Корея, още докато изстреляният обект е бил още в полет, предава AFP.\r\nТръмп е бил на посещение в Конгреса по време на изстрелването. „Той бе уведомен, докато ракетата още беше във върдуха, относно ситуацията в Северна Корея“, съобщи Сандърс. \r\nПрезидентът се е завърнал в Белия дом след това . Виктор Турмаков", "date": "2017.11.28", "title": "Белият дом: Доналд Тръмп е известен за севернокорейското ракетно изстрелване"}
{"url": "http://www.focus-news.net/news/2017/11/28/2461764/plovdiv-455-svobodni-mesta-sa-obyaveni-v-detskite-gradini-sled-poslednoto-provedeno-klasirane.html", "text": "Общо 455 свободни места са обявени от директорите на детските градини в Пловдив след класирането на 28 ноември 2017 година. Това съобщиха за Радио „Фокус” - Пловдив от пресцентъра на Общината. От тях местата за децата до 3-годишна възраст са най-много – 129. За първа възрастова група – за децата, родени през 2014 година, са обявени 86 места. Свободните места за другите възрасти са, както следва: за втора възрастова група – 100, за трета подготвителна група –75, и за четвърта подготвителна група – 65 свободни места.\r\nЗа обявените места са кандидатствали общо 300 деца. Най-голям е делът на децата за яслените групи – 203. За първа група в класирането са участвали 58 деца, за втора – 14 деца, и за подготвителните групи общо 25 деца.\r\nВъпреки наличието на значителен брой свободни места, броят на класираните деца е само 121 (78 в яслените групи, 8 в първа група, 16 във втора възрастова група и общо 19 в подготвителните групи). Причината е, че желанията на родителите се разминават с наличните свободни места.\r\nДо края на календарната 2017 година ще бъде проведено още едно класиране – на 14 декември. Свободните места за него ще бъдат обявени в срок до 5 декември 2017 г. Предстои утвърждаване на графика за следващата календарна 2018 г., след което родителите ще могат да се запознаят с предвидените класирания след публикуването му на интернет страницата на системата dz-priem.plovdiv.bg.", "date": "2017.11.28", "title": "Пловдив: 455 свободни места са обявени в детските градини след последното проведено класиране"}
{"url": "http://www.focus-news.net/news/2017/11/28/2461765/kyustendil-parkiraneto-v-sinya-zona-v-dupnitsa-veche-mozhe-da-se-zaplashta-i-sas-saobshtenie-ot-mobilen-telefon.html", "text": "Паркирането в „Синя зона” в Дупница може да се заплаща и със съобщение от мобилен телефон. Това съобщи за Радио „Фокус” – Кюстендил Радостина Велинова, директор на Общинско предприятие „Паркинги и гаражи”. Новата услуга е въведена от началото на седмицата и вече дава резултати. Заплащането чрез кратко мобилно съобщение е на цената от 1 лев, каквато такса се заплаща и на служителите на общинското предприятие. „Поставени са необходимите информационни табели и услугата вече работи нормално. В мобилното съобщение трябва точно да бъде вписан номерът на моторното превозно средство”, каза Радостина Велинова. „Синя зона” в Дупница работи до 18.00 часа, а таксуването става след 7.30 часа. „Системата информира 10 минути преди изтичане на времето, за което е платено”, каза Велинова. По думите ѝ въпреки нововъведението, за паркиране ще може да се плаща и на инкасаторите, които са по места.\r\nВенцеслав ИЛЧЕВ", "date": "2017.11.28", "title": "Кюстендил: Паркирането в „Синя зона” в Дупница вече може да се заплаща и със съобщение от мобилен телефон"}
{"url": "http://www.focus-news.net/news/2017/11/28/2461766/izvestiyarusiya-raketata-na-severna-koreya-nay-veroyatno-e-padnala-v-ikonomicheskata-zona-na-yaponiya.html", "text": "Балистичната ракета, която Северна Корея изстреля по-рано във вторник, най-вероятно е паднала в икономическата зона на Япония, пише руското издание “Известия“, като се позовава на информация, съобщена от официални японски лица и предадена от местни медии. Според същите данни, е свикано спешно съвещание на щаба на японската армия, което да обсъди въпроса. \r\n„Ние ще анализираме информацията относно изстрелването и съберем допълнителни данни за възможните щети по морски или въздушни обекти“, заяви генералният секретар на японския съвет на министрите Йошихиде Суга.  Цанко Цолов", "date": "2017.11.28", "title": "„Известия“(Русия): Ракетата на Северна Корея най-вероятно е паднала в икономическата зона на Япония"}
{"url": "http://www.focus-news.net/news/2017/11/28/2461767/yaponiya-severnokoreyskata-raketa-e-letyala-poveche-ot-50-minuti.html", "text": "Севернокорейската балистична ракета, която бе изстреляна по-рано във вторник, е летяла повече от 50 минути преди да падне, съобщава японската държавна телевизия NHK, предава CNN. Устройството най-вероятно е паднало в икономическата зона на Япония. Американският президент Доналд Тръмп е уведомен за ситуацията и ще даде пресконференция относно случилото се. Военните щабове на Япония и Корея организират извънредни заседания.   Цанко Цолов", "date": "2017.11.28", "title": "Япония: Севернокорейската ракета е летяла повече от 50 минути"}
{"url": "http://www.focus-news.net/news/2017/11/28/2461768/pentagonat-severnokoreyskata-raketa-e-mezhdukontinentalna-balistichna-raketa.html", "text": "Говорителят на Пентагона Робърт Манинг публикува становище на организацията, в което изстреляната севернокорейска ракета е идентифицирана като междуконтинентална балистична ракета, която обаче „не представлява опасност“ за Северна Америка, предава CNN.\r\nСпоред документа, ракетата е изстреляна от град Саин Ни и е пропътувала около 1000 километра преди да падне в Японско море, в границите на икономическата зона на Япония. \r\nВ становището е заявено, че ракета „не представлява опасност за Северна Америка, нашите територии или нашите съюзници“.  Цанко Цолов", "date": "2017.11.28", "title": "Пентагонът: Севернокорейската ракета е междуконтинентална балистична ракета"}
{"url": "http://www.focus-news.net/news/2017/11/28/2461769/cnn-yens-stoltenberg-osadi-severna-koreya-za-izstrelyanata-balistichna-raketa.html", "text": "Генералният секретар на НАТО Йенс Столтенберг осъди Северна Корея заради балистичната ракета, която режимът изстреля късно във вторник, предава CNN. \r\nСтолтенберг е заявил от официалния си профил в една от социалните мрежи, че „строго осъждам“ изстрелването на ракетата. Според генералния секретар, Пхенян трябва да изостави своята ядрена и ракетна програма, които са „безотговорни“ и „заплаха за международната сигурност“.  Цанко Цолов", "date": "2017.11.28", "title": "CNN: Йенс Столтенберг осъди Северна Корея за изстреляната балистична ракета"}
{"url": "http://www.focus-news.net/news/2017/11/28/2461770/cnn-severnokoreyskata-raketa-e-letyala-na-visochina-4500-kilometra.html", "text": "Ракетата, която режимът в Пхенян изстреля късно във вторник, е летяла на височина от около 4,500 километра над морското равнище. Това е заявил за CNN официално лице от Министерството на отбраната на САЩ. Медията припомня, че последната ракета на Северна Корея, която бе изстреляна на 28 юли тази години, достигна височина от 3,700 километра над морското равнище.   Цанко Цолов", "date": "2017.11.28", "title": "CNN: Севернокорейската ракета е летяла на височина 4,500 километра"}
{"url": "http://www.focus-news.net/news/2017/11/28/2461771/donald-tramp-sled-izstrelvaneto-na-severnokoreyskata-raketa-nie-shte-se-pogrizhim-za-tova.html", "text": "Американският президент Доналд Тръмп заяви след изстрелването на севернокорейската ракета, че „ние ще се погрижим за това“, предава AFP. Държавният глава на САЩ даде пресконференция след като по-рано във вторник стана ясно, че режимът в Пхенян е изстрелял нова ракета, която от Пентагона определиха като междуконтинентална. Устройството е паднало в Японско море в икономическата зона на Япония, след като в продължение на 50 минути, ракетата е прелетяла около 1000 километра. \r\nТръмп разкри, че е провел дълъг разговор с министъра на отбраната Джеймс Матис малко преди конференцията. Държавният глава добави, че \"това е ситуация, с която можем да се справим\".  Цанко Цолов", "date": "2017.11.28", "title": "Доналд Тръмп след изстрелването на севернокорейската ракета: Ние ще се погрижим за това"}
{"url": "http://www.focus-news.net/news/2017/11/28/2461772/es-severnokoreyskata-raketa-e-porednoto-nepriemlivo-narushenie.html", "text": "Говорител на Европейския съюз прочете становище на организацията, в което изстрелването на нова ракета от режима на Северна Корея е определено като „поредното неприемливо нарушение“, предава CNN.\r\nВ документа също така се казва, че новият опит от ракетната програма на Пхенян е „смъртоносна провокация“ и „сериозно заплаха за международната сигурност“. Съюзът призовава Северна Корея да „изостави ядрената си, балистична и програма за оръжия за масово унищожение“ напълно и започне преговори.  Цанко Цолов", "date": "2017.11.28", "title": "ЕС: Севернокорейската ракета е поредното „неприемливо нарушение“"}
{"url": "http://www.focus-news.net/news/2017/11/28/2461773/washington-post-severna-koreya-izstrelya-balistichna-raketa-za-parvi-pat-ot-dva-mesetsa.html", "text": "Северна Корея изстреля още една междуконтинентална балистична ракета, потвърдиха от Пентагона във вторник, пише Washington Post. Това е поредния знак, че режимът на Ким Чен-ун продължава с изпълнението на поставената си цел да създаде оръжие, способно да достигне бреговете на САЩ. \r\nСпоред данни от Пентагона, ракетата е пропътувала около хиляда километра преди да падне в Японско море, рано сутринта в сряда местно време. Дългият ѝ полет, продължил повече от 50 минути, подсказва, че ракетата е летяла на висока траектория. \r\nЯпонският министър на отбраната заяви, че ракетата е паднала близо до брега на префектурата Аомори. Местните са били предупредени да внимават относно падащи отломки. \r\nТова е първото изстрелване на ракета от Северна Корея от два месеца насам, но налице бяха значи, че режимът се подготвя за това, според няколко съобщения засечени от японското правителство.  Цанко Цолов", "date": "2017.11.28", "title": "Washington Post: Северна Корея изстреля балистична ракета за първи път от два месеца"}
{"url": "http://www.focus-news.net/news/2017/11/28/2461392/predstoyashti-sabitiya-v-stranata-za-28-noemvri-agentsiya-fokus.html", "text": "От 08.30 часа ще започне заседание на Министерския съвет.\r\n*** \r\nОт 09.30 часа в заседателната зала в сградата на Висшия съдебен съвет ще започне седмичното заседание на Съдийската колегия на ВСС.\r\n*** \r\nОт 09.30 часа 26 състав на Софийския градски съд ще заседава по делото срещу Валентин Димитров, Лина Абланска и Мая Стоилова (длъжностно присвояване в особено големи размери).\r\n*** \r\nОт 09.30 часа в Домa на Европа, ул. “Г.С. Раковски” №124, ще се проведе полско-български дебат „Миграционни процеси в Европа и миграционни процеси към Европа и техните политически последици за Стария континент в контекста на източната политика“. \r\n*** \r\nОт 10.00 часа в Червената къща ще се проведе дискусия „Универсалният базов доход – утопия или нeобходимост?” с участието на Ивайло Калфин. \r\n*** \r\nОт 10.00 часа в Националния пресклуб на БТА ще се проведе пресконференция на Българската асоциация на софтуерните компании (БАСКОМ) във връзка с представянето на тазгодишното издание на Барометъра на българската софтуерна индустрия 2016-2017, който е създаден след допитване до водещите технологични компании в страната.\r\n*** \r\nОт 11.00 часа в Пресклуб България на Националния стадион ще се състои пресконференция за честванията на 75-годишнината на НСА \"Васил Левски\" и обявявaне на официалния старт на инициатива \"София - Европейска столица на спорта\".\r\n*** \r\nОт 11.00 часа в Националния прескуб на БТА ще се проведе пресконференция на Института за пазарна икономика, на която ще бъдат представени „Регионални профили: показатели за развитие 2017”.\r\n*** \r\nОт 12.00 часа в Националния пресклуб на БТА ще се проведе пресконференция на Фондация за развитие на културния и бизнес потенциал на гражданското общество (ФРКБПГО) на тема „Приложен театър в подкрепа на деца и младежи с увредено зрение“.\r\n*** \r\nОт 12.30 часа на ул. „Ген. Александър В. Суворов“ 68, кв. „Павлово“, ще се състои тържественото откриване на паметна плоча на генералисимус Александър Василиевич Суворов по случай 288 години от рождението му и 243 години от битката при Козлуджа ( днес гр. Суворово).\r\n*** \r\nОт 12.45 часа в Големия салон на БАН ще се състои церемонията по връчване на почетното звание „Доктор хонорис кауза“ на проф. Франческо Гуида. По време на събитието проф. Франческо Гуида ще изнесе лекция на тема: „Италианското Рисорджименто и националното възраждане на Балканите през ХІХ век“.\r\n*** \r\nОт 13.00 часа в Регионалния исторически музей заместник-министърът на транспорта, информационните технологии и съобщенията Димитър Геновски ще валидира пощенско-филателно издание в памет на испанския дипломат Хулио Паленсия (1884-1952), спасил стотици евреи по времето на Холокоста.\r\n*** \r\nОт 13.00 часа в Националния пресклуб на БТА ще се проведе пресконференция на Националния комитет за подобряване водоснабдяването на България /НКБВБ/ и Обществения инициативен комитет за неотложен ремонт на стената на язовир Бели Искър /ОИКНРС – БИ/ на тема „Истината за язовир Бели Искър“.\r\n*** \r\nОт 13.30 часа 26 състав на Софийския градски съд ще заседава по делото срещу Светла Пиралкова (сключване на неизгодна сделка).\r\n*** \r\nОт 14.30 часа, в Аулата на Софийския университет „Свети Климент Охридски” ще се проведе заключителната конференция от проект „Духовността на София в историческата памет” на технологична лаборатория „Мозайка”, съфинансиран по програма „Култура” на Столична община.\r\n*** \r\nОт 15.00 часа в зала „Запад“ ще се проведе заседание на парламентарната Комисия по бюджет и финанси.\r\n*** \r\nОт 15.00 до 17.00 часа народният представител от „БСП за България” Димитър Данчев и общинският съветник Иван Таков ще бъдат на разположение на софиянци в постоянната приемна на БСП – София на ул. „Леге” №10, етаж 1.\r\n*** \r\nОт 18.00 часа в Националната художествена галерия ще бъде открита изложбата на Група XXL\r\n„Минало и настояще на един контракултурен разказ“.\r\n*** \r\nОт 19.00 часа в зала 1 на НДК ще се състои Новогодишен оперетен бал със звездите на Национален Музикален Театър \"Ст. Македонски\".\r\n*** \r\nОт 19.00 часа в ДНК – пространство за съвременен танц и пърформанс ще се проведе музикално поетичен мултимедиен спектакъл-концерт „Силует на една любов“.\r\n*** \r\nОт 19.00 часа в Литературен клуб „Перото“ ще се проведат „Поетични вечери – спомен за българските писатели“.\r\n*** \r\nОт 19.30 часа в зала 1 на НДК Ансамбъл „Чинари“ представя новия си авторски спектакъл „Мистичен ритъм“.\r\n*** \r\nОт 18.00часа в зала „22 септември“ще бъде представена книгата „Ален мак самотен“ на британската и българска историчка и писателка Мерсия  Макдермот.\r\n*** \r\nОт 19.00 часа в Културен център „Морско казино“, зала „Георги Баев“, ще се проведе „Лидерите на бъдещето“ - вечер на Американския университет в България със специалното участие на президента Росен Плевнелиев.\r\n*** \r\nОт 10.00 часа в зала 2 на Учебно-спортния комплекс на Варненския свободен университет \"Черноризец Храбър\", като резултат от сътрудничеството между Агенция „Митници“ и университета, студентите ще получат базови познания за структурата и функционирането на митническата дейност на ниво ЕС, които са широко приложими в бъдещата им трудова дейност.\r\n*** \r\nОт 14.00 в офиса на ГЕРБ на ул. „Георги Бенковски” №1 общинският съветник от ПП ГЕРБ – Варна Мартин Байчев организира приемни за граждани.\r\n*** \r\nОт 13.30 часа започва регионална среща в рамките на  проект „Регионални политики за устойчива биоенергия - BIO4ECO“ по програма ИНТЕРРЕГ, Европа на Европейския съюз. Водещ партньор е Горският технологичен център на Каталуния, Испания, а партньор от българска страна е Изпълнителна агенция по горите. \r\n*** \r\nОт 16.30 часа в сградата на Общинска администрация – Велико Търново ще се проведе обществено обсъждане на Доклада за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места гр. Велико Търново, с. Беляковец, с. Никюп, с. Ресен, с. Водолей, с. Хотница, с. Самоводене, с. Момин сбор, с. Леденик, с. Пушево, с. Шемшево и гр. Дебелец.\r\n*** \r\nОт 17.00 часа в Регионалната библиотека „П. Р. Славейков“ ще бъде представена изложба на Нуркан Нуф.\r\n*** \r\nОт 18.00 часа в Изложбени зали „Рафаел Михайлов“ ще се състои концерт на  Йоан Димчовски и Йосиф Шерцел - класическа китара възпитаници на Национално музикално училище „Любомир Пипков” град София.\r\n*** \r\nОт 14.30 часа в учителската стая на ППМГ „Екзарх Антим I\" кметът на Община Видин Огнян Ценков ще даде съвместна пресконференция с директора гимназията Румяна Петрова и председателя на училищното настоятелство Лиляна Цанова, във връзка с отпуснати целеви средства за оборудване и обзавеждане на кабинети и класни стаи. \r\n*** \r\nОт 14.00 часа в сградата на Общинска администрация – Горна Оряховица ще се проведе обществено обсъждане на Доклада за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места гр. Горна Оряховица, с. Янтра, с. Първомайци, с. Крушето и с. Поликраище.\r\n*** \r\nОт 09.30 часа в Детска градина № 25 ще се състои Куклен спектакъл  „Забързана приказка“.\r\n*** \r\nОт 18.00 часа в Младежки център-Добрич ще се състои Авторски моноспектакъл „Вечният жътвар“ на Пенчо Иванов по повод 137 години от рождението на Йордан Йовков.\r\n*** \r\nОт 19.00 часа в Драматичен театър „Йордан Йовков“ ще бъде представен спектакълът „Боси в парка“.\r\n***\r\nОт 10.00 часа  в Зала 6 на Община Казанлък  среща с участниците в делегация на Община Казанлък до побратимения руски град Толиати. На срещата ще присъстват участниците в делегацията до Толиати главният архитект на Общината Георги Стоев и общинските съветници д-р Стефка Димитрова, председател на Комисията по здравеопазване и Ахмед Мехмед, председател на Комисията по социални дейности и трудова заетост. \r\n***\r\nОт 11.00 часа в Библиотека „Искра“ ще се състои пресконференция по повод старта на нова услугата на библиотеката „Езиково кафе, съвместно с МЦР – Взаимопомощ.\r\n*** \r\nОт 17.30 часа в голямата зала на Младежкия дом в Казанлък ще се състои мултимедийно представяне на Експедиция „Кошница ‘2017“. \r\n*** \r\nОт 10.00 часа в залата на Областен информационен център – Ловеч ще се проведе пресконференция, на която ще се обобщят резултатите от проведените през октомври информационни събития в общините на област Ловеч и ще бъдат представени очаквани възможности по оперативните програми и Програмата за развитие на селските райони за 2018 г. съгласно проектите на Индикативни годишни работни програми. \r\n*** \r\nОт 10.30 часа в сградата на Общинска администрация - Павликени ще се проведе обществено обсъждане на Доклада за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места гр. Павликени и с. Паскалевец.\r\n*** \r\nОт 11.00 часа в залата на 1-вия етаж в Община Перник ще бъдат представени пред местните спортни журналисти предложените от пернишките спортни клубове, състезатели, отбори и треньори за участие в годишната анкета за „Спортист на годината Перник’2017“.\r\n*** \r\nОт 10.00 часа в Регионалния пресклуб на БТА ще се състои пресконференция на кмета на Община Червен бряг за изпълнението на предизборните обещания от и неговия екип досега.\r\n*** \r\nОт 16.00 часа в офиса на ПП ГЕРБ в район „Тракия” в блок 91 Общинският съветник от ПП ГЕРБ в Общински съвет – Пловдив, Иван Вичков ще приема граждани.\r\n*** \r\nОт 11.00 часа в зала 308 на Община Разград  ще се проведе заседание на комисията за определяне на 10-те най-добри спортисти, най-добър отбор, най-перспективен млад състезател и най-добър треньор на Община Разград за 2017 година.\r\n*** \r\nОт 10.00 часа в Зала 1 на Областна администрация Русе ще се проведе съвместно заседание на постоянната комисия в областта на образованието, младежките дейности и спорта и Областния съвет за сътрудничество по етническите и интеграционните въпроси.\r\n*** \r\nОт 17.30 часа в Зала №1 на Община Свищов ръководството на Общината ще направи отчет на дейността си през втората година от мандат 2015 - 2019 г.\r\n*** \r\nОт 12.00 часа служители на Сливенския затвор ще протестират пред ведомството с настояване за увеличение на заплатите на служителите в специализираните дирекции „Изпълнение на наказанията“ и „Охрана“.\r\n***\r\nОт 10.30 часа в в Професионална гимназия „Карл Маркс“ представителите на сдружение „Българска история“ ще прожектират пред учениците няколко епизода от новата документална поредица „Българско военно чудо“. След това, от 13.00 часа те ще проведат урок в Природоматематическа гимназия „Васил Левски“.\r\n*** \r\nОт 12.30 часа в Детски отдел на библиотека „Родина” (ул. „Българско опълчение” 69) ще се проведат „Коледа в България” – мултимедийна презентация, викторини, кръстословици, рисунки; „Българските обичаи на Бъдни вечер и Рождество Христово” – рождественски миниатюри, стихове, песни и сценки, представени от деца; Коледна работилница – изработване на Коледна украса.\r\n*** \r\nОт 16.30 часа в НЧ „Св. Климент Охридски 1858“ ще се проведе награждаване на отличените в конкурса за художествено слово „Език  мой, ангелогласен”.\r\n*** \r\nОт 18.00 часа в Регионална библиотека „Захарий Княжески” Бил Люис, американски обучаващ лектор и бизнес консултант, президент на Мениджърска консултантска група, ще изнесе публична лекция на тема: „Предприемачески начин на мислене”.\r\n*** \r\nОт 10.00 часа в зала 203 на общината ще се проведе редовен брифинг.\r\n*** \r\nОт 11.00 часа в заседателната зала на ДКТ „В. Друмев“ ще се проведе заседание на ПК „Култура, културно-историческо наследство, туризъм, интеграционна политика и вероизповедания“.\r\n*** \r\nОт 11.30 часа  на бул. „Мадара“  ще се състои акция на ОД на МВР във връзка с продължаващата кампания на ОДМВР- Шумен за намаляване на пътно транспортните произшествия в областта.\r\n*** \r\nОт 14.00 часа  в зала 203 ще се проведе съвместно заседание на Икономическа комисия и ПК ЕСС и по т. 5 за общинската сесия, ще присъстват управителят на ВиК и представители на Асоциацията по ВиК. \r\n*** \r\nОт 17.00 часа в библиотеката Изабел фон Цицевиц – лектор в ШУ „Епископ Константин Преславски” от Немската служба за академичен обмен, и РБ „Стилиян Чилингиров” организират прожекция на филма „Goodbye, Lenin!”.", "date": "2017.11.28", "title": "Предстоящи събития в страната за 28 ноември (Агенция „Фокус”)"}
{"url": "http://www.focus-news.net/news/2017/11/28/2461393/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Стотици пътници са блокирани на международното летище „Сукарно-Хата“, разположено западно от индонезийската столица Джакарта, след като всички полети към остров Бали бяха отменени заради изригването на вулкана Агунг, пише  Jakarta Post.\r\nВулканичната пепел, която се е разпространила след изригването, е причината за затварянето на международно летище „Нгура Рай“ в Бали и е довела до отменянето на стотици полети. \r\n„Надяваме се властите да дадат ясна информация за пътниците, за да не бъдат задържани“, заяви прес-секретарят на летището Девандоно Прасетьо. \r\nНякои от полетите са пренасочени към летища, намиращи се в близост до Бали като „Джуанда“ на остров Сурабая, „Султан Хасанудин“ на о-в Макасар, и „Ел Тари“ на о-в Купанг. \r\nИран и Турция сключиха споразумение с Катар, целящо засилването на търговските връзки със страната, която е под блокадата на арабските ѝ съседи, пише  Hurriyet.\r\nСпоразумението предвижда установяването на „обща работна група, която да ускори придвижването на стоки между трите държави“. Трите страни се стремят да се справят с „препятствията пред изпращането на стоки от Иран и Турция към Катар“.  Агенция „Фокус“ припомня , че отношенията на Доха с шиитски Иран, смятан за основен регионален съперник на сунитска Саудитска Арабия, са един от основните фактори, съпътстващи кризата между Катар и неговите бивши съюзници.  Саудитска Арабия, Бахрейн, Египет и ОАЕ прекъснаха отношенията си с Катар през юни, обвинявайки Доха, че подкрепя екстремизма и че изгражда връзки с Иран. От началото на кризата Иран и Турция, чиито отношения са се подобрили значително през последните месеци, искат да помогнат на Катар да разкъса изолацията, включително и засилвайки търговския си обмен с него. \r\nВисокопоставен член на гюленистката организация (ФЕТО) е заловен от Турската разузнавателна служба (MIT) в съвместна операция със суданските служби, съобщава вестник Daily Sabah.\r\nСъгласно разпространената информация, мъжът е задържан на територията на Судан на основание заповед за арест за „лидерство на въоръжена терористична групировка“. След операцията заподозреният е прехвърлен в Турция. \r\nУточнява се, че задържаният е отговарял за финансирането на ФЕТО, сочена от Анкара като отговорна за неуспешния опит за държавен преврат от юли 2016 г. \r\nБригаден генерал Масуд Джазейри, заместник-началник щаб на въоръжените сили на Иран, отхвърли данните, че страната му въоръжава йеменските бунтовници-хути и оглавяваното от тях правителство, заявявайки, че арабската държава може и сама да посрещне нуждите си в сферата на отбраната, пише  Tehran Times.\r\n„Йемен изпитва спешна нужда от хуманитарна помощ от целия свят и ние призоваваме да му се помогне под всяка възможна форма“, заяви ген. Джазейри. Той добави, че помощта на Иран към Йемен е ограничена до хуманитарна помощ и не включва въоръжение. \r\nТрима български граждани са изправени пред съда на тихоокеанската островна държава Фиджи по обвинение от миналия месец, че са се занимавали със скиминг на банкови карти, пише  Fiji Times.\r\nПрес-секретарят на местната полиция Ана Наисоро заяви, че тримата са обвинени, че притежават скимиращо устройство и са имали намерението чрез него да получат по нечестен начин лична финансова информация. Според нея единият от заподозрените се обвинява и в „нерегламентиран достъп до ограничена информация“, докато другите двама за опит за това. \r\nДвама души са загинали при срутване на мина в турската провинция Зонгулдак, съобщава вестник Hurriyet. Съгласно разпространената информация, един миньор е успял да избяга и да се спаси преди рухването в съоръжението.\r\nПрез последните години злополуките засегнаха турската минна промишленост, като най-тежкият инцидент бе през май 2014 г., когато при експлозия в мина за добив на въглища загинаха 301 души. \r\nНа 18 октомври тази година седмина миньори загинаха при инцидент в провинция Шърнак, югоизточната Турция.", "date": "2017.11.28", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/28/2461394/reuters-natiskat-nad-irlandskiya-vitsepremier-se-zasilva-na-fona-na-opasnostta-ot-predsrochni-izbori.html", "text": "Премиерът на Ирландия Лео Варадкар заяви, че той и опозиционният лидер Майкъл Мартин ще направят всичко по силите си, за да избегнат предсрочни избори на фона на спора около бъдещето на вицепремиера, предаде Reuters. Управляващата партия и опозицията имат 24 часа да решат политическия спор, който хвърли сянка върху предстоящата среща на върха, фокусирана върху плановете на съседна Великобритания да напусне Европейския съюз. \r\nИрландия ще изиграе ключова роля на срещата. На нея Дъблин ще заяви мнение дали е постигнат достатъчен напредък по въпроса за границата между Ирландия и Северна Ирландия, влизаща в състава на Обединеното кралство. \r\nПолитическата криза в Ирландия се разрази след обвинения в лъжесвитеделстване срещу вицепремиера Франсис Фицджералд по време на полицейско разследване преди 10 години. Ако вицепремиерът не подаде оставка, опозиционната партия Фина фойл планира във вторник да гласува вот на недоверие срещу нея. \r\nМиналата седмица Варадкар заяви, че ако вотът не бъде оттеглен, той ще бъде принуден да насрочи предсрочни избори до края на годината. Според представители на ЕС, тази възможност може да обърка плановете за срещата на върха за Брекзит, планирана за 14 и 15 декември.  Калина Жекова", "date": "2017.11.28", "title": "Reuters: Натискът над ирландския вицепремиер се засилва на фона на опасността от предсрочни избори"}
{"url": "http://www.focus-news.net/news/2017/11/28/2461395/dvama-dushi-sa-zaginali-sedem-sa-raneni-pri-zhelezopaten-intsident-v-belgiya.html", "text": "В Белгия двама железопътни работници са загинали, а няколко пътници са ранени, след като катастрофирал влак е потеглил и е прегазил няколко души от аварийния екип, поправящ релсите, и след това се е сблъскал с друг пътнически влак, предаде AFP. Първият инцидент е станал в понеделник сутринта. При него влакът е ударил автомобил на жп прелез в Морланвелц, близо до Шарлроа, в южната част на Белгия. В резултат на сблъсъка по локомотива са нанесени щети, а колата е избухнала в пламъци. \r\nЖп линията е била затворена до края на деня, докато аварийният екип отстрани щетите по релсите. По-късно вечерта, когато службите са изтегляли влака от мястото на инцидента, той се е откачил и е връхлетял върху работниците. В резултат двама са загинали, а други двама са тежко ранени. \r\nСлед това композицията е продължила движението си и е ударила друг пътнически влак в района на Лувиер, на около четири километра от мястото на първия сблъсък. В резултат са пострадали петима души. \r\nЗапочнато е разследване.  Калина Жекова", "date": "2017.11.28", "title": "Двама души са загинали, седем са ранени при железопътен инцидент в Белгия"}
{"url": "http://www.focus-news.net/news/2017/11/28/2461396/the-economist-strannata-geopolitika-zad-rastyashtite-tseni-na-petrola.html", "text": "Странен парадокс бележи наблюдавания в последно време скок в цените на петрола до около 60 долара за барел, което е най-високото им ниво за последните две години, пише The Economist. От една страна, това донякъде отразява оптимистичните нагласи, че на срещата на ОПЕК на 30 ноември във Виена ще бъде удължено до края на следващата година споразумението със страните производителки на петрол, които не са членки на ОПЕК, като Русия, за ограничаване на добива. От друга страна, това донякъде е функция на опасенията, че напрежението в региона между Саудитска Арабия и съседките й Иран и Катар, членки на ОПЕК, може да ескалира до там, че да бъдат нарушени доставките от най-богатия на петрол регион в света. Именно заради тези обтегнати отношения чиновниците от Персийския залив са спрели да използват общ чат, действал дотогава като важен инструмент за координация. Така че правдоподобно ли е да се очаква, че хора, които не могат да комуникират един с друг чрез социална медия все пак ще успеят да се споразумеят за тежките съкращения в продукцията - ключови за поддържане на високи цени? \r\nКраткият отговор е да. Досега ОПЕК успява да просъществува въпреки вътрешните разногласия и дори въоръжени конфликти, като инвазията на Ирак в Кувейт през 1990 г. Действително, една от причините за засилващата се увереност за продължаване на споразумението, чийто срок изтича следващия март, е фактът, че членките на ОПЕК  продължават да го спазват. Това е забележително на фона на ескалиращото напрежение между саудитците сунити и техните шиитски съперници. Дори и в по-спокойни времена в миналото, участниците в договора започват да мамят, когато цените скочат.", "date": "2017.11.28", "title": "The Economist: Странната геополитика зад растящите цени на петрола"}
{"url": "http://www.focus-news.net/news/2017/11/28/2461397/avstraliyskata-politsiya-zadarzha-mazh-planiral-teroristichna-ataka-po-vreme-na-novogodishnite-praznenstva-v-melbarn.html", "text": "Австралийската полиция е арестувала 20-годишен мъж по подозрение, че е планирал терористична атака по време на новогодишните празненства в Мелбърн, предаде Reuters. От органите на реда посочват, че полицейската операция продължава, но повече арести не се очакват. С това заплахата във втория по големина град в Австралия „е овладяна“, се казва в изявление на полицията. В текста се добавя, че арестът не е свързан с други полицейски разследвания.  Калина Жекова", "date": "2017.11.28", "title": "Австралийската полиция задържа мъж, планирал терористична атака по време на новогодишните празненства в Мелбърн"}
{"url": "http://www.focus-news.net/news/2017/11/28/2461398/turtsiya-siriyskite-pregovori-v-astana-i-zheneva-ne-se-konkurirat-pomezhdu-si.html", "text": "Мирният процес в Астана се води успоредно с мирните преговори в Женева, а не се конкурира с тях. Това заяви премиерът на Турция Бинали Йълдъръм по време на реч пред Международния институт за стратегически проучвания в Лондон, предаде AFP‘ „Този процес не се състезава с процеса в Женева“, каза Йълдъръм и добави: „Мирните преговори в Астана, тристранните срещи не са алтернатива на Женева. Това, което се опитваме да направим, е да подготвим почвата за решение в Женева“. \r\nРуският президент Владимир Путин, заедно със своите колеги от Иран и Турция през последните месеци активизираха дипломатическите и военни инициативи, фокусирани върху Сирия, и проведоха седем срещу в казахстанската столица.  Калина Жекова", "date": "2017.11.28", "title": "Турция: Сирийските преговори в Астана и Женева не се конкурират помежду си"}
{"url": "http://www.focus-news.net/news/2017/11/28/2461399/balgariya-v-svetovnite-medii-agentsiya-fokus.html", "text": "Българската православна църква е предприела стъпки към възможното признаване на Македонската православна църква - разведряване, които отразява стоплянето на отношенията между правителствата на двете балкански държави, предава  Reuters.\r\nВъпреки това, решението едва ли ще бъде прието от другите православни църкви като тези на Гърция и на Сърбия, в регион, където религиозната идентичност често е свързана с националистически страсти и с политиката. \r\nМакедонската православна църква се формира, докато страната е част от комунистическа Югославия, но никога не е признавана от другите православни църкви заради спора около нейната независимост от Сръбската православна църква, с която по-рано е официално обединена. \r\nТози месец МПЦ изпрати официална молба до 1100-годишната БПЦ с молба да ѝ стане символична „църква-майка“. В свое официално заявление БПЦ съобщава, че е „наясно със свещеното си задължение и предприема всички необходими мерки за установяването на каноничния статут на македонската църква“.\r\n „Ние трябва да приемем протегнатата ръка на Македония. Това е най-малкото, което можем да сторим, защото те са наши братя“, заяви българският патриарх Неофит. \r\nТова се случва три месеца, след като министър-председателите на България и на Македония Бойко Борисов и Зоран Заев подписаха договор за добросъседство, което да реши дипломатическите въпроси между двете страни и да ускори европейската интеграция на Македония. \r\n„Светият синод на БПЦ ще се консултира с другите европейски православни църкви, включително и с тези на Русия, Гърция и Сърбия, преди да обяви окончателното си решение“, допълни патриархът. \r\nПравославната църква е втората по размер християнска деноминация по света с повече от 250 милиона вярващи, но за разлика от католическата църква няма върховен водач, сравним с папата, а вместо това се състои от фактически национални църкви, всяка водена от патриарх. \r\nВсе още няма реакция от Сръбската или от Гръцката православни църкви относно действията на България, но тя едва ли ще бъде позитивна. \r\nГърция се намира в дългогодишен спор с Македония относно името на държавата, което е също името на северна гръцка провинция и Атина блокира опитите на правителството в Скопие да се присъедини към ЕС и НАТО. \r\nРуската православна църква, най-голямата на света, едва ли ще направи нещо, което да застраши силните връзки между Москва и Белград. Москва също така се противопоставя на плановете на Македония да се присъедини към евроатлантическите структури. \r\nНо БПЦ  може едностранно да признае македонската църква -  решение, което ще зарадва българските националисти. \r\n„Българската църква трябва да признае македонската“, смята българският министър на отбраната Красимир Каракачанов, съпредседател на „Обединени патриоти“, младши партньор в дясно-центристката коалиция, управляваща в София. „Двете братски църкви говорят без преводач и използват едни и същи църковни книги“, добави той.   Прессекретарят на унгарското правителство Берталан Ховаши съобщи, че по време на провежданата в Будапеща среща на високо равнище между Китай и страните от Централна и Източна Европа министър-председателят Виктор Орбан е провел среща с българския си колега Бойко Борисов, предава унгарската медия  Kisalföld.\r\nХоваши заяви, че по време на срещата си двамата министър-председатели са се разбрали следващата година срещата на високо равнище между Китай и страните от Централна и Източна Европа да се проведе в България. \r\n„България вижда голям потенциал в отношенията между Китай и 16-те страни от Централна и Източна Европа“, заяви българският министър-председател.  По време на срещата Бойко Борисов подчерта, че България ще поеме през следващата година ротационното председателство на ЕС, като ще се съсредоточи върху развитието на Западните Балкани. \r\nНа свой ред Орбан заяви, че „укрепването на китайската икономика има голям потенциал за държавите от Централна и Източна Европа“.  Той добави, че в развиващия се нов световен ред ролята на  Китай се е увеличила значително и ще продължи  да нараства  в бъдеще. „Китай се превърна във определяща сила от финансова и технологична гледна точка, и Източна и Централна Европа приветстват това развитие“, допълни той.\r\nОрбан  посочи, че има огромен потенциал за развитие в региона. „За да се развие регионът, са необходими външни технологии и финансови ресурси, само европейските ресурси не са достатъчни“, уверен е унгарският министър-председател, който  приветства факта, че Китай, като част от новия световен ред, иска да присъства в развитието на региона. Трима български граждани са изправени пред съда на тихоокеанската островна държава Фиджи по обвинение от миналия месец, че са се занимавали със скиминг на банкови карти, пише  Fiji Times.\r\nПрес-секретарят на местната полиция Ана Наисоро заяви, че тримата са обвинени, че притежават скимиращо устройство и са имали намерението чрез него да получат по нечестен начин лична финансова информация. Според нея единият от заподозрените се обвинява и в „нерегламентиран достъп до ограничена информация“, докато другите двама за опит за това.  Президентът на България Румен Радев пристигна в Кипър на двудневно посещение, пише   Cyprus Mail.\r\nБългарският президент и антуражът му са посрещнати от неговия кипърски колега Никос Анастасиадис. След официалната церемония по посрещането е проведена лична среща между двамата президенти, следвана от преговори с участие на съответните делегации. \r\nПодписани са серия от двустранни споразумения в сферата на търговското корабоплаване, образованието, културата и науката.  На закрито заседание в събота (24 ноември) българският парламент реши да не признава позициите на Европейската комисия по отношение на случай на злоупотреба с господстващо положение на пазара от страна на Български енергиен холдинг (BEH) и нейните дъщерни дружества „Булгаргаз\" и „Булгартрансгаз\", отбелязва EurActiv.\r\nБългарската газопреносна мрежа е собственост на „Булгартрансгаз\", част от Българския енергиен холдинг, който е натрупал дълг от милиони евро към държавния бюджет. Холдинговото дружество бе създадено през 2008 г. от тогавашния министър-председател Сергей Станишев. „Булгаргаз“ пък е най-голямата българска газоразпределителна компания, припомнят от редакцията.\r\nСложността на българската енергийна търговия спомогна за запазването на монополите и за противодействие на правилата за либерализация на енергийната политика в ЕС. Според информация на местните медии депутатите в София са одобрили позиция, според която България не бива да признава предполагаеми нарушения и не трябва да поема отговорност за тях.  Всички 176 депутати, присъстващи в Народното събрание, са гласували в подкрепа на предложението за отхвърляне на позициите на ЕК, внесено от депутатите от опозицията Желю Бойчев и Таско Ерменков.\r\nСъс същото решение парламентът възложи на министъра на енергетиката Теменужка Петкова да предприеме всички необходими действия за защита на интересите на страната и засегнатите дружества, включително действия за обжалване на решенията на комисията.\r\nДелото се отнася до жалба от частната газова компания „Овергаз\". Отношенията между нея и държавните газови компании са сложни. През 2010 г. „Булгартрансгаз\" блокира достъпа на „Овергаз“ до газовата мрежа. В резултат на това частната компания подаде жалба до ЕК, която предприе разследване за евентуални нарушения на антитръстовите правила, като част от разследването на „Газпром\", което все още е в ход. \r\nГлобата, наложена на „Булгаргаз\", „Булгартрансгаз\" и Български енергиен холдинг може да достигне 330 млн. евро, припомни Петкова. Министърът на енергетиката обясни, че ако страната признае нарушението, санкцията може да бъде намалена с почти 30%.\r\nПеткова спомена също заседанието между ЕК и „Газпром\", където вместо глоба, на руския газов монополист бе предложена опция за преструктуриране. Но тя добави, че България не е успяла да постигне подобно споразумение. Окрилена от неотдавнашното признание на българското малцинство в Албания, София се надява да постигне подобен резултат и в Косово, изразявайки претенции, че горяните в най-младата държава на Балканите са българи, предава Balkan Insight.\r\nБългария настоява за официално признаване на българското малцинство в Косово, не само като последствие от неотдавнашното признаване на българско малцинство в Албания, но като част от „редовната държавна политика\", обясни ръководителят на Държавната агенция за българите в чужбина Петър Харалампиев.\r\n„България бе сред първите страни, които признаха Косово за (независима) държава. Искаме българите в Косово да бъдат признати за малцинство, за да можем да им помогнем да живеят по-добре и да имат по-добри възможности да изучават майчиния си език и да запазят своята култура \", подчерта Харалампиев.\r\n„България може да помогне на Косово с европейската му интеграция. Косово може сериозно да се възползва от подкрепата на България \", допълни ръководителят на Държавната агенция за българите в чужбина.\r\nНа 13 октомври, след натиск от страна на българските политици и евродепутати, албанският парламент прие Закон за националните малцинства, който признава наличието на девет малцинства в страната, включително българско.", "date": "2017.11.28", "title": "България в световните медии (Агенция \"Фокус\")"}
{"url": "http://www.focus-news.net/news/2017/11/28/2461400/sport-mok-lishi-ot-medali-oshte-chetirima-ruski-sportisti.html", "text": "Международният олимпийски комитет (МОК) лиши още четирима руски спортисти от медалите, спечелени на Зимните Олимпийски игри през 2014 г. Това са биатлонистките Олга Вилухина и Яна Романова, и бобслеистите Алексей Негодайло и Дмитрий Труненков, става ясно от съобщение, разпространено от пресслужбата на МОК.\r\nЧетиримата руски спортисти са признати за виновни в нарушения на антидопинговите правила по време на игрите, проведени в черноморския курорт Сочи. Техните резултати ще бъдат анулирани. Съгласно разпространената информация, на четиримата ще им бъде забранено да участват в състезания, организирани под егидата на МОК.", "date": "2017.11.28", "title": "Спорт: МОК лиши от медали още четирима руски спортисти"}
{"url": "http://www.focus-news.net/news/2017/11/28/2461401/mezhdunarodnoto-letishte-v-bali-shte-ostane-zatvoreno-za-vtori-poreden-den-zaradi-opasnost-ot-vulkanichno-izrigvane.html", "text": "Международното летище в Бали ще остане затворено за втори пореден ден заради опасност от вулканично изригване, предаде AFP. От местните власти посочват, че летището ще остане затворено до сряда сутринта, местно време.\r\nВ понеделник десетки хиляди туристи се оказаха блокирани на международното летище на популярния индонезийски остров Бали, след като изригването на вулкана Агунг принуди властите да наложат временното му затваряне. Мярката се наложи, след като стана ясно, че пепелта, изхвърлена във въздуха след изригването на вулкана, е достигнала до въздушното пространство над летището. Калина Жекова", "date": "2017.11.28", "title": "Международното летище в Бали ще остане затворено за втори пореден ден заради опасност от вулканично изригване"}
{"url": "http://www.focus-news.net/news/2017/11/28/2461402/silna-eksploziya-raztarsi-tel-aviv-ima-zhertvi.html", "text": "Силна експлозия разтърси Тел Авив, предаде AFP. Взривът е станал в железария в квартал Яфо. Постъпва противоречива информация относно броя на жертвите. Според вестник Haaretz, загинали са трима души, има и ранени. Изданието посочва, че вероятно става дума за инцидент. Започнато е разследване.  Калина Жекова", "date": "2017.11.28", "title": "Силна експлозия разтърси Тел Авив, има жертви"}
{"url": "http://www.focus-news.net/news/2017/11/28/2461403/daily-mail-17-godishno-momche-be-namereno-za-vinovno-za-planiraneto-na-atentat-v-kardif.html", "text": "17-годишно момче бе намерено за виновно за планирането на атентат в Кардиф, пише Daily Mail. Вдъхновено от „Ислямска държава“, момчето е възнамерявало да се вреже с автомобил в тълпата по време на концерт на канадския поп певец Джъстин Бийбър в столицата на Уелс. Полицията е намерила оставено от него „мъченическо писмо“, в което се описва като „боец на „Ислямска държава“. \r\nСпоред органите на реда, планираното от момчето нападение наподобява атаката пред британския парламент от март, при която микробус прегази няколко пешеходци на лондонския Уестминстърски мост. \r\nМомчето е признало, че притежава нож и чук и че е написало писмото, но отрича да е възнамерявал да нарани някого. Присъдата ще бъде произнесена през януари.  Калина Жекова", "date": "2017.11.28", "title": "Daily Mail: 17-годишно момче бе намерено за виновно за планирането на атентат в Кардиф"}
{"url": "http://www.focus-news.net/news/2017/11/28/2461404/sport-balgariya-pobedi-s-7774-pri-gostuvaneto-si-na-islandiya.html", "text": "България победи с 77:74 при гостуването си на Исландия в квалификационен мач от Група „F“ за Световното първенство по баскетбол в Китай през 2019. Българските национали са на предпоследното, трето място в групата. \r\nВ другия мач от групата отборът на Чехия постигна втора победа в квалификациите, след като се наложи с 64:56 при гостуването си на Финландия. Така чехите оглавиха класирането в с четири точки. За следващата фаза се класират първите три тима", "date": "2017.11.28", "title": "Спорт: България победи с 77:74 при гостуването си на Исландия"}
{"url": "http://www.focus-news.net/news/2017/11/28/2461405/nezavisimaya-gazeta-v-sveta-nyama-darzhava-bez-organizirana-prestapnost.html", "text": "Експертите от Световния икономически форум съставиха класация на държавите по влияние на организираната престъпност върху бизнеса, пише „Независимая газета“. Оказва се, че в света няма държави, в които предприемачите не се сблъскват с необходимостта да се откупват от престъпния свят. По този показател Русия е заела 86-то място от 137 страни. Русия се оказва и единствената членка на БРИКС, където показателят е демонстрирал подобрение от 2012 г. \r\nОрганизацията оценява страните по 12 показателя, като размера на пазара, състоянието на висшето и професионално образование, нивото на развитие на инфраструктурата и състоянието на институциите. Последното понятие включва в себе си нивото на организираната престъпност наред със злоупотребата с държавни средства, корупцията, независимостта на съдилищата, надеждността на услугите на полицията и т.н. \r\nНай-благополучната по този показател е Финландия, следвана от Норвегия и Оман. Най-тежко е положението на бизнеса в Латинска Америка – Салвадор, Хондурас, Венецуела, Мексико, Гватемала, Ямайка и Колумбия заемат последните места в класацията. На дъното е Салвадор. \r\nВ Европа традицията не се нарушава и въпреки на титаничните усилия на властите, италианската мафия е жива. Бизнесмените в страната са на 123 място. Втора отзад напред сред страните от ЕС е България на 119 място, пише изданието.  Калина Жекова", "date": "2017.11.28", "title": "„Независимая газета“: В света няма държава без организирана престъпност"}
{"url": "http://www.focus-news.net/news/2017/11/28/2461406/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Странен парадокс бележи наблюдавания в последно време скок в цените на петрола до около 60 долара за барел, което е най-високото им ниво за последните две години, пише The Economist. От една страна, това донякъде отразява оптимистичните нагласи, че на срещата на ОПЕК на 30 ноември във Виена ще бъде удължено до края на следващата година споразумението със страните производителки на петрол, които не са членки на ОПЕК, като Русия, за ограничаване на добива. От друга страна, това донякъде е функция на опасенията, че напрежението в региона между Саудитска Арабия и съседките й Иран и Катар, членки на ОПЕК, може да ескалира до там, че да бъдат нарушени доставките от най-богатия на петрол регион в света. Именно заради тези обтегнати отношения чиновниците от Персийския залив са спрели да използват общ чат, действал дотогава като важен инструмент за координация. Така че правдоподобно ли е да се очаква, че хора, които не могат да комуникират един с друг чрез социална медия все пак ще успеят да се споразумеят за тежките съкращения в продукцията - ключови за поддържане на високи цени? \r\nКраткият отговор е да. Досега ОПЕК успява да просъществува въпреки вътрешните разногласия и дори въоръжени конфликти, като инвазията на Ирак в Кувейт през 1990 г. Действително, една от причините за засилващата се увереност за продължаване на споразумението, чийто срок изтича следващия март, е фактът, че членките на ОПЕК  продължават да го спазват. Това е забележително на фона на ескалиращото напрежение между саудитците сунити и техните шиитски съперници. Дори и в по-спокойни времена в миналото, участниците в договора започват да мамят, когато цените скочат. \r\n17-годишно момче бе намерено за виновно за планирането на атентат в Кардиф, пише Daily Mail. Вдъхновено от „Ислямска държава“, момчето е възнамерявало да се вреже с автомобил в тълпата по време на концерт на канадския поп певец Джъстин Бийбър в столицата на Уелс. Полицията е намерила оставено от него „мъченическо писмо“, в което се описва като „боец на „Ислямска държава“. \r\nСпоред органите на реда, планираното от момчето нападение наподобява атаката пред британския парламент от март, при която микробус прегази няколко пешеходци на лондонския Уестминстърски мост. \r\nМомчето е признало, че притежава нож и чук и че е написало писмото, но отрича да е възнамерявал да нарани някого. Присъдата ще бъде произнесена през януари. \r\nГлавният преговарящ на ЕС по Брекзит Мишел Барние заяви, че „моментът на истината“ е близо в преговорите за излизането на Великобритания от ЕС, пише  The Guardian.\r\n„Надявам се в следващите дни да постигнем споразумение относно принципите. Трябва да имаме реален, достатъчен прогрес по трите ключови сфери, където решението на Великобритания създаде много несигурност и дори страхове“, заяви Барние по време на среща на ЕС, провела се в Талин. \r\n„Моментът на истината приближава, имаме Европейски съвет под председателството на Естония на 14 и 15 декември и се надявам, че тогава ще висим реален, достатъчен прогрес по условията на нашето разделяне. Това ще ми помогне да препоръчам началото на следващите фази на преговорите – едната за преходния период, а втората за бъдещите отношения“, добави той.", "date": "2017.11.28", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/11/28/2461407/kommersant-siriyskite-mirni-pregovori-v-zheneva-startirat-v-napregnata-obstanovka.html", "text": "В Женева на 28 ноември ще се открие осмият кръг от междусирийските мирни преговори. Първото подобно заседание след срещата на върха между Русия, Турция и Иран, е призвана да съживи политическия процес в Сирия, възобновявайки обсъждането по въпросите около следвоенното устройство, включително провеждането на избори и списването на нова конституция. Въпреки това предпоставите към преговорите не позволяват да се надяваме на пробив – макар сирийската опозиция за пръв път да се съгласи да излезе с единна делегация, сред нейните членове остават остри разногласия, преди всичко по въпроса за съдбата на президента Башар Асад. Част от опозиционерите продължават да настояват на скорошната му оставка, което даде на правителствената делегация повод да отложи пристигането си в Женева. Освен това, от женевските преговори зависи съдбата на Конгреса за национален диалог в Сирия, който властите в Русия искат да свикат в Сочи, пише „Коммерсант“.  Калина Жекова", "date": "2017.11.28", "title": "„Коммерсант“: Сирийските мирни преговори в Женева стартират в напрегната обстановка"}
{"url": "http://www.focus-news.net/news/2017/11/28/2461408/vedomosti-ruski-su-30-e-prihvanal-amerikanski-samolet-nad-cherno-more.html", "text": "Руски изтребител Су-30 е прихванал американски самолет P-8A Poseidon над Черно море, информира „Ведомости“, като се позова на изявление на представителя на Пентагона Мишел Балданзa. „Американският самолет е работил в международното въздушно пространство и не е направил нищо, което да провокира такива действия от руска страна“, каза Балданза, като определи действията на руския пилот като „небезопасни“. По думите й, Су-30 е прелетял на 50 фута разстояние пред P-8 Poseidon, заради което американският пилот е извършил рязка маневра, довела до силна турбулентност. Инцидентът е станал в събота. От министерството на отбраната на Русия все още не са коментирали ситуацията.  Калина Жекова", "date": "2017.11.28", "title": "„Ведомости“: Руски Су-30 е прихванал американски самолет над Черно море"}
{"url": "http://www.focus-news.net/news/2017/11/28/2461409/trima-tsivilni-sa-raneni-pri-ataka-sreshtu-frenski-voennosluzheshti-v-burkina-faso-predi-vizitata-na-emanyuel-makron.html", "text": "Трима цивилни са пострадали при атака срещу френски военнослужещи в Буркина Фасо малко преди визитата на президента на Франция Еманюел Макрон в африканската страна, предаде AFP.  Двама нападатели на мотоциклети са хвърлили гранати към автомобил на френската армия, пътуващ към казарми в столицата Уагадугу, помещаващи френските спецчасти. При нападението са пострадали трима местни жители, един от които е в тежко състояние. \r\nФренският президент пристигна в Буркина Фасо в понеделник вечерта. Това е първата спирка от тридневната обиколка на Макрон в Африка, имаща за цел да засили влиянието на Франция на континента и да ограничи мигрантския поток към Европа. \r\nВтората спирка от обиколката на Макрон ще стане Кот д‘Ивоар. . Калина Жекова", "date": "2017.11.28", "title": "Трима цивилни са ранени при атака срещу френски военнослужещи в Буркина Фасо преди визитата на Еманюел Макрон"}
{"url": "http://www.focus-news.net/news/2017/11/28/2461410/balgarskata-pravoslavna-tsarkva-shte-se-zastapi-pred-pomestnite-pravoslavni-tsarkvi-za-ustanovyavaneto-na-kanonicheski-statut-na-makedonskata-pravoslavna-tsarkva-obzor.html", "text": "Светият Синод реши да излъчи комисия за установяването на канонически статут на Македонската православна църква. Това стана ясно след като в понеделник на свое заседание Светият Синод обсъди искането за признаване на независимостта на Македонската православна църква ѝ стане символична „църква-майка“. Миналата седмица президентът Румен Радев и Негово Светейшество Българският патриарх Неофит проведоха среща и заявиха обща позиция, че Българската държава и Българската православна църква са единни в желанието си за развитието и задълбочаването на отношенията между България и Република Македония. По време на срещата бе отбелязана и духовната родственост на България и Република Македония. Тогава патриарх Неофит запозна държавния глава с внесеното в Канцеларията на Светия Синод писмо от Македонската православна църква, с което се призовава за възстановяване на евхаристийното единство на БПЦ „с възобновената Охридска архиепископия в лицето на МПЦ“ и го увери в добрата воля от страна на Българската патриаршия да се търсят пътища за неговото благополучно разрешаване. В решението на Св. Синод се посочва, че при положение, че Македонската православна църква признава Българската \r\nПравославна църква за своя Майка-Църква, то БПЦ – БП със съзнание за своя свещен дълг поема ангажимента да окаже пълно съдействие, като ходатайства и се застъпва пред Поместните православни църкви, предприемайки всичко необходимо за установяването на канонически статут на МПЦ. За целта Светият Синод  определи Синодална архиерейска комисия за преговори с на Македонската православна църква и останалите Поместни православни църкви. Председател на комисията ще бъде Старозагорският митрополит Киприан, а нейни членове -  Ловчанският митрополит Гавриил, Пловдивският митрополит Николай, Западно- и Средноевропейският митрополит Антоний, Варненски и Великопреславски митрополит Йоан, Неврокопският митрополит Серафим, Русенският митрополит Наум и Врачанският митрополит Григорий. \r\n„Ние трябва да приемем протегнатата ръка на Македония. Това е най-малкото, което можем да сторим, защото те са наши братя“, заяви българският патриарх Неофит. „Светият синод на БПЦ ще се консултира с другите европейски православни църкви, включително и с тези на Русия, Гърция и Сърбия, преди да обяви окончателното си решение“, допълни патриархът. „Българската църква трябва да признае македонската“, смята българският министър на отбраната Красимир Каракачанов и съпредседател на „Обединени патриоти“. „Двете братски църкви говорят без преводач и използват едни и същи църковни книги“, добави той. \r\nСветият синод на епископите на Македонската православна църква - Охридската архиепископия, изрази благодарност на патриарха на България и на членовете на Светия синод на Българската православна църква (БПЦ), след като бе взето решение по отношение на по-рано изпратеното писмо. „Решението, взето от Светия синод на БПЦ, дава надежда, че статутът на законна автокефалия на Македонската православна църква в семейството на местните православни църкви ще бъде окончателно уреден. Очакваме в бъдеще БПЦ да продължи да сътрудничи на македонската православна църква в осъществяването на божествената цел\", се казва в изявление на Македонската православна църква - Охридската архиепископия.\r\nСпоред д-р Борислав Цеков, автор и вносител на действащия Закон за вероизповеданията и преподавател по конституционно и по църковно право, Светият Синод е проявил мъдрост и мъжество като е отказал едностранно да признае МПЦ и да възстанови евхаристийно общение. „Нашите архиереи показаха за пореден път, че стоят на здрави православни позиции и заедно с това с мъжество защитиха националните интереси, предпазвайки църквата и България от риска да бъде извадена от Светото православие поради неканонични действия“, коментира д-р Цеков. Историкът проф. Пламен Павлов оцени като положително решението на Светия синод за установяването на каноническия статут на Македонската православна църква., тъй като то показва началото на диалог. „Като цяло, решението на практика означава признаване на Охридската архиепископия, или поне - стартиране на това признаване. Това, виждаме, че се разбира от много хора, и в България, и в Македония. Решението среща положителни реакции, радост и някакво удовлетворение, тъй като само преди няколко дни имаше противоречиви изказвания от страна на Българската православна църква, които по-скоро говореха за отлагане, за протакане, едва ли не - нежелание да се започне всичко това, което ние искаме“, коментира той.\r\nАрхеологът и историк проф. Николай Овчаров заяви, че решението на Светия синод е исторически факт. По думите му приетата позицията е нормална, защото, ако се приеме крайната позиция, т. е. - веднага да се признае Македонската църква, това означава Българската църква да получи схизма, което би представлявало отричане от всичките останали църкви.\r\nМакедонският журналист Александър Дамовски коментира, че първите официалните реакции на църквата и политиците за решението на Св. синод за установяване на каноническия статут на Македонската църква са положителни. Главният редактор на електронното издание МКД  допълни, че македонската общественост приветства това решение и то се приема като талаз от вълни на позитивна енергия, която беше създадена с подписването на договора за добросъседство между двете страни.\r\nСпоред него обаче остават все още много нерешени въпроси и една трудна дискусия. \r\nТемата получи широк международен отзвук. Информационната агенция „Ройтерс“ отбеляза, че Българската православна църква е предприела стъпки към възможното признаване на Македонската православна църква - разведряване, които отразява стоплянето на отношенията между правителствата на двете балкански държави. Според агенцията обаче решението едва ли ще бъде прието от другите православни църкви като тези на Гърция и на Сърбия, в регион, където религиозната идентичност често е свързана с националистически страсти и с политиката. „Ройтерс“ посочва, че Македонската православна църква се формира, докато страната е част от комунистическа Югославия, но никога не е признавана от другите православни църкви заради спора около нейната независимост от Сръбската православна църква, с която по-рано е официално обединена. Медията отбелязва, че писмото от Македонската православна църква и решението на Св. Синод на Българската православна църква това се случват три месеца, след като министър-председателите на България и на Македония Бойко Борисов и Зоран Заев подписаха договор за добросъседство, което да реши дипломатическите въпроси между двете страни и да ускори европейската интеграция на Македония. \r\n„Ройтерс“ припомня, че православната църква е втората по размер християнска деноминация по света с повече от 250 милиона вярващи, но за разлика от католическата църква няма върховен водач, сравним с папата, а вместо това се състои от фактически национални църкви, всяка водена от патриарх. \r\nВсе още няма реакция от Сръбската или от Гръцката православни църкви относно действията на България, но тя едва ли ще бъде позитивна, коментира медията и добавя, че Гърция се намира в дългогодишен спор с Македония относно името на държавата, което е също името на северна гръцка провинция и Атина блокира опитите на правителството в Скопие да се присъедини към ЕС и НАТО. Руската православна църква, която е най-голямата в света, пък едва ли ще направи нещо, което да застраши силните връзки между Москва и Белград. Москва също така се противопоставя на плановете на Македония да се присъедини към евроатлантическите структури, но БПЦ може едностранно да признае македонската църква, посочва агенцията.", "date": "2017.11.28", "title": "Българската православна църква ще се застъпи пред Поместните православни църкви за установяването на канонически статут на Македонската православна църква (ОБЗОР)"}
{"url": "http://www.focus-news.net/news/2017/11/28/2461411/polovin-milion-leva-na-den-dostigat-do-balgarskiya-biznes-po-op-inovatsii-i-konkurentosposobnost-obzor.html", "text": "Всеки ден около 500 хил. лв. безвъзмездна европейска помощ достига до българските компании благодарение на Оперативна програма „Иновации и конкурентоспособност“. Това каза заместник-министърът на икономиката Александър Манолев по време на годишното публично събитие за отчитане на напредъка в работата по програмата. По думите му към днешна дата над половин милиард лева от бюджета на програмата е изплатен към бенефициентите. През миналия програмен период този процент на разплатени средства е бил постигнат едва на шестата година. „Или с други думи през програмния период 2014 – 2020 г. се движим 2,5 пъти по-бързо и по-ефективно“, подчерта той и обяви, че с това темпо на работа, очаква до края на програмния период над 3 000 български компании да се възползват от безвъзмездна европейска помощ по програмата. По думите му ОПИК продължава да е една от най-добре представящите се програми в България и към момента няма опасност от загуба на европейско финансиране. Манолев подчерта, че са обявили процедури за над 70% от бюджета на програмата и са сключили над 1 500 договора на обща стойност 1, 414 млрд. лв., като голяма част от тях са в процес на изпълнение. Той съобщи, че през 2018 г. ще стартират нови процедури на обща стойност от около 400 млн. лв. Зам.-министърът на икономиката подчерта, че сериозна тежест се е дала на компаниите от Северозападна България, като над 30% от всички кандидати по ОПИК са именно от този регион. По думите му предстоят две ваучерни схеми, както и една за предприемачество в размер на 67 млн. лв., няколко други, които имат целта да финансират техническото обновление на производството на българските предприятия, както и ресурсна ефективност. Манолев обясни, че програмата за предприемачество е предназначена за млади компании до 2 години – микро, малки и средни предприятия с иновативни и творчески идеи за разработване на нови продукти. \r\nГлавният директор на Главна дирекция „Европейски фондове за конкурентоспособност“ Ивелина Пенева представи графики за изпълнението на ОПИК, а нейният заместник Калин Маринов запозна аудиторията с данните по другата програма, която се реализира в министерството – ОП „Инициатива за малки и средни предприятия“. Пенева уточни, че са предвидили 76 млн. лв. за изграждането на газовата връзка Гърция-България през юни 2018 г. „Продължаваме с нови предизвикателства през следващите 12 месеца. Предстои ни насърчаване на предприемачеството. Това е една процедура, която е много чакана. Общият бюджет е 67 млн. лв. Следващата процедура е за подкрепа на малки и средни предприятия. Предстои да се обяви. Общият й бюджет е 13 млн. лв. следващата е стимулиране на внедряването в малки и средни предприятия с размер 107 млн. лв. Процедура за иновационни клъстери с максимален бюджет 29 млн. лв.“, заяви тя. По думите й предстои да бъде обявена през септември 2018 г. „Предвидили сме и друг проект за развитие на София Тех Парк. Предвиденият бюджет е 39 млн. лв., каза още Ивелина Пенева. \r\nКалин Маринов допълни, че 102 млн. евро е европейският ресурс за инициативата за малки и средни предприятия. По думите му инициативата за малки и средни предприятия представлява финансов инструмент за предоставяне на дългово финансиране. Той уточни, че с инициативата се осигурява по-достъпно финансиране под формата на кредити. \r\n„Това е първият такъв инструмент, в който Европейската инвестиционна банка и Европейският инвестиционен фонд влагат собствени средства. От 2 до 12 години може да бъде продължителността на кредита. Финалната дата, до която могат да бъдат усвоени средствата е 31 декември 2019 г. Инициативата се появи на пазара в края на миналата година декември месец. Първите кредити бяха отпуснати почти веднага. След 7 месеца изпълнение на програмата вече бяха отпуснати 1460 кредита и приблизително 156 млн. евро. Само преди няколко дни приключи кандидатстването по първия инструмент за малки и средни предприятия“, каза още Калин Маринов. \r\nПо време на събитието бяха представени и новите схеми за кандидатстване, които ще бъдат открити през 2018 г., както и някои от добрите примери от реализираните проекти. Много от представителите на бенефициенти, показаха резултатите в производството си, след успешно внедрени иновации или подобрения в него. Сред гостите на форума бяха представители на бизнеса, браншови организации, държавни институции, медии и др.\r\nЛюба АЛЕКСИЕВА", "date": "2017.11.28", "title": "Половин милион лева на ден достигат до българския бизнес по ОП „Иновации и конкурентоспособност“ (ОБЗОР)"}
{"url": "http://www.focus-news.net/news/2017/11/28/2461412/knigata-kaymaka-chalana-na-krasimir-uzunov-be-predstavena-v-yambol-obzor.html", "text": "С поклонение и поставяне на венци на Портала-паметник на Музея на бойната слава в Ямбол започна представянето на книгата „Каймакъ-Чаланъ“ на президента на Агенция и Радиоверига \"Фокус\" Красимир Узунов в града. Множество хора присъстваха на церемонията в знак на поклонение пред загиналите в сражението български военнослужещивъпреки проливния дъжд. Осколки от най-кървавата битка в българската военна история - битката за връх Каймак-Чалан ще бъдат предоставени от Красимир Узунов на ямболския музей. С това ще бъде поставено началото на специален кът в експозицията на музея, който ще събира късчета земя от всички бойни полета, донесли славата на ямболските воини през годините. Самият портал бе възстановен преди четири години, на мястото на някогашния портал на 29-и пехотен Ямболски полк. Там е поставена паметна плоча на загиналите воини от състава на 29-ти, 42-ри и 46-ти пехотни полкове. Представянето на книгата се състоя в Зрителната зала на Община Ямбол. Множество представители на властта, граждани и наследници на оцелелите и загиналите се събраха за представянето на творбата, посветена на героизма на българските воини през Първата световна война, включително и на загиналите офицери и войници от Ямбол и Ямболската околия в Каймакчаланската епопея. \r\nС едноминутно мълчание в памет на загиналите и внасяне знамето на 29-ти пехотен Ямболски полк започна представянето на книгата. Според кмета на Ямбол Георги Славов книгата \"Каймакъ-Чалан\" е дело на един голям българин, успял да събере в един том българския героизъм и чувството на национална гордост, които не бива да се забравят. Той подчерта, че ако тази родова памет остане скрита, ще изчезнем като народ. По думите на Славов книгата на Красимир Узунов „Каймакъ-Чаланъ“ е не само история, но и емоция, героизъм и българщина. според него живата памет остава, но ако не се напише и предаде във времето, няма как да бъде за пример на патриотизъм и подражание.\r\nНародният представител от ГЕРБ и член на парламентарната комисия по отбрана вицеадмирал Пламен Манушев подчерта, че благодарение на книгата, няма българин, който да не е научил за героичните усилия на българските войници да удържат Каймак- Чалан. Той представи историята на сражението и усилията, които се полагат в момента, за да бъде почетена тяхната памет. Според ген. Константин Попов, председател на Комисията по отбрана в НС, Красимир Узунов е човек, който се е отдал на една идея, която пленява доста хора. По думите му книгата \"Каймакъ-Чаланъ\" има само два недостатъка - единият, е, че в нея има детайлна информация за всичко, за хората, участвали в битката, за събитията час по час и ден по ден, което кара читателя да се чуди, как да запомни всичко това. А вторият недостатък е, че книгата се чете бързо. Според него книгата трябва да се чете осмислено, защото има смисъл да се чете и да се вярва. Четенето ни прави различни, защото прави нас по-добри, прави страната ни по-добра, прави ни да сме силни заедно, е мнението на ген. Попов. Той подчерта, че срещата в Ямбол прави всички присъстващи различни - по-добри и повече българи. \r\nСпоред автора Красимир Узунов, историята на България е обречена да се прави от върхове и един от тях е Каймак-Чалан. По думите му той е доказателство за силата и издръжливостта на България, за това , че страната ни може да издържи хиляди жертви на бойното поле дневно, за силата на тези, които са останали у дома, за да ги чакат и ги подкрепят. Узунов разказа, че на Каймак–Чалан нощем още се чуват команди, а духовете на загиналите бродят неспокойни. По думите му книгата е храна за загиналите войни и че именно затова на върха е оставена книга – за да могат духовете да четат и за знаят, че тяхната памет се пази, а героизмът им се помни.\r\n\"Ако трябва с една дума да се опише съдържанието на книгата \"Каймакъ-Чаланъ\" - това е героизъм. Тя ни дава знания не само за българската военна история, но и за самите нас като народ\", заяви кметът на Карлово Емил Кабаиванов по време на представянето на книгата в Ямбол. По думите на Кабаиванов самият той е разбрал от книгата, че е наследник на участник в сражението за Каймак-Чалан. \"За да я има България, трябва да имаме история. И тази книга ни я дава\", допълни Кабаиванов. \r\n\"Битката при Каймак-Чалан е доказателство за това, как българският народ от миролюбив се превръща във воин, пример за доблест, родолюбие и несломимост\", каза от своя страна бригаден генерал Иван Ортомаров. Той подчерта, че и в момента се прави всичко възможно, за да се запазят тези традиции в съвременна българска армия. Полагат се усилия българските военнослужещи да имат самочувствието, че са горди наследници на истински воини. \r\nПредставянето на книгата бе организирано от кмета на Община Ямбол Георги Славов и се състоя в препълнената Зрителна зала на общината. На събитието присъстваха представители на общински и държавни институции, военнослужещи от четирите поделения в града, клуб \"Традиция\", потомци на загиналите в сраженията и много граждани. След представянето Красимир Узунов подписа книги на множеството хора, дошли за да се срещнат с автора на „Каймакъ- Чаланъ“. \r\nЛюдмила ЙОРГОВА", "date": "2017.11.28", "title": "Книгата \"Каймакъ - Чаланъ\" на Красимир Узунов бе представена в Ямбол (ОБЗОР)"}
{"url": "http://www.focus-news.net/news/2017/11/28/2461413/nova-virtualna-platforma-shte-ulesnyava-komunikatsiyata-mezhdu-potrebiteli-i-targovtsi-obzor.html", "text": "Новата виртуална платформа „Аз-клиентът“, разработена от създателите на приложението „Аз-кметът“, ще улеснява комуникацията между потребители и търговци, като основната й цел е да се извършва по-бърз и по-ефективен обмен на информация по потребителски казуси. Тя бе представена на пресконференция от ръководителя на проекта Йонко Лазаров, неговия екип и председателя на Комисията за защита на потребителите (КЗП) Димитър Маргаритов. \r\n„Това е нещо много ефективно, което има за цел да помогне на потребителите да комуникират по-лесно както с търговците, така и с контролния орган – КЗП. Основната цел е бързо, лесно и достъпно всеки гражданин, който е изпаднал в някаква ситуация на некоректно търговско споразумение, да отправи своя сигнал първо към търговеца, а ако това не помогне, и към контролния орган. Нашата работа е спорът да бъде разрешен така, че всички страни да останат удовлетворени“, каза Маргаритов и обясни, че по този начин ще се намалят нелоялните търговски практики и ще се покаже на търговците, че чрез пътя на помирението могат да спечелят много повече клиенти. „Нашата практика показва слаба комуникация във входа на един потребителски спор. Понякога се реагира импулсивно и чувствително, но смятам, че този нов инструмент дава възможност за \"успокояване на топката\", защото създава коридор за комуникация. По този начин може да се изгради култура на комуникацията, каквато е и една от основните цели на КЗП“, допълни Маргаритов и уточни, че според него моментът, в който се представя продуктът, е много правилен и предстоящият студентски празник ще бъде първият му голям тест. „Най-стойностното на платформата според мен е, че е абсолютно безплатна за гражданите и те могат много ясно и точно да го онагледят случая и съответно да се даде възможност бързо даденият търговец да реагира. А ако това не се случи, сигналът ще бъде препратен към КЗП. Нас не ни притеснява това, че ще има повече сигнали, готови сме да реагираме. Радваме се, че тази платформа ще оптимизира нашата работа и ще ни помогне да постигаме по-добри резултати“, каза още той.\r\nРъководителят на проекта Йонко Лазаров обясни, че трите ключови думи на платформата „Аз-клиентът“ са комуникация, контрол и иновация. „Искам да уточня, че тя не е за хейт, а точно обратното. Идеята е ние като потребители във всеки един момент да можем да подадем сигнал за търговския обект, а след това и той по много лесен начин да може да влезе във връзка с клиента. Ако това не се случи, ще се намеси контролният орган“, каза Лазаров.\r\nЦветилена СИМЕОНОВА", "date": "2017.11.28", "title": "Нова виртуална платформа ще улеснява комуникацията между потребители и търговци (ОБЗОР)"}
{"url": "http://www.focus-news.net/news/2017/11/28/2461414/balgariya-shte-bade-domakin-na-sedmata-sreshta-na-varha-161-prez-2018g-obzor.html", "text": "България ще бъде домакин на Седмата среща на държавните и правителствени ръководители на страните от Централна и Източна Европа и Китай през 2018 г. Това стана ясно по време на шестия форум по инициативата „16+1“, която се проведе в унгарската столица Будапеща. Министър-председателят на Унгария Виктор Орбан и премиерът Бойко Борисов проведоха среща по повод предаването на домакинството на инициативата, на която обединиха позициите си, че през последните години сътрудничеството във формат „16+1“ се е развило значително в областта на политиката, икономиката и търговията, транспорта и логистиката, свързаността. Българският министър-председател изрази благодарност към премиерите на Китай и Унгария - Ли Къцян и Виктор Орбан за подкрепата им България да бъде домакин на следващата среща на върха „16+1”. Борисов изтъкна, че инициативата с всички свои проекти ще допринесе не само за просперитета, но и за мира на Балканите, като припомни, че приоритет по време на Българското председателство на Съвета на ЕС през 2018 г. остава евроинтеграцията на страните от Западните Балкани. „Имаме редкия шанс да съчетаем две огромни икономически сили – ЕС и Китай със своите инициативи. Това ще даде възможност да напреднем по много проекти. Колкото повече проекти реализираме, толкова повече регионът ще бъде проспериращ и конкурентоспособен“, коментира българският министър-председател. Той подчерта още, че Унгария проявява интерес към газовия хъб „Балкан“ и изрази надежда предвижданите инвестиции от страна на Китай в инфраструктурата на Балканите ще променят изцяло облика на региона. Премиерът Виктор Орбан от своя страна изрази надежда, че Българското председателство на Съвета на ЕС през първата половина на 2018 г. ще бъде успешно, като отбеляза, че темите за Западните Балкани, бъдещето на Европа, миграцията, многогодишната финансова рамка, кохезионната политика, конкурентността, дигитална Европа са изключително важни за всички граждани на европейската общност.\r\nПо време на срещата си двамата министър-председатели са се обединили и около тезата, че трябва да се мисли за подобно на Брекзит стратегическо споразумение само с Турция. „Да отрегулира процесите, за да спрем да говорим за присъединяване на Турция, защото всички знаем, че няма да се присъедини. Вече 50 години го говорим и не ни отива, нито на турците, нито на европейците. Нужно е едно стратегическо споразумение, което да уреди всички спорни теми и да ни гарантира южния фланг на НАТО. Виктор подкрепи моите думи, че не сериозно от една страна Турция да е неприемлива за Европа, но в същото време да спим спокойно, че тя ни пази гърба от юг“, коментира премиерът Борисов. \r\nПо отношение на предстоящото българско председателство на Съвета на ЕС, той отбеляза: „Винаги съм твърдял, че когато една държава е стабилна, когато и политическата класа, и хората работя за просперитета й, нещата се случват. Имаме една година, през която можем и в Изтока, и в Запада да сме водещи“. По думите му форумът, който ще се проведе на 17 май в София под формат “ЕС – Западните Балкани“ ще бъде репетиция за инициативата 16+1“. „Факт е, че благодарение на всички партии, колкото и да се дрънкаме и да си говорим, България стои много стабилна на фона на всички останали и генерира доверие. Така че с общи усилия имаме шанс не само да ни забелязват и да ни дават председателства, но и да постигнем реални резултати за региона и за нас самите“, заяви още Борисов. \r\nПремиерът Борисов благодари на министър-председателя на Китай Ли Къцян за неговата силна подкрепа и лична ангажираност с инициативата „16+1“, по която вече започва реализацията на проекти в тази част на Европа, допринасящи за подобряване на инфраструктурата и свързаността в региона. Той посочи, че това ще остане във фокуса на България като следваща страна-домакин на форума, тъй като отговаря и на приоритетите ѝ по време на ротационното председателство на Съвета на ЕС. Министър-председателят потвърди и подкрепата на българското правителство и за другата китайска инициатива - „Един пояс, един път”, както и за Платформата за свързаност между ЕС и Китай.\r\nБългария цени високо отношенията си с Китайската народна република. Те се основават на традиционно приятелство, взаимно уважение, желание за разширяване на сътрудничеството и за изпълването му с конкретни, практически резултати, каза Борисов. Като области, открити за китайски инвестиции, той посочи енергетиката, инфраструктурата, транспорта, селското стопанство, индустриалните зони, електронната търговия, иновациите, медицината. Борисов и Ли Къцян отбелязаха откриването в София преди дни на първия Китайски културен център и изразиха очакване той да се превърне в привлекателно средище за културен обмен.", "date": "2017.11.28", "title": "България ще бъде домакин на Седмата среща на върха „16+1“ през 2018г. (ОБЗОР)"}
{"url": "http://www.focus-news.net/news/2017/11/28/2461415/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "На 28 ноември в Женева  ще се открие осмият кръг от междусирийските мирни преговори. Първото подобно заседание след срещата на върха между Русия, Турция и Иран, е призвана да съживи политическия процес в Сирия, възобновявайки обсъждането по въпросите около следвоенното устройство, включително провеждането на избори и списването на нова конституция. Въпреки това предпоставите към преговорите не позволяват да се надяваме на пробив – макар сирийската опозиция за пръв път да се съгласи да излезе с единна делегация, сред нейните членове остават остри разногласия, преди всичко по въпроса за съдбата на президента Башар Асад. Част от опозиционерите продължават да настояват на скорошната му оставка, което даде на правителствената делегация повод да отложи пристигането си в Женева. Освен това, от женевските преговори зависи съдбата на Конгреса за национален диалог в Сирия, който властите в Русия искат да свикат в Сочи, пише „Коммерсант“.\r\nЕкспертите от Световния икономически форум съставиха класация на държавите по влияние на организираната престъпност върху бизнеса, пише „Независимая газета“. Оказва се, че в света няма държави, в които предприемачите не се сблъскват с необходимостта да се откупват от престъпния свят. По този показател Русия е заела 86-то място от 137 страни. Русия се оказва и единствената членка на БРИКС, където показателят е демонстрирал подобрение от 2012 г. \r\nОрганизацията оценява страните по 12 показателя, като размера на пазара, състоянието на висшето и професионално образование, нивото на развитие на инфраструктурата и състоянието на институциите. Последното понятие включва в себе си нивото на организираната престъпност наред със злоупотребата с държавни средства, корупцията, независимостта на съдилищата, надеждността на услугите на полицията и т.н. \r\nНай-благополучната по този показател е Финландия, следвана от Норвегия и Оман. Най-тежко е положението на бизнеса в Латинска Америка – Салвадор, Хондурас, Венецуела, Мексико, Гватемала, Ямайка и Колумбия заемат последните места в класацията. На дъното е Салвадор. \r\nВ Европа традицията не се нарушава и въпреки на титаничните усилия на властите, италианската мафия е жива. Бизнесмените в страната са на 123 място. Втора отзад напред сред страните от ЕС е България на 119 място, пише изданието. \r\nРуски изтребител Су-30 е прихванал американски самолет P-8A Poseidon над Черно море, информира „Ведомости“, като се позова на изявление на представителя на Пентагона Мишел Балданзa. „Американският самолет е работил в международното въздушно пространство и не е направил нищо, което да провокира такива действия от руска страна“, каза Балданза, като определи действията на руския пилот като „небезопасни“. По думите й, Су-30 е прелетял на 50 фута разстояние пред P-8 Poseidon, заради което американският пилот е извършил рязка маневра, довела до силна турбулентност. Инцидентът е станал в събота. От министерството на отбраната на Русия все още не са коментирали ситуацията.", "date": "2017.11.28", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/11/28/2461416/afp-oon-podnovyava-siriyskite-mirni-pregovori-vav-vtornik-v-otsastvie-na-predstaviteli-na-rezhima.html", "text": "ООН подновява сирийските мирни преговори във вторник, предаде AFP. В последния момент стана ясно обаче, че правителството в Дамаск може би няма да бъде представено на разговорите Женева. Това е сериозен удар по и без това несигурните преговори. \r\nОсмият кръг на дискусиите бяха разглеждани като шанс за ООН да вдъхне нов живот на инициативата за постигане на край на войната, която за шест години е отнела живота на над 340 000 души и остави Сирия в развалини. \r\nПратеникът на ООН за Сирия Стефан де Мистура подчерта спешната нужда от напредък към политическо решение, за което дава надежди решението на разединената опозиция да формира общ преговорен екип. \r\nВ навечерието на преговорите обаче де Мистура заяви пред Съвета за сигурност на ООН, че правителството на сирийския президент Башар Асад не е поемало ангажимент за присъствие. Калина Жекова", "date": "2017.11.28", "title": "AFP: ООН подновява сирийските мирни преговори във вторник в отсъствие на представители на режима"}
{"url": "http://www.focus-news.net/news/2017/11/28/2461417/pregled-na.html", "text": "ООН подновява сирийските мирни преговори във вторник, предаде AFP. В последния момент стана ясно обаче, че правителството в Дамаск може би няма да бъде представено на разговорите Женева. Това е сериозен удар по и без това несигурните преговори. \r\nОсмият кръг на дискусиите бяха разглеждани като шанс за ООН да вдъхне нов живот на инициативата за постигане на край на войната, която за шест години е отнела живота на над 340 000 души и остави Сирия в развалини. \r\nПратеникът на ООН за Сирия Стефан де Мистура подчерта спешната нужда от напредък към политическо решение, за което дава надежди решението на разединената опозиция да формира общ преговорен екип. \r\nВ навечерието на преговорите обаче де Мистура заяви пред Съвета за сигурност на ООН, че правителството на сирийския президент Башар Асад не е поемало ангажимент за присъствие.Международното летище в Бали ще остане затворено за втори пореден ден заради опасност от вулканично изригване, предаде AFP. От местните власти посочват, че летището ще остане затворено до сряда сутринта, местно време.\r\nВ понеделник десетки хиляди туристи се оказаха блокирани на международното летище на популярния индонезийски остров Бали, след като изригването на вулкана Агунг принуди властите да наложат временното му затваряне. Мярката се наложи, след като стана ясно, че пепелта, изхвърлена във въздуха след изригването на вулкана, е достигнала до въздушното пространство над летището.Австралийската полиция е арестувала 20-годишен мъж по подозрение, че е планирал терористична атака по време на новогодишните празненства в Мелбърн, предаде Reuters. От органите на реда посочват, че полицейската операция продължава, но повече арести не се очакват. С това заплахата във втория по големина град в Австралия „е овладяна“, се казва в изявление на полицията. В текста се добавя, че арестът не е свързан с други полицейски разследвания. САЩ отправиха остро предупреждение към Румъния заради плановете й да отслаби ролята на антикорупционна агенция, които предизвикаха гневна реакция сред обществото, предаде AFP. Румънският парламент разглежда законопроект за реформи в правосъдието и намаляване на правомощията на Румънския антикорупционен директорат (DNA). Този ход предизвика гневна реакция сред синдикатите и обществени организации в страната. \r\nСега Вашингтон прибави своя глас към критиките срещу реформите. Говорителят на Държавния департамент на САЩ Хедър Науърт заяви, че американската администрация гледа на законопроекта „с безпокойство“. С този си ход правителството „може да подкопае борбата срещу корупцията и да отслаби независимостта на правосъдието в Румъния“. „Законът застрашава прогреса, който Букурещ бележи през последните години, в изграждането на силни правосъдни институции, защитени от политическа намеса. Призоваваме румънския парламент да отхвърли предложенията, които отслабват върховенството на закона и застрашават борбата срещу корупцията“, добави Науърт. \r\nПо-рано между 15 000 и 25 000 румънци се включиха в протестно шествие срещу предложенията в столицата. Протести имаше и в други градове в страната.  Премиерът на Ирландия Лео Варадкар заяви, че той и опозиционният лидер Майкъл Мартин ще направят всичко по силите си, за да избегнат предсрочни избори на фона на спора около бъдещето на вицепремиера, предаде Reuters. Управляващата партия и опозицията имат 24 часа да решат политическия спор, който хвърли сянка върху предстоящата среща на върха, фокусирана върху плановете на съседна Великобритания да напусне Европейския съюз. \r\nИрландия ще изиграе ключова роля на срещата. На нея Дъблин ще заяви мнение дали е постигнат достатъчен напредък по въпроса за границата между Ирландия и Северна Ирландия, влизаща в състава на Обединеното кралство. \r\nПолитическата криза в Ирландия се разрази след обвинения в лъжесвитеделстване срещу вицепремиера Франсис Фицджералд по време на полицейско разследване преди 10 години. Ако вицепремиерът не подаде оставка, опозиционната партия Фина фойл планира във вторник да гласува вот на недоверие срещу нея. \r\nМиналата седмица Варадкар заяви, че ако вотът не бъде оттеглен, той ще бъде принуден да насрочи предсрочни избори до края на годината. Според представители на ЕС, тази възможност може да обърка плановете за срещата на върха за Брекзит, планирана за 14 и 15 декември. Вашингтон ще „коригира“ доставките си на оръжия за алианса, сражаващ се срещу джихадистите в Сирия, в който преобладават кюрдските бойци, заявиха представители на сирийските кюрди и настояха, че сътрудничеството със САЩ ще продължи, предаде Reuters. \r\nПентагонът досега не е дал ясна формулировка за очакваните корекции. По-рано Турция оповести, че е получила уверение от Белия дом, че ще спре оръжейните доставки за кюрдските милиции в Сирия. \r\nВашингтон започна да изпраща пряка подкрепа за Отрядите за народна самоотбрана (YPG) по-рано тази година в рамките на подкрепата си за антиджихадисткия алианс Сирийски демократически сили, съставен основно от кюрдски милиции. Решението предизвика гнева на Анкара, която смята YPG за терористична организация. Силна експлозия разтърси Тел Авив, предаде AFP. Взривът е станал в железария в квартал Яфо. Постъпва противоречива информация относно броя на жертвите. Според вестник Haaretz, загинали са трима души, има и ранени. Изданието посочва, че вероятно става дума за инцидент. Започнато е разследване. Испания съобщи за случай на болестта луда крава, предаден AFP. Животното, носител на болестта, е било установено във ферма в северозападната част на Испания. От селскостопанското министерство на Испания посочват, че кравата е била ликвидирана. \r\nНаличието на вируса е било установено при рутинни изследвания на 10 ноември. От Световната организация за здраве на животните посочват, че източникът на инфекцията е неизвестен. \r\nПрез март в същия регион бе установен друг случай на луда крава.", "date": "2017.11.28", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/28/2461418/sport-espanyol-pobedi-s-10-pri-gostuvaneto-si-na-hetafe.html", "text": "Футбол: Еспаньол победи с 1:0 при гостуването си на Хетафе в мач от 13-ти кръг на Примера дивисион, който се изигра на стадион „Корнеля-Ел Прат”.\r\nВъв временното класиране на Ла Лига Еспаньол се изкачи до 13-то място с 16 точки. Със същия брой точки е Хетафе, който заема 12-то място.", "date": "2017.11.28", "title": "Спорт: Еспаньол победи с 1:0 при гостуването си на Хетафе"}
{"url": "http://www.focus-news.net/news/2017/11/28/2461419/voa-balgarskata-i-makedonska-tsarkvi-se-sblizhavat-vapreki-tezhkoto-minalo.html", "text": "Българската православна църква предприе стъпка към евентуалното признаване на македонската православна църква. Сближението отразява затоплянето на отношенията между правителствата на двете балкански съседки, предаде Voice of America. \r\nТози ход едва ли ще се хареса на други православни църкви в региона, в който религиозната идентичност често е обвързана с националистически настроения и с политиката. \r\nМакедонската православна църква бе формирана още когато страната бе част от комунистическа Югославия, но никога не е била признава от останалите православни църкви заради отдавнашен спор за независимостта й от сръбската православна църква.  Калина Жекова", "date": "2017.11.28", "title": "VOA: Българската и македонска църкви се сближават, въпреки тежкото минало"}
{"url": "http://www.focus-news.net/news/2017/11/28/2461420/sport-basketbolniyat-otbor-na-balgariya-pobedi-s-7774-pri-gostuvaneto-si-na-islandiya.html", "text": "Националният отбор на България постигна първа победа в квалификациите за Световното първенство по баскетбол в Китай през 2019 година. Българските национали се наложиха с 77:74 при гостуването си на Исландия във втория си мач от Група „F“.\r\nС една победа и една загуба, отборът на България има три точки, с които се изравни в класирането с втория в групата - Финландия. \r\nВ другия мач от групата отборът на Чехия постигна втора победа в квалификациите, след като се наложи с 64:56 при гостуването си на Финландия. Така чехите оглавиха класирането с четири точки.", "date": "2017.11.28", "title": "Спорт: Баскетболният отбор на България победи с 77:74 при гостуването си на Исландия"}
{"url": "http://www.focus-news.net/news/2017/11/28/2461421/aktualna-patna-obstanovka.html", "text": "Температурите са в интервала от -7° до + 8°. Времето над страната е облачно. Слаб до умерен вятър духа в областите Бургас, Варна, Добрич, Пловдив, Разград, Силистра, Сливен, Смолян, Ст. Загора и Търговищи. Силен вятър духа в обл. Шумен и на места в обл. Пазарджик. Дъжд вали в областите Благоевград, Бургас, Варна, Видин, Добрич, Монтана, Силистра, Ст. Загора и Шумен и в районите на Леденика /обл. Враца/, Каратепе /обл. Пазарджик/ и Исперих /обл. Разград/. Сняг вали в областите Благоевград, В. Търново, Видин, Враца, Кюстендил, Плевен, Разград, Русе, София, Търговище, Шумен, както и в проход Ришки /обл. Бургас/, районите на Тетевен и Троян /обл. Ловеч/, Сестримо и Костандово /обл. Пазарджик/, на места в обл. Перник и по високите части в областите Монтана, Смолян и Ст. Загора.\r\nПътните настилки са предимно мокри, а в районите със снеговалеж – заснежени или заледени и обработени. Това съобщиха от пресцентъра на Агенция \"Пътна инфраструктура\".\r\nОграничена видимост поради мъгла:\r\n- до 100 м -  по високите части в обл. Смолян и в района на път II-35 Плевен-Ловеч.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: \r\nОбласт София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 30.11.2017 г.; от км 324+187 до км 359+000 Карнобат – Ветрен се извършват ремонтни дейности по асфалтовата настилка. Срок до 30.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 30.11.2017 г.; движението по АМ „Тракия“ при надлез на км 344+387 се осъществява с повишено внимание, поради обособяване на вход-изходи за снегопочистваща техника при пътни връзки на км 344+005 и км 344+280. Срок до 31.03.2018 г.\r\nАМ „Хемус“: \r\nОбласт София: \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока Варна поради ремонтни дейности. Затворено за движение е платното в посока София. Движението е двупосочно в платното в посока Варна при км 407+500 като се връща обратно в платното в посока София при км 400+800. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Слънчево\" при км 412+500. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на пътен възел \"Неофит Рилски\" при км 392+300. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: \r\nОбласт Варна: Движението по АМ Черно море от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017 г.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - забранен за движение на товарни автомобили с ремаркета и полуремаркета\r\n- „Превала” - всички МПС задължително с вериги.\r\n- „Пампорово” – забранен за МПС над 3,5 т; и всички МПС задължително с вериги.\r\n- „Троянски” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движението по път I-1 Видин – Калафат при Дунав мост-2 се осъществява в една лента поради ремонтни дейности на асфалтовата настилка. Срок до 30.11.2017 г.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.; движение с повишено внимание път І-1  км 355+200 при пътен възел Кочериново в тъмната част на деня поради авария в ел. захранването. Срок до 29.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград:\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 30.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево; движението по път Клокотница – Хасково от км 298+300 до км 299+607 се осъществява в една лента поради ремонтни дейности на асфалтовата настилка. Срок до 27.07.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич в с. Горно Спанчово при км 38+380 се извършва в едната лента за движение. Поради разрушена подпорна стена с дължина 15 метра дясното платно за движение е компрометирано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради частични ремонтни дейности на асфалтовата настилка. Срок до 30.11.2017 г.\r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-906: Движението по път III-906 от км 52+020 до км 52+080 в очертанията на град Каблешково се извършва с повишено внимание поради ремонтни дейности на асфалтовата настилка. Движението се регулира от пътни знаци. Срок до 30.11.2017 г.;\r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nПът III-7909: Движението по път III-7907 Тръстиково – Полски извор от км 6+000 до км 9+000 се осъществява в една лента поради ремонтни дейности на асфалтовата настилка. Движението се регулира от пътни знаци.Срок до 08.12.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-207: Движението по път III-207 Ветрино – Калоян – Векилски от км 8+000 до км 15+620 се осъществява в една лента поради ремонтни дейности на асфалтовата настилка. Срок до 20.12.2017 г.;\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-15: Движението по път път II-15 Враца – Мраморен в района на кръговото кръстовище при км 3+800 се осъществява с повишено внимание поради поставяне на осветление. Срок до 30.11.2017 г.\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково - Рибарица от км 13+100 до 32+800 е ограничено за МПС над 12 тона поради снегопочистване. Срок до 30.11.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 22.12.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът ІІ-11: Движението по път ІІ-11 Добри дол - Орсоя е двупосочно поради частични ремонтни дейности на асфалтовата настилка. Срок до 11.12.2017 г.; път II-81: движението по Гинци- Бързия от км 51+840 до км 56+000 е двупосочно поради ремонтни дейности. Срок до 11.12.2017 г.; път ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. „Извора“, ул. „Веренишка“, местност „Парта“, местност „Палековото“, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът II-37 Батак – Доспат – товарните автомобили да се движат без ремаркета и полуремаркета;  път III-842: Тежкотоварните МПС над 12 тона да се движат без ремаркета и полуремаркета по път III-843 Белово – Юндола; път III-843: Тежкотоварните МПС над 12 тона да се движат без ремаркета и полуремаркета по път III-843 Велинград – Сърница; път ІІІ-866: Движението по път ІІІ-866 гр. Девин – с. Михалково лъка от км 50+300 до км 70+000 се забранява движението на товарни автомобили с ремаркета и полуремаркета. Движението в района се регулира с пътни знаци. Срок за изпълнение до 28.11.2017 г; път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът II-37 Батак – Доспат – товарните автомобили да се движат без ремаркета и полуремаркета; път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-802: Движението по път III-802 София – Банкя от км 5+160 до км 6+431 се осъществява в една лента, поради ремонтни дейности на асфалтовата настилка. Движението се извършва с пропускателен режим в свободната лента. Срок 15.12.2017 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по Софийски околовръстен път /СОП/ в участъка от Казичене – до АМ „Тракия“ от км 31+850 до км 35+092 се осъществява двупосочно в едно платно поради извършване на ремонтни дейности. Ограничено е платното в посока от АМ „Тракия“ към Казичене и АМ „Хемус“. Движението се осъществява двупосочно в платното от Казичене към АМ „Тракия“. Срок до 01.12.2017 г.;\r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради частични ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: \r\nПът ІІ-57: Движението по път II-57 Стара Загора – Раднево в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево се осъществява с повишено внимание поради частични ремонтни дейности на асфалтовата настилка. Срок до 01.01.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът III-5308: Движението по път III-5308 Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.28", "title": "Актуална пътна обстановка"}
{"url": "http://www.focus-news.net/news/2017/11/28/2461422/predstoyashti-sabitiya-v-stranata-za-28-noemvri-agentsiya-fokus.html", "text": "*** \r\nОт 08.30 часа ще започне заседание на Министерския съвет.\r\n*** \r\nОт 09.30 часа в заседателната зала в сградата на Висшия съдебен съвет ще започне седмичното заседание на Съдийската колегия на ВСС.\r\n*** \r\nОт 09.30 часа 26 състав на Софийския градски съд ще заседава по делото срещу Валентин Димитров, Лина Абланска и Мая Стоилова (длъжностно присвояване в особено големи размери).\r\n*** \r\nОт 09.30 часа в Домa на Европа, ул. “Г.С. Раковски” №124, ще се проведе полско-български дебат „Миграционни процеси в Европа и миграционни процеси към Европа и техните политически последици за Стария континент в контекста на източната политика“. \r\n*** \r\nОт 10.00 часа в Червената къща ще се проведе дискусия „Универсалният базов доход – утопия или нeобходимост?” с участието на Ивайло Калфин. \r\n*** \r\nОт 10.00 часа в Националния пресклуб на БТА ще се проведе пресконференция на Българската асоциация на софтуерните компании (БАСКОМ) във връзка с представянето на тазгодишното издание на Барометъра на българската софтуерна индустрия 2016-2017, който е създаден след допитване до водещите технологични компании в страната.\r\n*** \r\nОт 11.00 часа в Пресклуб България на Националния стадион ще се състои пресконференция за честванията на 75-годишнината на НСА \"Васил Левски\" и обявявaне на официалния старт на инициатива \"София - Европейска столица на спорта\".\r\n*** \r\nОт 11.00 часа в Националния прескуб на БТА ще се проведе пресконференция на Института за пазарна икономика, на която ще бъдат представени „Регионални профили: показатели за развитие 2017”.\r\n*** \r\nОт 12.00 часа в Националния пресклуб на БТА ще се проведе пресконференция на Фондация за развитие на културния и бизнес потенциал на гражданското общество (ФРКБПГО) на тема „Приложен театър в подкрепа на деца и младежи с увредено зрение“.\r\n*** \r\nОт 12.30 часа на ул. „Ген. Александър В. Суворов“ 68, кв. „Павлово“, ще се състои тържественото откриване на паметна плоча на генералисимус Александър Василиевич Суворов по случай 288 години от рождението му и 243 години от битката при Козлуджа ( днес гр. Суворово).\r\n*** \r\nОт 12.45 часа в Големия салон на БАН ще се състои церемонията по връчване на почетното звание „Доктор хонорис кауза“ на проф. Франческо Гуида. По време на събитието проф. Франческо Гуида ще изнесе лекция на тема: „Италианското Рисорджименто и националното възраждане на Балканите през ХІХ век“.\r\n*** \r\nОт 13.00 часа в Регионалния исторически музей заместник-министърът на транспорта, информационните технологии и съобщенията Димитър Геновски ще валидира пощенско-филателно издание в памет на испанския дипломат Хулио Паленсия (1884-1952), спасил стотици евреи по времето на Холокоста.\r\n*** \r\nОт 13.00 часа в Националния пресклуб на БТА ще се проведе пресконференция на Националния комитет за подобряване водоснабдяването на България /НКБВБ/ и Обществения инициативен комитет за неотложен ремонт на стената на язовир Бели Искър /ОИКНРС – БИ/ на тема „Истината за язовир Бели Искър“.\r\n*** \r\nОт 13.30 часа 26 състав на Софийския градски съд ще заседава по делото срещу Светла Пиралкова (сключване на неизгодна сделка).\r\n*** \r\nОт 14.30 часа, в Аулата на Софийския университет „Свети Климент Охридски” ще се проведе заключителната конференция от проект „Духовността на София в историческата памет” на технологична лаборатория „Мозайка”, съфинансиран по програма „Култура” на Столична община.\r\n*** \r\nОт 15.00 часа в зала „Запад“ ще се проведе заседание на парламентарната Комисия по бюджет и финанси.\r\n*** \r\nОт 15.00 до 17.00 часа народният представител от „БСП за България” Димитър Данчев и общинският съветник Иван Таков ще бъдат на разположение на софиянци в постоянната приемна на БСП – София на ул. „Леге” №10, етаж 1.\r\n*** \r\nОт 18.00 часа в Националната художествена галерия ще бъде открита изложбата на Група XXL\r\n„Минало и настояще на един контракултурен разказ“.\r\n*** \r\nОт 19.00 часа в зала 1 на НДК ще се състои Новогодишен оперетен бал със звездите на Национален Музикален Театър \"Ст. Македонски\".\r\n*** \r\nОт 19.00 часа в ДНК – пространство за съвременен танц и пърформанс ще се проведе музикално поетичен мултимедиен спектакъл-концерт „Силует на една любов“.\r\n*** \r\nОт 19.00 часа в Литературен клуб „Перото“ ще се проведат „Поетични вечери – спомен за българските писатели“.\r\n*** \r\nОт 19.30 часа в зала 1 на НДК Ансамбъл „Чинари“ представя новия си авторски спектакъл „Мистичен ритъм“.\r\n*** \r\nОт 18.00часа в зала „22 септември“ще бъде представена книгата „Ален мак самотен“ на британската и българска историчка и писателка Мерсия  Макдермот.\r\n*** \r\nОт 19.00 часа в Културен център „Морско казино“, зала „Георги Баев“, ще се проведе „Лидерите на бъдещето“ - вечер на Американския университет в България със специалното участие на президента Росен Плевнелиев.\r\n*** \r\nОт 10.00 часа в зала 2 на Учебно-спортния комплекс на Варненския свободен университет \"Черноризец Храбър\", като резултат от сътрудничеството между Агенция „Митници“ и университета, студентите ще получат базови познания за структурата и функционирането на митническата дейност на ниво ЕС, които са широко приложими в бъдещата им трудова дейност.\r\n*** \r\nОт 14.00 в офиса на ГЕРБ на ул. „Георги Бенковски” №1 общинският съветник от ПП ГЕРБ – Варна Мартин Байчев организира приемни за граждани.\r\n*** \r\nОт 13.30 часа започва регионална среща в рамките на  проект „Регионални политики за устойчива биоенергия - BIO4ECO“ по програма ИНТЕРРЕГ, Европа на Европейския съюз. Водещ партньор е Горският технологичен център на Каталуния, Испания, а партньор от българска страна е Изпълнителна агенция по горите. \r\n*** \r\nОт 16.30 часа в сградата на Общинска администрация – Велико Търново ще се проведе обществено обсъждане на Доклада за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места гр. Велико Търново, с. Беляковец, с. Никюп, с. Ресен, с. Водолей, с. Хотница, с. Самоводене, с. Момин сбор, с. Леденик, с. Пушево, с. Шемшево и гр. Дебелец.\r\n*** \r\nОт 17.00 часа в Регионалната библиотека „П. Р. Славейков“ ще бъде представена изложба на Нуркан Нуф.\r\n*** \r\nОт 18.00 часа в Изложбени зали „Рафаел Михайлов“ ще се състои концерт на  Йоан Димчовски и Йосиф Шерцел - класическа китара възпитаници на Национално музикално училище „Любомир Пипков” град София.\r\n*** \r\nОт 14.30 часа в учителската стая на ППМГ „Екзарх Антим I\" кметът на Община Видин Огнян Ценков ще даде съвместна пресконференция с директора гимназията Румяна Петрова и председателя на училищното настоятелство Лиляна Цанова, във връзка с отпуснати целеви средства за оборудване и обзавеждане на кабинети и класни стаи. \r\n*** \r\nОт 14.00 часа в сградата на Общинска администрация – Горна Оряховица ще се проведе обществено обсъждане на Доклада за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места гр. Горна Оряховица, с. Янтра, с. Първомайци, с. Крушето и с. Поликраище.\r\n*** \r\nОт 09.30 часа в Детска градина № 25 ще се състои Куклен спектакъл  „Забързана приказка“.\r\n*** \r\nОт 18.00 часа в Младежки център-Добрич ще се състои Авторски моноспектакъл „Вечният жътвар“ на Пенчо Иванов по повод 137 години от рождението на Йордан Йовков.\r\n*** \r\nОт 19.00 часа в Драматичен театър „Йордан Йовков“ ще бъде представен спектакълът „Боси в парка“.\r\n***\r\nОт 10.00 часа  в Зала 6 на Община Казанлък  среща с участниците в делегация на Община Казанлък до побратимения руски град Толиати. На срещата ще присъстват участниците в делегацията до Толиати главният архитект на Общината Георги Стоев и общинските съветници д-р Стефка Димитрова, председател на Комисията по здравеопазване и Ахмед Мехмед, председател на Комисията по социални дейности и трудова заетост. \r\n***\r\nОт 11.00 часа в Библиотека „Искра“ ще се състои пресконференция по повод старта на нова услугата на библиотеката „Езиково кафе, съвместно с МЦР – Взаимопомощ.\r\n*** \r\nОт 17.30 часа в голямата зала на Младежкия дом в Казанлък ще се състои мултимедийно представяне на Експедиция „Кошница ‘2017“. \r\n*** \r\nОт 10.00 часа в залата на Областен информационен център – Ловеч ще се проведе пресконференция, на която ще се обобщят резултатите от проведените през октомври информационни събития в общините на област Ловеч и ще бъдат представени очаквани възможности по оперативните програми и Програмата за развитие на селските райони за 2018 г. съгласно проектите на Индикативни годишни работни програми. \r\n*** \r\nОт 10.30 часа в сградата на Общинска администрация - Павликени ще се проведе обществено обсъждане на Доклада за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места гр. Павликени и с. Паскалевец.\r\n*** \r\nОт 11.00 часа в залата на 1-вия етаж в Община Перник ще бъдат представени пред местните спортни журналисти предложените от пернишките спортни клубове, състезатели, отбори и треньори за участие в годишната анкета за „Спортист на годината Перник’2017“.\r\n*** \r\nОт 10.00 часа в Регионалния пресклуб на БТА ще се състои пресконференция на кмета на Община Червен бряг за изпълнението на предизборните обещания от и неговия екип досега.\r\n*** \r\nОт 16.00 часа в офиса на ПП ГЕРБ в район „Тракия” в блок 91 Общинският съветник от ПП ГЕРБ в Общински съвет – Пловдив, Иван Вичков ще приема граждани.\r\n*** \r\nОт 11.00 часа в зала 308 на Община Разград  ще се проведе заседание на комисията за определяне на 10-те най-добри спортисти, най-добър отбор, най-перспективен млад състезател и най-добър треньор на Община Разград за 2017 година.\r\n*** \r\nОт 10.00 часа в Зала 1 на Областна администрация Русе ще се проведе съвместно заседание на постоянната комисия в областта на образованието, младежките дейности и спорта и Областния съвет за сътрудничество по етническите и интеграционните въпроси.\r\n*** \r\nОт 17.30 часа в Зала №1 на Община Свищов ръководството на Общината ще направи отчет на дейността си през втората година от мандат 2015 - 2019 г.\r\n*** \r\nОт 12.00 часа служители на Сливенския затвор ще протестират пред ведомството с настояване за увеличение на заплатите на служителите в специализираните дирекции „Изпълнение на наказанията“ и „Охрана“.\r\n***\r\nОт 10.30 часа в в Професионална гимназия „Карл Маркс“ представителите на сдружение „Българска история“ ще прожектират пред учениците няколко епизода от новата документална поредица „Българско военно чудо“. След това, от 13.00 часа те ще проведат урок в Природоматематическа гимназия „Васил Левски“.\r\n*** \r\nОт 12.30 часа в Детски отдел на библиотека „Родина” (ул. „Българско опълчение” 69) ще се проведат „Коледа в България” – мултимедийна презентация, викторини, кръстословици, рисунки; „Българските обичаи на Бъдни вечер и Рождество Христово” – рождественски миниатюри, стихове, песни и сценки, представени от деца; Коледна работилница – изработване на Коледна украса.\r\n*** \r\nОт 16.30 часа в НЧ „Св. Климент Охридски 1858“ ще се проведе награждаване на отличените в конкурса за художествено слово „Език  мой, ангелогласен”.\r\n*** \r\nОт 18.00 часа в Регионална библиотека „Захарий Княжески” Бил Люис, американски обучаващ лектор и бизнес консултант, президент на Мениджърска консултантска група, ще изнесе публична лекция на тема: „Предприемачески начин на мислене”.\r\n*** \r\nОт 10.00 часа в зала 203 на общината ще се проведе редовен брифинг.\r\n*** \r\nОт 11.00 часа в заседателната зала на ДКТ „В. Друмев“ ще се проведе заседание на ПК „Култура, културно-историческо наследство, туризъм, интеграционна политика и вероизповедания“.\r\n*** \r\nОт 11.30 часа  на бул. „Мадара“  ще се състои акция на ОД на МВР във връзка с продължаващата кампания на ОДМВР- Шумен за намаляване на пътно транспортните произшествия в областта.\r\n*** \r\nОт 14.00 часа  в зала 203 ще се проведе съвместно заседание на Икономическа комисия и ПК ЕСС и по т. 5 за общинската сесия, ще присъстват управителят на ВиК и представители на Асоциацията по ВиК. \r\n*** \r\nОт 17.00 часа в библиотеката Изабел фон Цицевиц – лектор в ШУ „Епископ Константин Преславски” от Немската служба за академичен обмен, и РБ „Стилиян Чилингиров” организират прожекция на филма „Goodbye, Lenin!”.", "date": "2017.11.28", "title": "Предстоящи събития в страната за 28 ноември (Агенция „Фокус”)"}
{"url": "http://www.focus-news.net/news/2017/11/28/2461423/nimh-v-zapadna-i-tsentralna-balgariya-vse-oshte-shte-prevalyava-snyag-sledobed-na-povecheto-mesta-valezhite-shte-sprat.html", "text": "Под влияние на преминаващия циклон „Татяна“ атмосферното налягане в Източна България е значително по-ниско от средното за ноември, а след обяд в западните райони на страната ще започне бавно да се повишава. Днес на места в Западна и Централна България все още ще превалява сняг, в източните райони – дъжд. След обяд валежите в повечето места ще спрат, най-късно в североизточните райони. Вечерта от югозапад облачността ще започне да се разкъсва и намалява. Ще духа до умерен северозападен вятър. Температурите ще са почти без дневен ход, ще са предимно между минус 1° и 4°, малко по-високи по морския бряг. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nНад Черноморието ще бъде облачно с валежи от дъжд главно в часовете преди обяд. След пладне валежите ще спрат, най-късно в северните райони, а вечерта от юг облачността ще намалее. Още сутринта вятърът ще се ориентира от запад-северозапад, ще е умерен и временно силен. Температурата на въздуха към 14 ч. ще е между 4° и 7° и до вечерта още ще се понижи. Температурата на морската вода е около 12°. Вълнението на морето ще е 2-3 бала, вечерта ще отслабне.\r\nНад планините ще бъде облачно с отслабващи валежи от сняг. Вечерта валежите навсякъде ще спрат, най-късно в Стара планина. Ще духа умерен и временно силен вятър от север-северозапад и с него температурите още малко ще се понижат, на височина 1200 метра ще е около минус 2°, на 2000 метра – около минус 6°.", "date": "2017.11.28", "title": "НИМХ: В Западна и Централна България все още ще превалява сняг, следобед на повечето места валежите ще спрат"}
{"url": "http://www.focus-news.net/news/2017/11/28/2461424/kmetat-na-sofiya-yordanka-fandakova-166-snegorina-byaha-na-teren-prez-tsyalata-nosht-i-pochistvaha-osnovnite-bulevardi-i-ulitsi-v-grada.html", "text": "166 снегорина бяха на терен през цялата нощ и почистваха основните булеварди и улици в София. Това каза на брифинг кметът на София Йорданка Фандъкова във връзка със обилните снеговалежи от вчера, предаде репортер на Агенция „Фокус”. „Към момента всичките трасета на градския транспорт са почистени, а градският транспорт се движи навсякъде по обичайните си маршрути. Почистват се спирките и подходите към подлезите”, посочи Фандъкова. По думите й ще продължи работата по почистването на основните квартални улици и тротоари, които са прилежащи към общински терени. Тя припомни и помоли гражданите да почистят пред домовете и блоковете си, а собствениците на търговски обекти – да почистят снега пред магазините и офисите. \r\nИнна ПЕЙЧЕВА", "date": "2017.11.28", "title": "Кметът на София Йорданка Фандъкова: 166 снегорина бяха на терен през цялата нощ и почистваха основните булеварди и улици в града"}
{"url": "http://www.focus-news.net/news/2017/11/28/2461425/predstoyashti-mezhdunarodni-sabitiya-za-28-noemvri-agentsiya-fokus.html", "text": "Започва нов кръг преговори под егидата на ООН между сирийското правителство и опозицията за слагане на край на войната в арабската държава.\r\n*** Ирландският парламент ще гласува вот на недоверие срещу вицепремиера на страната Франсис Фицджералд, което може да доведе страната до предсрочни парламентарни избори. \r\n*** Френският президент Емануел Макрон започва първата си африканска обиколка, в рамките на която ще посети Буркина Фасо, Кот д'Ивоар и Гана.\r\n*** Десетки хиляди жители на остров Бали ще бъдат  евакуирани от домовете си заради изригването на вулкана Агунг.\r\n*** Държавният секретар на САЩ Рекс Тилърсън ще изнесе реч, посветена на отношенията между САЩ и техните европейски партньори. \r\n***", "date": "2017.11.28", "title": "Предстоящи международни събития за 28 ноември ( Агенция „Фокус“ )"}
{"url": "http://www.focus-news.net/news/2017/11/28/2461426/prezidentat-rumen-radev-vtori-den-e-na-ofitsialno-poseshtenie-v-republika-kipar.html", "text": "Президентът Румен Радев втори ден е на официално посещение в Република Кипър. Това съобщиха от прессекретариата на държавния глава. Българският държавен глава е официално посещение в страната по покана на кипърския си колега. \r\nПо време на посещението на президента в Кипър в първия ден между двете страни бяха подписани Меморандум за сътрудничество в областта на корабоплаването и тригодишна Програма за сътрудничество в областта на културата, образованието и науката за периода 2018-2021 г. от заместник-министъра на външните работи на България Емилия Кралева и министъра на земеделието, развитието на селските райони и околната среда Никос Кугиялис. \r\nРумен Радев запозна Никос Анастасиадис с приоритетите на България в рамките на предстоящото Председателство на Съвета на Европейския съюз през 2018 г.", "date": "2017.11.28", "title": "Президентът Румен Радев втори ден е на официално посещение в Република Кипър"}
{"url": "http://www.focus-news.net/news/2017/11/28/2461427/xinhua-visokopostaven-kitayski-general-se-e-samoubil-zaradi-razsledvane-sreshtu-nego-za-koruptsiya.html", "text": "Високопоставен китайски генерал се е самоубил, след като властите започнаха разследване срещу него за връзки с двама корумпирани военни офицери, предаде Xinhua. Чжан Ян, член на Централната военна комисия, е бил намерен мъртъв в дома си в Пекин на 23 ноември, се казва в изявление на властите. Чжан е поредният чиновник в антикорупционната кампания на президента Си Дзинпин, довела до уволнението на 1,5 млн. чиновници от Комунистическата партия от 2012 г. насам.  Калина Жекова", "date": "2017.11.28", "title": "Xinhua: Високопоставен китайски генерал се е самоубил заради разследване срещу него за корупция"}
{"url": "http://www.focus-news.net/news/2017/11/28/2461428/afp-sasht-razkritikuvaha-planiranite-v-rumaniya-pravosadni-reformi.html", "text": "САЩ отправиха остро предупреждение към Румъния заради плановете й да отслаби ролята на антикорупционна агенция, които предизвикаха гневна реакция сред обществото, предаде AFP. Румънският парламент разглежда законопроект за реформи в правосъдието и намаляване на правомощията на Румънския антикорупционен директорат (DNA). Този ход предизвика гневна реакция сред синдикатите и обществени организации в страната. \r\nСега Вашингтон прибави своя глас към критиките срещу реформите. Говорителят на Държавния департамент на САЩ Хедър Науърт заяви, че американската администрация гледа на законопроекта „с безпокойство“. С този си ход правителството „може да подкопае борбата срещу корупцията и да отслаби независимостта на правосъдието в Румъния“. „Законът застрашава прогреса, който Букурещ бележи през последните години, в изграждането на силни правосъдни институции, защитени от политическа намеса. Призоваваме румънския парламент да отхвърли предложенията, които отслабват върховенството на закона и застрашават борбата срещу корупцията“, добави Науърт. \r\nПо-рано между 15 000 и 25 000 румънци се включиха в протестно шествие срещу предложенията в столицата. Протести имаше и в други градове в страната.", "date": "2017.11.28", "title": "AFP: САЩ разкритикуваха планираните в Румъния правосъдни реформи"}
{"url": "http://www.focus-news.net/news/2017/11/28/2461429/pravitelstvoto-shte-obsadi-promeni-v-tarifata-za-taksite-koito-se-sabirat-ot-agentsiya-mitnitsi.html", "text": "Правителството ще обсъди отпускането на персонални пенсии по Кодекса за социално осигуряване. Това предвижда втората точка от дневния ред на министрите за днешното правителствено заседание. Предложението е внесено от министъра на труда и социалната политика Бисер Петков. На вниманието на кабинета ще бъде поставен и проект на решение за одобряване на допълнителен сертификат за принос към Споразумението за учредяване на спешен доверителен фонд на ЕС за стабилност и справяне с незаконната миграция и разселените лица в Африка. Кабинетът ще обсъди и промени в Рамката на национален механизъм за изпълнение на ангажиментите на страната по презаселване. Точката е внесена от вицепремиерът и министър на външните работи Екатерина Захариева. Министерският съвет ще обсъди и приемането на Наредба за управление на строителните отпадъци и за влагане на рециклирани строителни материали. Предложението е внесено от министърът на околната среда и водите Нено Димов. Министрите ще разгледат и промени в тарифата за таксите, които се събират от Агенция „Митници“.", "date": "2017.11.28", "title": "Правителството ще обсъди промени в тарифата за таксите, които се събират от Агенция „Митници“"}
{"url": "http://www.focus-news.net/news/2017/11/28/2461430/kmetat-na-sofiya-yordanka-fandakova-6-ekipa-sa-obrabotili-15-signala-vav-vrazka-sas-snegovalezha-prez-noshtta.html", "text": "Вследствие на падналия мокър дъжд имаше много паднали клони и дървета. 6 екипа на аварийно-спасителното звено работиха цяла нощ. Това каза на брифинг кметът на София Йорданка Фандъкова във връзка със обилните снеговалежи от вчера, предаде репортер на Агенция „Фокус”. „Тези 6 екипа обработиха 15 сигнала, като в момента продължават работа. От вчерашния ден, откакто започна снеговалежът, те се отзоваха на общо около 50 сигнала заедно с екипи на пожарната. Към момента движението в града е спокойно”, обясни Фандъкова. По думите й няма закъснения на градския транспорт, но е имало две задръжки на трамваите поради краткотрайни проблеми с електроподаването на самите трамваи. Но проблемът е бил бързо отстранен. \r\nГражданите могат да подават сигнали за паднали дървета и клони на дежурните телефони на Общината и Столичния инспекторат и тел. 112. „Имаме специален пост в Общината и можем да приемаме бързо сигналните и да ги обработваме”, обясни Фандъкова. Тя допълни, че и към момента има снегорини, които почистват улици – основно са в южните квартали на столицата. „Възложих да се влиза и в квартални улици, особено в кварталите с по-обилен снеговалеж от вчера и през нощта. Специално това са южните квартали и високите места”, каза още Йорданка Фандъкова. Тя посочи, че няма информация за прекъсвания на електрозахранването в града. \r\nИнна ПЕЙЧЕВА", "date": "2017.11.28", "title": "Кметът на София Йорданка Фандъкова: 6 екипа са обработили 15 сигнала във връзка със снеговалежа през нощта"}
{"url": "http://www.focus-news.net/news/2017/11/28/2461431/blagoevgrad-slabo-zemetresenie-s-magnitud-21-e-registrirano-v-rayona-na-selo-zheleznitsa.html", "text": "Слабо земетресение с магнитуд 2,1 е регистрирано в района на благоевградското село Железница. Това сочи справка на сайта на Националния институт по геофизика, геодезия и география (НИГГГ) към БАН. Трусът е регистриран в 5.40 часа и е бил с дълбочина 15 км.", "date": "2017.11.28", "title": "Благоевград: Слабо земетресение с магнитуд 2,1 е регистрирано в района на село Железница"}
{"url": "http://www.focus-news.net/news/2017/11/28/2461432/sofiya-28-dushi-sa-prenoshtuvali-v-krizisniya-tsentar-v-kv-zaharna-fabrika.html", "text": "Тази нощ отворихме Кризисния щаб за бездомни хора в кв. „Захарна фабрика”. Общо 28 души са нощували там. Това каза на брифинг кметът на Столична община Йорданка Фандъкова във връзка със обилните снеговалежи от вчера, предаде репортер на Агенция „Фокус”. „През студените зимни вечери, когато гражданите видят такива хора на улицата, да сигнализират на тел. 112, за да бъда изпратени екипи”, посочи Фандъкова. Тя припомни, че кризисният център се намира в кв. „Захарна фабрика” бл.51-А. Той разполага с 80 места. На хората, останали без дом, се предоставя подслон, храна и консултации със социален работник.", "date": "2017.11.28", "title": "София: 28 души са пренощували в кризисния център в кв. „Захарна фабрика”"}
{"url": "http://www.focus-news.net/news/2017/11/28/2461433/api-ogranicheno-e-dvizhenieto-po-pat-iii-866-krichim-mihalkovo-poradi-otstranyavane-na-skalna-masa-v-sledstvie-na-srutvane.html", "text": "Ограничено е движението по път III-866 Кричим - Михалково, поради отстраняване на скална маса в следствие на срутване. Това съобщиха от пресцентъра на Агенция \"Пътна инфраструктура\".", "date": "2017.11.28", "title": "АПИ: Ограничено е движението по път III-866 Кричим - Михалково, поради отстраняване на скална маса в следствие на срутване"}
{"url": "http://www.focus-news.net/news/2017/11/28/2461434/inzh-svetoslav-glosov-api-nyama-zatvoreni-patishta-i-ogranicheniya-po-parvoklasnata-patna-mrezha-v-stranata-kam-momenta.html", "text": "Към момента няма затворени пътища и ограничения по първокласната пътна мрежа. Това каза в предаването „Здравей, България“ по Нова телевизия инж. Светослав Глосов - член на УС на Агенция „Пътна инфраструктура“. „Има ограничение за движение на товарни автомобили с различно тегло за различните проходи, за полуремаркета и ремаркета. Това обаче важи главно за планинските проходи в пазарджишки район, които имат ограничения. Имаше проблеми преди броени минути по пътя Девин-Михалково. Там имаше свлачище, което се почиства. До няколко часа ще бъде отворен. В тези проходи има ограничение за движение на камиони с маса над 12 тона. На прохода Шипка няма ограничение, Троян-Кърнаре е затворен за движение на автомобили с тегло над 12 тона, на Петрохан също има ограничение за такъв тип автомобили“, заяви инж. Глосов. По думите му по данни на ситуационния център на АПИ нощта е минала спокойно и няма пътнотранспортни произшествия. „Тук искам да призова шофьорите, които тръгват на път да получат информация в реално време от ситуационния център на АПИ, както и да шофират внимателно. Прави впечатление, че голяма част от водачите като че ли все още не са се настроили за движение при зимни условия. Зимата вече факт. Винаги зимата ни изненадва – или ще падне сняг по-рано, или по-късно“, допълни той. Според него голяма част от пътнотранспортните произшествия през вчерашния ден са точно заради несъобразена скорост, несъобразяване с пътните условия или движение с гуми или техническо състояние, непригодно за зимни условия. „Пътищата се третират със соли, така че да не се допусне заледяване“, посочи той. По думите му едни от критичните точки са: пътят Батак-Доспат, Белово-Юндола и Велинград-Сърница. „При Рожен и Пампорово трябва да се движат и с вериги. Сигнали могат да бъдат подавани са сайта на АПИ, както и в ситуационния център на Агенцията на тел. 0700 130 20“, каза още инж. Светослав Глосов.", "date": "2017.11.28", "title": "Инж. Светослав Глосов, АПИ: Няма затворени пътища и ограничения по първокласната пътна мрежа в страната към момента"}
{"url": "http://www.focus-news.net/news/2017/11/28/2461435/denyat-28-noemvri-v-svetovnata-istoriya.html", "text": "В епохата на Великите географски открития португалският мореплавател Фернандо Магелан достига Тихия океан. Петкорабната испанска експедиция на Магелан през 1520 година навлиза в Тихия океан в рамките на първото в света околосветско плаване. \r\nЗапочва срещата в Техеран. През 1943 година държавните ръководители на трите страни от антихитлеристката коалиция Франклин Рузвелт (САЩ), Уинстън Чърчил (Великобритания), Йосиф Сталин (СССР) решават по-нататъшния ход на бойните действия срещу фашистка Германия. Два дни по-късно, с приключването на срещата на 1 декември, е взето решение за откриване на втори фронт в Европа.\r\nПървата в света автомобилна надпревара се провежда в американския щат Илинойс. Победителят в ралито през 1895 година развил скорост от 12 км/ч.\r\nВ продажба е пуснат първият фотоапарат “Полароид” - годината е 1948. Звездата на “Бийтълс” Джон Ленън изнася прощален концерт. \r\n2016 г.\r\nКанадски изтребител CF-16 се разбива близо до военно поделение в Студено езеро, Алберта. Пилотът на изтребителя загива.\r\n2015 г.\r\nПрезидентът на Русия Владимир Путин подписва указ за въвеждането на ограничителни мерки срещу Турция.\r\n2014 г. \r\nПапа Франциск посещава Турция, където призовава за диалог межди религиите и прекратяване на ислямския екстремизъм и се среща в президента Реджеп Таип Ердоган и с вселенския патриарх Вартоломей I Константинополски.\r\n2013 г.\r\nПри преминаване през перихелия ядрото на кометата C/2012 S1 (ISON) се разпада.\r\n2012 г.\r\nЕвропейската комисия утвърждава план за реструктуриране на четири испански банки (Bankia, Banco de Valencia, NCG и Catalunya Banc) със сума от 37 млрд евро.\r\n2011\r\nПравителството на Кувейт подава оставка.\r\n2011 г. \r\nВ Египет се провеждат парламентарни избори.\r\n2011 г. \r\nВ Сейнт Лусия се провеждат парламентарни избори.\r\n2011 г.\r\nВ Гаяна се провеждат парламентарни избори.\r\n2008 г.\r\nНа 12 ноември 2008 г. 15-ят всеамерикански събор в Питсбърг избира Негово светейшество Йона, светско име Джеймс Пафхаузен за архиепископ на Вашингтон и Ню Йорк, както и за митрополит на цяла Америка и Канада. Тържествената му интронизация като глава на Американската православна църква се състоява на 28 ноември 2008 г. в църквата \"Св. Николай\" във Вашингтон.\r\nПрез 2009 г. митрополит Йона е сред християнските лидери в САЩ, които подписват т.нар. „Манхатънска декларация”.\r\nНа 6 юли 2012 г. митрополит Йона подава оставката си пред Светия синод на американската православна църква, който я приема на 7 юли.\r\n2006 г.\r\nПровежда се първият уеб видеочат с космоса.\r\n2004 г.\r\nЕксплозия в мина за въглища в Китай, загиват 144 миньора.\r\n2004 г.\r\nПровеждат се парламентарни избори в Румъния. Резултатът е изравнен между Алианса между Социалдемократическата партия и Партията на хуманистите, който печели 132 места в Камарата на депутатите и 57 места в Сената, и Алианса “Справедливост и истина”, завоювал 112 места в Камарата на депутатите и 49 мандата в Сената. Ултранационалистите на Вадим Тудор получават 48 места в Камарата и 21 – в Сената, а Демократичният съюз на унгарците спечелва 22 места в Камарата и 10 – в Сената. Другите малки партии получават общо 18 места в Камарата на депутатите.\r\nПровежда се първият тур на изборите за президент на Румъния, а на 12 декември 2004 г. е втори изборен тур.\r\n1994 г. \r\nВъоръжени чеченски формирования претърпяват поражение при опит да превземат Грозни.\r\n1983 г. \r\nЗа първи път в състава на американската космическа експедиция участва чужденец – западногерманския физик Улф Мерболд.\r\n1974 г. \r\nДжон Ленън изнася прощален концерт. \r\nДжон Ленън е английски рок и поп музикант, водеща фигура в популярния квартет \"Бийтълс\", поет и прозаик, артист. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (1965 г.). През 1966 г. се запознава с Йоко Оно, работи с нея от 1968 г. (пръв съвместен албум). Последният концерт на \"Бийтълс\" е в Сан Франциско през 1966 г.; от 1970 г. групата официално се разпада. През 1969 г. Джон и Йоко сключват брак. От 1975 г. двамата живеят в САЩ. Самостоятелни албуми: \"Wedding Album\" (1969 г.), \"John Lennon/Plastic Ono Band\" (1970 г.), \"Imagine\" (1971 г.), \"Mind Games\" (1973 г.), \"Walls and Bridges\" (1974 г.), \"Rock’n’Roll\" (1975 г.), \"Shaved Fish\" (1975) и др. Съвместно с Йоко Оно издава 7 албума. Джон Ленън е убит на 8 декември 1980 г. от Марк Чапмън пред жилището си в \"Дакота Билдинг\", Ню Йорк.\r\n1970 г. \r\nВ операция на групировката \"Черния септември\" в Кайро е убит премиер - министъра на Йордания Васфи ал Тал.\r\n\"Черния септември\" е елитна група, създадена лично от Ясер Арафат, една от най-страшните терористични организации в света. Тя е създадена като свръхсекретен екип за специални операции, след като йорданският крал Хюсеин и неговите бедуини избиват хиляди палестинци през септември 1970 г.\r\nМисията на \"Черния септември\" е не само да върнат удара на Хюсеин, но преди всичко да катапултират Арафат и палестинската кауза в орбитата на световната политика.\r\nПървата операция на \"Черния септември\" е да убият министър-председателя на Йордания Васфи ал Тал на входа на хотел \"Шератон\" в Кайро. Докато Тал умирал на мрамора, един от екзекуторите клекнал и започнал да ближе с език кръвта, която изтичала от раните му.\r\n1948 г. \r\nВ САЩ е пуснат в продажба първият фотоапарат “Полароид”.\r\n1944 г. \r\nАмериканска подводница торпилира японския самолетоносач “Шинамо”, 1435 души загиват.\r\n1943 г. \r\nВ Техеран започва срещата на правителствените ръководители на трите страни от антихитлеровата коалиция - САЩ (Франклин Рузвелт), Великобритания (Уинстън Чърчил) и СССР (Йосиф Сталин). Тя завършва на 1 декември с решение за откриване на втори фронт в Европа. Приети са декларации за съвместни действия във войната срещу Германия и за следвоенно сътрудничество на трите държави. Подписана е декларация за запазване на независимостта на Иран и за следвоенните граници на Полша. Съветската делегация обещава 3 месеца след края на войната в Европа СССР да се включи в разгрома на Япония.\r\n1943 г. \r\nНа Втората сесия на “Антифашистикото събрание за народно освобождение на Югославия” (АВНОЮ) е решено Македония (Вардарска, Егейска и Пиринска) да се включи като самостоятелна единица в състава на Югославската федерация, по този начин се правят опити да се превърне македонския въпрос от общобалкански във вътрешноюгославски.\r\n1942 г. \r\nХитлер отхвърля предложението на фердмаршал Ромел незабавно да изведе немската армия от Северна Африка.\r\n1941 г. \r\nВ Либия англичаните залавят генерал фон Равенщейн – първия немски генерал, взет в плен по време на Втората световна война.\r\n1939 г. \r\nСССР прекратява пакта за ненападение с Финландия от 1932 г.\r\n1936 г. \r\nПодписан е таен договор за сътрудничество между испанските бунтовници и фашистка Италия.\r\n1916 г. \r\nОсъществено е първото нападение на немски самолет над Лондон.\r\n1905 г. \r\nВ Ирландия Артър Грифит основава партията Шин Фейн, чиято програма предвижда пасивна съпротива срещу англичаните и развитие на националната икономика. От 25 до 27 октомври 1917 г. Шин Фейн провежда свой конгрес в Дъблин, на който присъстват над 1700 делегати. Взето е решение партията да работи за международното признаване на Ирландия. Целите са обединение на Ирландия и политическа независимост. Шин Фейн е политическото крило на Ирландската републиканска армия.\r\n1895 г. \r\nВ щата Илинойс се провежда първата в Америка автонадпревара (победителя развил скорост 12 км/ч).\r\n1843 г. \r\nАнглия и Франция сключват договор, с който признават независимостта на Хавайските острови.\r\n1821 г. \r\nПанама обявява своята независимост от Испания. Панама е открита от испанците през 1501 година и по-късно е превърната в испанска колония. \r\nОт 1542 г. до 1565 г. Панама влиза в Генерал-капитанство Гватемала, от 1565 г. е във Вицекралство Перу. През 1821 г. обявява независимост и влиза във Федеративна република Велика Колумбия (1824г.). От 1830 г. Панама влиза в състава на Нова Гренада (от 1886 г. - Република Колумбия). През 1879 г. френският индустриалец Ф.-М. Лесепс получава концесия за построяване на канал в Панама. През 1902 г. френската компания продава концесията на САЩ. На 3 ноември 1903 г. Панама се отделя от Колумбия, обявява се за независима република и отстъпва част от територията си на САЩ за построяване на Панамския канал.\r\n1520 г. \r\nЕкспедицията на Магелан достига Тихия океан. Магелан е португалски мореплавател. Ръководи 5-корабна испанска експедиция, извършила първото околосветско плаване (1519-1522 г.), установила кълбовидната форма на Земята и единството на Световния океан. Тръгва от испанското пристанище Санлукар де Барамеда, заобикаля Южна Америка, пресича Тихия океан и достига Филипинските острови, където е убит от местни жители. На негово име е наречен Магелановия проток.\r\n1414 г. \r\nВодачът на религиозния реформизъм Ян Хус е арестуван, независимо от издадената в негова защита грамота на император Сигизмунд. Една година по-късно той е осъден на смърт и изгорен като еретик. \r\nЯн Хус е чешки национален герой, идеолог на хуситското движение. През 1402-1403 г. и 1409-1410 г. е ректор на Карловия университет в Прага. Развива някои еретични схващания и реформаторски идеи на Дж. Уиклиф. Оформя се като самостоятелен религиозен и обществен реформатор. Обявява се против покварата сред католическото духовенство, симонията, срещу принципа за непогрешимостта и светската власт на папата, настоява да се конфискуват църковните имоти. Бори се за въвеждане на чешкия език в църковната служба. През 1410 г. Хус е отлъчен от църквата. Последователите на Хус разпространяват идеите му в Унгария и Полша. Хусизмът е прелюдия към Реформацията в Европа.На тази дата са родени:\r\n1950 г. \r\nРоден е Ед Харис - е един от най-ярките таланти в съвременното американско кино. Номиниран е три пъти на наградата Оскар (два пъти за поддържащи роли в “Аполо 13”, 1995 г. и в “Шоуто на Труман”, 1998 г. и веднъж за главна роля в “Полък” (2000 г.).\r\nРоден е в Ню Джърси. Учи в Колумбийския университет в Ню Йорк. По време на следването играе в университетския отбор по американски футбол. После започва да посещава актьорски курсове към университета в Оклахома, а през 1975 г. завършва факултета за драма към Калифорнийския институт по изкуствата. Играе в различни театрални спектакли в Лос Анджелис, а по-късно и в Ню Йорк. През 1983 г. получава наградата “Оуби” за ролята си в “Луди от любов”, написана специално за него от актьора-драматург Сам Шепърд. В последствие двамата имат огромен успех в ролите на астронавти от “The Right Stuff” (1983г.). Благодарение на този филм Ед Харис привлича вниманието на критиката и тя започва внимателно да следи неговите екранни изяви.\r\nЕд Харис е женен за Еми Мадиган през 1983 г. Имат една дъщеря, която е родена през 1993 г.\r\n1908 г. \r\nРоден е Клод Леви-Строс - френски етнограф, социолог, един от главните представители на структурализма (създател на концепцията за структурната антропология). През 1932 г. завършва философия в Париж. В периода 1935-1938 г. е професор в университета в Сао Пауло, културен аташе на френското посолство в САЩ (1946-1947 г.), зам.-директор на Антропологическия музей в Париж (1949-1950 г.), професор в \"Колеж дьо Франс\" (от 1959 г.), член на Френската академия. Нарича философската си позиция \"свръхрационализъм\", отхвърля структурализма като особена философска система. През 1987 г. на български език излиза книгата му \"Тъжни тропици\".\r\n1906 г. \r\nРоден е Димитрий Сергеевич Лихачов - руски литературовед и историк на културата. През 1970 г. получава титлата академик. През 1963 г. става чуждестранен член на БАН. От 1947 г. е доктор на филологическите науки. Димитрий Лихачов е още почетен доктор на Торунския (1964 г.), Оксфордския (1967 г.) и Единбургския (1970 г.) университет. От 1954 г. ръководи Сектора по староруска литература в Института за руска литература. Носител е на Кирило-Методиева награда (1977 г.), на международната награда \"Братя Кирил и Методий\" , \"Д-р Хонорис кауза\" на ВТУ \"Св. св. Кирил и Методий\" (1999 г.). Автор е на трудове за развитието на староруска литература и култура. Проучва руската летописна традиция, поетиката на староруска литература, руския фолклор, староруското изкуство. Изследва проблемите на старобългарската литература. Определя езика на Кирил и Методий като старобългарски, а ролята и значението му - като общославянски. Има ценни наблюдения за влиянието на Йоан Екзарх и на представителите на Търновската книжовна школа върху развитието на староруската литература. Димитрий Лихачов е автор на съчиненията \"Национално самосъзнание на стара Русия. Очерки из областта на руската литература от ХI-ХVII в.\" (1945 г.), \"Културата на Русия в епохата на образуване на руската национална държава (кр. на ХIV - нач. на ХVI в.)\" (1946 г.), \"Руски летописи и тяхното културно-историческо значение\" (1947 г.), \"Повест за изминалите години\" (2 т., 1950 г.), \"Песен за похода на Игор\" (1950 г.), \"Човекът в староруската литература\" (1958 г.), \"Някои задачи на изучаването на второто южнославянско влияние в Русия\" (1958 г.), \"Поетика на староруската литература” (1967 г., 1979 г.), \"Развитието на руската литература през Х-ХVII в. Епохи и стилове\" (1973 г.), \"Големият свят на руската литература\" (1986 г.) и др. Под редакцията на Димитрий Лихачов са издадени литературно-исторически извори, учебници, енциклопедични справочници (вкл. \"Речник на книжовниците и книжовността на древна Русия\", т. I-III, 1987-1993 г.). Димитрий Лихачов умира на 30 септември 1999 г. в Санкт Петербург.\r\n1881 г. \r\nРоден е Стефан Цвайг – австрийски писател. Цвайг е майстор на историкобиографичния роман - \"Мария Стюарт\", \"Еразъм Ротердамски\", и на биографичното есе. Създава литературни портрети на много западноевропейски и руски писатели. Автор е на психологически новели - \"Амок\", \"Хаос на чувствата\", на романи и мемоари.\r\nЦвайг е роден във Виена. Изучава немска и романска филология. Като студент публикува първата си книга \"Сребърни струни\" (1901 г.) - импресионистична лирика в стила на френските символисти. Предприема пътувания из Европа, Северна Африка, Индия и Америка. Близко приятелство го свързва с Емил Верхарен и Ромен Ролан. По време на Първата световна война Цвайг емигрира в Швейцария. От 1919 г. живее в Залцбург, по- късно се установява в Англия. Когато започва Втората световна война, се преселва в Ню Йорк (1940 г.), после в Бразилия (1941 г.). В град Петрополис написва последната си творба - \"Шахматна новела\". Самоубива се заедно с жена си.\r\n1854 г. \r\nРоден е Готлиб Хаберланд - германски ботаник. Член-кореспондент е на Берлинската, Виенската и Мюнхенската Академия на науките и на академията “Леополдина”. След завършването на Виенския университет (1876 г.) работи в Тюбинген, а от 1877 г. е във Виенския университет. Преподавател е в университетите в Грац (1888-1909 г.) и Берлин (1909-1923 г.). Един от основоположниците на физиологическата анатомия на растенията. Разработва системата и терминологията на растителните тъкани според тяхната физиологична функция (механична, проводяща, асимилационна и т.н.). Изследва дразнимостта при растенията. Открива хормоните - продукти на разпадането на клетките, които стимулират клетъчното делене. Умира на 30 януари 1945 г. в Берлин.\r\n1821 г.\r\nРоден е Николай Алексеевич Некрасов - руски поет. Следва в Петербургската кадетска школа, след което постъпва в университета. През 1846 г. издава сборника \"Петербургска физиология\", който го прави известен. През 1847-1855 г. - сп. \"Съвременник\". Съредактор е на сп. \"Отечествени записки\" (заедно със Салтиков-Шчедрин). Николай Некрасов умира на 27 декември 1877 г.\r\n1820 г.\r\nРоден е Фридрих Енгелс - немски философ, един от създателите на диалектическия и историческия материализъм. Принадлежи към лявото крило на младохегелианците. Прелом във възгледите му настъпва, когато опознава живота на работническата класа в Англия. Тогава пише своите \"Бележки към критика на политическата икономия\" (1844 г.). От този период е социалист. През 1844 г. в Париж се среща с К. Маркс. През 1844-1846 г. излизат съвместните им трудове \"Светото семейство\" и \"Немска идеология\". През 1847 г. създава проект за програма на Съюза на комунистите \"Принципи на комунизма\", върху чиято основа почива и \"Манифест на Комунистическата партия\" (1848 г.). Оказва всестранна помощ на К. Маркс и семейството му. Автор е на \"Лудвиг Фойербах и краят на класическата немска философия\", \"Анти-Дюринг\", \"Произход на семейството, частната собственост и държавата\", \"Диалектика на природата\" и др. Активен участник е в политическия живот на Европа. Признат заедно с К. Маркс за “вожд” на световното работническо комунистическо движение. Умира на 5 август 1895 г. в Лондон.\r\n1780 г. \r\nРоден е Карл Вилхелм Фердинанд Золгер - немски философ идеалист и естет, представител на романтизма. Професор е във Франкфуртския (от 1809 г.) и Берлинския (от 1811 г.) университет. В съчиненията си тълкува понятието \"ирония\", предложено от немските романтици, в духа на обективния идеализъм, като го отъждествява с диалектическия момент на отрицание на отрицанието (в това отношение предшественик на Хегел). Карл Золгер умира на 25 октомври 1819 г. в Берлин.На тази дата умират: \r\n1954 г. \r\nУмира Енрико Ферми – италиански физик, допринесъл съществено за развитието на съвременната теоретична и експериментална физика. Енрико Ферми е роден на 29 септември 1901 г. в Рим . През 1922 г. завършва Пизанския университет, учи в Германия и Холандия. В периода 1926-1938 г. е професор в Римския университет. Оказва голямо влияние върху формирането на италианската школа в съвременната физика. Емигрира от Италия в САЩ (1938 г.). В годините 1939-1945 г. е професор в Колумбийския университет. Ръководи научни изследвания в областта на използването на ядрената енергия в САЩ, участник в “Манхатънския проект” - създаването на американската атомна бомба. Енрико Ферми участва активно в създаването на съвременната квантова физика. Разработва статистика на частиците, подчиняващи се на принципа на Паули (1925 г.), създава количествена теория на бета-разпада, основана на предположението на В. Паули за това, че бета-частиците се изпускат едновременно с неутрони. Заедно със сътрудниците си изучава свойствата на неутроните и създава основите на неутронната физика (1934-1938 г.). За пръв път наблюдава изкуствена радиоактивност, предизвикана от бомбардировката на редица елементи (сред които и уран) с неутрони; открива забавянето на неутроните и създава теорията на това явление, за което получава Нобелова награда (1938 г.). Енрико Ферми за пръв път осъществява верижна реакция в построения от него първи в света ядрен реактор, в който за забавяне на електроните се използва графит, а като гориво - уран. В края на живота си се занимава с високи енергии и публикува теоретични съчинения в тази област.\r\n1940 г.\r\nУмира Николае Йорга - румънски общественик, политик, историк, литературовед. Член е на Румънската академия (1910 г.). Той е един от основателите на Национал-демократическата партия. Председател е на Националното събрание (1918-1920 г.), министър-председател и министър на народното образование (1931-1932 г.). Автор е на научни трудове по история на Румъния, Турция и балканските страни, по история на румънската литература и на \"История на романските литератури\". Създава литературното течение \"семенеторизъм\" (от названието на сп. \"Семенеторул\" - \"Samanatorul\" - сеяч), което се появява при изостряне на селския въпрос в Румъния. В политиката е ориентиран към Англия и Франция; обявява се против политиката на нацистка Германия. Убит е от румънски националисти от \"Желязната гвардия\". Николае Йорга е роден на 18 юни 1871 г. в с. Ботошани.\r\n1058 г. \r\nУмира Казимир I Възстановител - полски княз (от 1038 г. или 1039 г.) от династията Пясти. Управлява в периода на упадък на централната власт и по време на широко антифеодално селско движение, като разчита на помощта на германския император Хенрих III. Води политика на обединение на полските земи. С подкрепата на Киевска Рус, с която сключва съюз (ок. 1039 г.), успява да си върне Мазовия (1047 г.) и Силезия (1054 г.). Укрепва независимостта на Полската църква от висшето германското духовенство. Казимир I Възстановител е роден на 25 юли 1016 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.28", "title": "Денят 28 ноември в световната история"}
{"url": "http://www.focus-news.net/news/2017/11/28/2461436/varna-obshtinskite-savetnitsi-ot-pp-gerb-organizirat-priemni-za-grazhdani-do-1-dekemvri.html", "text": "Общинските съветници от ПП ГЕРБ – Варна Мартин Байчев, Пейчо Бюлбюлев, Лидия Маринова и Бонка Банкова ще се срещнат с граждани в дните от днес до 1 декември. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Мартин Байчев е днес, на Пейчо Бюлбюлев – на 29 ноември (сряда), на Лидия Маринова – на 30 ноември (четвъртък), на Бонка Банкова – на 1 декември (петък).", "date": "2017.11.28", "title": "Варна: Общинските съветници от ПП ГЕРБ организират приемни за граждани до 1 декември"}
{"url": "http://www.focus-news.net/news/2017/11/28/2461437/sport-eduard-troyanovski-stana-zadalzhitelen-pretendent-za-titlata-na-svetovnata-boksova-asotsiatsiya.html", "text": "Руският боксьор Едуард Трояновски стана задължителен претендент за титлата на Световната боксова асоциация в категория до 63,5 килограма. В 12-рундов мач Трояновски победи парагваеца Карлос Портильо с нокаут в първи рунд. \r\nВ актива на руския спортист има 27 победи, 24 от които с нокаут, и едно поражение. За 24-годишния Портильо поражението бе първо в кариерата му. Парагваецът има 21 победи, като 16 от тях са с нокаут.", "date": "2017.11.28", "title": "Спорт: Едуард Трояновски стана задължителен претендент за титлата на Световната боксова асоциация"}
{"url": "http://www.focus-news.net/news/2017/11/28/2461438/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-ot-parvenstvo-na-parva-profesionalna-liga.html", "text": "Въвежда се временна организация на движението за провеждане на футболна среща от Първенство на първа професионална лига, съобщиха пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 00.00 часа до приключване на футболната среща на 28 ноември при сектор „Г” на Националния стадион „Васил Левски”. \r\n- От 10.00 до 18.00 часа на 28 ноември на моста пред Национален стадион „Васил Левски”. \r\nОт 14.00 часа на 28 ноември до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2017.11.28", "title": "София: Въвежда се временна организация на движението за провеждане на футболна среща от Първенство на първа професионална лига"}
{"url": "http://www.focus-news.net/news/2017/11/28/2461439/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във вторник във връзка с изграждане на сградно водопроводно отклонение на ул. „Поручик Георги Кюмюрджиев“ в жк. „Левски“ Г се налага спиране на водоподаването от 09:00 до 21:00 часа на клиентите на „Софийска вода”, живеещи по ул. „Поп Грую“ и ул. „Могилите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 10.\r\nВъв вторник във връзка с изграждане на сградно водопроводно отклонение на ул. „Буная“ в кв. „Подуене“ се налага спиране на водоподаването от 09:30 до 18:30 часа на клиентите на „Софийска вода”, живеещи по ул. „Буная“ от ул. „Марагидик“ до ул. „Каймакчалан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Буная“ №14.\r\nВъв вторник във връзка с подмяна на сградно водопроводно отклонение на ул. „Цар Борис III“ в с. Казичене се налага спиране на водоподаването от 10:00 до 19:00 часа на клиентите на „Софийска вода”, живеещи по ул. „Цар Борис III“ от ул. „Христо Ботев“ до ул. „Аличо“; по ул. „Пейо Яворов“ от ул. „Аличо“ до ул. „Околовръстна“; по ул. „Околовръстна“ от ул. „Цар Борис III“ до ул. „Пейо Яворов“; ул. „Трети март“, ул. „Серафим Стоев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстна“ ъгъла с ул. „Цар Борис III.\r\nВъв вторник във връзка с изпълнение на инвестиционен проект за реконструкция на уличен водопровод на ул. „Руселия“ вилна зона „Косанин дол“, се налага спиране на водоподаването от 09:00 до 21:00 часа на клиентите на „Софийска вода”, живеещи по „Руселия“, ул. „Зима“, ул. „Ранилист“, ул. „Върбинка“, ул. „Петров кръст“, ул. „Мекиш“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мекиш“ ъгъла с ул. „Ранилист“. След възстановяване на водоснабдяването е възможно временно повишаване мътността на водата.\r\nВъв вторник във връзка с аварийна подмяна на уличен водопровод на ул. „Свети Спас“ в с. Кривина се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Свети Спас“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свети Спас“ №1. След възстановяване на водоснабдяването е възможно временно повишаване мътността на водата.", "date": "2017.11.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/28/2461440/pod-patronazha-na-evrodeputata-momchil-nekov-shte-se-provede-kragla-masa-za-rolyata-na-sotsialnoto-predpriemachestvo.html", "text": "Кръгла маса „Ролята на социалното предприемачество в подкрепа на местните общности“ ще се проведе в сградата на  Европейския парламент в Брюксел от 8.45 часа. Събитието е под патронажа на евродепутата  Момчил Неков от Групата на Прогресивния алианс на социалистите и демократите в ЕП. Кръглата маса е свързана със социалното предприемачество за насърчаване на солидарността и сближаване на хората.", "date": "2017.11.28", "title": "Под патронажа на евродепутата Момчил Неков ще се проведе кръгла маса за ролята на социалното предприемачество"}
{"url": "http://www.focus-news.net/news/2017/11/28/2461441/nimh-v-24-oblasti-na-stranata-e-obyaveno-preduprezhdenie-za-opasno-vreme.html", "text": "В 24 области на страната е обявено предупреждение за опасно време. Това сочи справка на сайта на Националния институт по метеорология и хидрология (НИМХ) към БАН. Оранжев код за сняг и поледици е обявен за 5 области в страната, в 19 области е в сила жълт код за обилни валежи. Втора степен на предупреждение е в сила за областите Враца, Плевен, Ловеч, Габрово и Велико Търново, където през нощта и преди обяд ще продължи да вали сняг, а снежната покривка ще достигне 10-15 см. \r\nВ областите София-град, Софийска област и Смолян е обявен жълт код за валежи от сняг и поледици. През нощта и в четвъртък снеговалежът ще продължи, като снежната покривка ще достигне 15-20 см. \r\nПредупреждение за обилни валежи от сняг и дъжд е в сила за областите Монтана, Пазарджик, Пловдив, Русе, Търговище и Разград. Там през нощта и във вторник валежите ще продължат. Дъждът ще преминава в сняг, като очакваното количество на валежите ще е 10-20 л/кв.м.\r\nЖълт код за обилни валежи е обявен за областите Кърджали, Хасково, Стара Загора, Сливен, Ямбол, Бургас, Шумен, Силистра, Добрич и Варна. Валежите от дъжд ще продължат през нощта и в четвъртък валежите, като очакваните количества дъжд са 10-20 л/кв.м.", "date": "2017.11.28", "title": "НИМХ: В 24 области на страната е обявено предупреждение за опасно време"}
{"url": "http://www.focus-news.net/news/2017/11/28/2461442/denyat-28-noemvri-v-balgarskata-istoriya.html", "text": "Открита е Захарна фабрика - първото голямо индустриално предприятие в България (1898). Фабриката е изградена с белгийски капитали върху площ от 14 000 кв. м. Тя е изключително модерно за времето си предприятие с пълен цикъл на работа. Капацитетът й позволява да се преработват 100 вагона цвекло на денонощие.\r\nПо нареждане на Яне Сандански, Тодор Паница застрелва в София Борис Сарафов и Иван Гарванов. Това е началото на фактическото разцепление във ВМОРО. \r\nНа 28 ноември и роден поп Андрей, Червеният поп, познат от поемата на Гео Милев “Септември”, министърът на държавната администрация и административната реформа Николай Василев. На 28 ноември умира Георги Кирязов Рупчев,  български поет и преводач. \r\n2010 г.\r\nБулевард „Брюксел“ е булевард в район „Искър“, Източна София, свързващ Летище София с булевард „Цариградско шосе“, е пуснат отново в експлоатация - 9 дни преди договорения срок. Реконструиран е основно през 2010 г. Строителните работи по обекта са изпълнени за 122 дни, а стойността на ремонта на бул. „Брюксел“ е 16,19 млн. лева. При реконструкцията е изградена и първата в България шумоизолираща стена — от 2-те страни на естакадата на булеварда. \r\n2009 г.\r\nНа 5-ия Извънреден конгрес на Национално движение за стабилност и възход Христина Христова е избрана за нов председател партията, след като партията дълго време е председателствано от Симеон Сакскобургготски. На 27 октомври 2013 г. на този пост е избрана Антония Първанова.\r\nНационално движение за стабилност и възход (НДСВ) е българска политическа партия от лидерски тип. Тя е основана през 2002 г. (след неуспешен опит през 2001 г.) от последния цар на България Симеон Сакскобургготски като Национално движение Симеон Втори. Името е променено на 3 юни 2007 г. на конгрес, чиято законност е оспорвана, и отново на 18 октомври 2008 г. Седалището на партията е на адрес София, ул. „Врабча“ № 23.\r\n1996 г. \r\nЕвропейската комисия по правата на човека в Страсбург обявява, че бившият български министър-председател Андрей Луканов е арестуван и задържан неправомерно, затова България трябва да изплати обезщетение на наследниците му. Луканов е арестуван през 1992 г. На 8 юли 1992 г. парламентът гласува да се отнеме депутатския имунитет на бившия премиер Андрей Луканов, срещу когото започва следствие по обвинение в дела за дълбоката икономическа криза, в която изпада страната през 80-те години, и за оказване на помощи на комунистически партии и на страни от Третия свят.\r\nАндрей Карлов Луканов е политически и държавен деец. Роден е в Москва на 26 септември 1938 г. Завършва Института за международни отношения в Москва. Член е на БКП от 1965 г. Член на ЦК на БКП от 1977 г. и на Политбюро на ЦК на БКП (1989-1990 г.). Председател е на Министерския съвет от 8 февруари до 20 декември 1990 г. Убит е в София на 2 октомври 1996 г .\r\n1977 г. \r\nМинистъра на външните работи Петър Младенов заминава на официално посещение в Португалия. Визитата трае до 30 ноември, когато са подписани и Консулска конвенция между Народна република България и Португалската република. Конвенцията влиза в сила 30 дни след размяната на ратификационни документи. Ратифицирана с Указ през февруари 1978 г., но няма данни за размяна на ратификационни документи. На 30 ноември е подписана и спогодба между правителството на Народна република България и правителството на Република Португалия за сътрудничество в областта на туризма. Тя влиза в сила от 9 юни 1978 г. Утвърдена е с Решение на МС през 1978 г. \r\nБългария и Португалия установяват дипломатически отношения през 1925 г. През 1945 г. те са прекъснати и са възстановени на 24 юни 1974 г.\r\n1948 г. \r\nВ САЩ е пуснат в продажба първият фотоапарат “Полароид”.\r\n1918 г.\r\nНачело на ширококоалиционния кабинет застава Теодор Теодоров от Народната партия, а в управляващата коалиция е привлечена и Прогресивно-либералната партия.\r\nТеодор Теодоров се включва активно в политическия живот на страната след падането на правителство на Стефан Стамболов през май 1894 г. Той е един от основателите и ръководните дейци на Народната партия, а след сливането и с Прогресивно-либералната партия (1920 г.), и на Обединената народнопрогресивна партия. \r\nСлед държавния преврат на 9 юни 1923 г. влиза в Демократическия сговор. Заема различни постове: председател на VIII Обикновено народно събрание (1894-1896 г.), министър на правосъдието (10 февруари 1896-26 август 1897 г.), министър на финансите (26 август 1897-18 януари 1899 г.). Същият пост заема и от 16 март 1911 г. до 4 юли 1913 г. От 17 октомври до 28 ноември 1918 г. е министър на външните работи и изповеданията, от 28 ноември 1918 г. до 6 октомври 1919 г. е министър-председател и министър на външните работи и изповеданията.\r\n1907 г. \r\nПо нареждане на Яне Сандански, Тодор Паница застрелва в София Борис Сарафов и Иван Гарванов.\r\nБорис Петров Сарафов - български общественик, деец на националноосвободителните борби на българите в Македония и Одринско. Роден е на 12 юли 1872 г. Завършва Солунската мъжка гимназия (1890 г.) и Военното училище в София (1893 г.). Служи като офицер в Белоградчик. Войвода на чета в четническата акция на ВМОК (1895 г.) и на 12 юли превзема Мелник. Май 1899 г. - март 1901 г. е председател на ВМОК. Сътрудничи с Гоце Делчев и Гьорче Петров - задгранични представители на ВМОРО в България. Началник е на Главния щаб на въстанието в Битолски революционен окръг по време на Илинденско-Преображенското въстание. През 1903-1904 г. пътува из Европа и популяризира идеите и делото на ВМОРО. Участва в Рилския конгрес (1905 г.) като представител на Битолския революционен окръг. Избран е заедно с Иван Гарванов и Христо Матов в Задграничното представителство на ВМОРО в България. \r\nИван Гарванов е един от основателите и ръководителите на Българското тайно революционно братство в Турция, образувано в противовес на ВМОРО. След включването на братството през 1899 г. във ВМОРО става член на Солунския комитет. През 1901 г., след Солунската афера, застава начело на ЦК на ВМОРО. Под негово ръководство на Солунския конгрес на ВМОРО 1903 г. се взема решение за вдигане на въстание. След солунските атентати от април 1903 г. е арестуван и изпратен на заточение в Акя, Мала Азия. Освободен е през 1904 г, идва в България и става учител във Втора мъжка гимназия в София. След 1906 г., в състава на Задграничното представителство на ВМОРО, става изразител на идеите на дясното течение.\r\n1894 г. \r\nОтменени са повечето ограничителни текстове в Закона за печата от декември 1887 г. Първият закон за печата у нас след Освобождението е приет през декември 1883 г. Той отменя действащия дотогава реакционен отомански закон за печата от 1865 г.\r\n1880 г. \r\nНазначен е нов либерален кабинет начело с Петко Каравелов, реконструиран на 17 декември.\r\nПетко Каравелов е политически и държавен деец, редовен член на Българското книжовно дружество. През 1877 г. е назначен за вицегубернатор на Видин, по-късно става окръжен управител на Търново. Взема участие в работата на Учредителното събрание 1879 г. Избран е за председател на Първото обикновено народно събрание. Заема различни длъжности: министър на финансите (24 март – 28 ноември 1880 г.), министър-председател и министър на финансите, управляващ Министерството на правосъдието (28 ноември 1880–27 април 1881 г.). След държавния преврат 1881 г. емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Заема различни длъжности: министър-председател и министър на финансите (29 юни 1884–9 август 1886 г.), министър на обществените строежи, пътищата и съобщенията (29 юни 1884–1 януари 1885 г.) и управляващ Министерството на вътрешните работи (21 март 1885–9 август 1886 г.). След детронацията на княз Александър I Батенберг е председател на временното правителство (12–16 август 1886 г.) и член на Регентството.\r\n1878 г. \r\nБългарското книжовно дружество в Браила взема решение да пренесе дейността си в София.\r\nДружеството е основано в края на септември 1869 г. в Браила от представители на българските общини във Влашко, Молдова и Южна Русия. Поставя си научни и патриотични цели, с които се стреми да подтиква развитието на българската интелигенция и да оказва въздействие на националноосвободителната борба на българския народ. На първото общо събрание е приет устав на дружеството, който регламентира неговото организационно изграждане. За пръв председател е избран проф. Марин Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание 1876 г. и Руско-турската освободителна война 1877-1878 г. временно прекратява своята дейност. През 1884 г. е приет нов устав, според който Българското книжовно дружество фактически се превръща в академия. Създават се три клона: историко-филологически, природо-медицински и държавно-научен. През 1901-1911 г. дружеството издава \"Летопис на Българското книжовно дружество в София\", от началото на 1902 г. започва да излиза и поредицата \"Българска библиотека\". През 1903 г. дружеството се натоварва и с издаването на \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\".\r\nБългарското книжовно дружество развива богата и многостранна дейност, особено в годините непосредствено след Освобождението. На 6 март 1911 г. то се преименува в Българска академия на науките.\r\n1878 г. \r\nОснована е Публична библиотека в София (дн. Народна библиотека \"Св. св. Кирил и Методий\"), с Музеен отдел (от 1892 г. - Народен музей с три отдела). Читалнята е открита на 15 януари 1879 г. \r\nНа 11 август 1994 г. Народната библиотека е обявена за културен институт с национално значение. Пет години след което излиза Законът за закрила на културата, по смисъла на който Библиотеката е институт с национално значение. През 2000 г. излиза новият Закон за задължителното депозиране на печатни и други видове публикации.На тази дата са родени:\r\n1969 г. \r\nРоден е Николай Василев - български икономист. Има бакалавърска степен по икономика и мениджмънт (1990-1994 г.) от Университета за икономически науки в Будапеща (Унгария; данъчен консултант за Източна Европа и Европейския съюз в \"Купърс и Лайбранд\" в Будапеща); бакалавърска степен по бизнесадминистрация и втора специалност \"Финанси и икономика\" (1994-1995 г.) в университета на щат Ню Йорк, гр. Осциго, САЩ. През 1996–1997 г. специализира данъчна политика и финанси в университета \"Кейо\" (Токио) със стипендия \"Такасе\" (сътрудник по стратегия на японските финансови пазари в SBC \"Wartburg\"); магистърска степен по \"Международна икономика и финанси\" от университета Брендайс, Уолтъм, Масачусетс, САЩ (стипендия \"Джордж Сорос\"). От септември 2000 г. е старши вицепрезидент и директор \"Проучвания за Централна и Източна Европа\" в консултантска фирма \"Zazard Capital Markets\" (Лондон). Депутат е в ХХХIХ НС от НДСВ. Вицепремиер и министър на икономиката е в правителството на Симеон Сакскобургготски (2001 г.). Депутат в XL Народно събрание. В правителството на Сергей Станишев е министър на държавната администрация и административната реформа.\r\n1948 г. \r\nРоден е Димитър Гетов - български музикант, аранжор и композитор. До 1976 г. е диригент на естрадния оркестър \"Плевен\", а от 1976 г. е в \"Сребърни звезди\" при Естрадата на БНА. В началото на 80-те години сътрудничи на БНТ като музикант и аранжор. Автор е на песни, оркестрови пиеси и музика за естрадни спектакли.\r\n1940 г. \r\nРодена е Неда Монова Антонова - българска писателка, поетеса. През 1972 г. завършва Института по култура в Ленинград (дн. Санкт Петербург). В периода 1959 – 1963 г. работи като учителка, след което една година е библиотекарка в Плевен. В годините 1972–1974 е драматург на Северняшкия ансамбъл в Плевен. От 1975 г. Неда Антонова е редактор в сп. \"Отечество\". През 1979-1984 г. е редактор в художествената редакция на Държавното военно издателство. В периода 1984-1990 г. е член на групата на писателите и композиторите при Министерството на народната отбрана. Творбите й са предимно на исторически теми. Автор е на драматургични творби \"И слезе Господ на земята\" (1984 г.), \"Гълъб за сърдечни послания\" (1989 г.), \"Звезда от последна величина\" (1990 г.), на стихосбирката \"Повторими неща\" (1969 г.), на романите \"Войната свърши в четвъртък\" (1979 г.), \"Не умирай вместо мен\" (1981 г.), \"Три кита в аквариума\" (1982 г.), \"Приют за щастливи\" (1983 г.), \"Обичам те, вълк\" (1984 г.), \"Ангела\" (1985 г.), \"Надали\" (1987 г.), \"Вълк на покрива\" (1988 г.), \"Лобният път на сърцето\" (1989 г.).\r\n1925 г. \r\nРоден е Мито Петков Гановски - български художник. Професор е от 1974 г. В годините 1970 – 1976 и зам.-ректор във ВИИИ в София. Сред по-известните му произведения са \"Прабългари\" (1961 г.), \"Септемвриец\" (1962 г.), \"Непокорният\" (1963 г.), \"Април 1876\" (1966 г.), \"Септемврийски погром\" (1968 г.), \"Партизанско семейство\" (1969 г.), \"Златният век\" (1972 г.), \"Приказка за Странджа\" (1974 г.), \"Добруджанска съпротива\" (1976 г.) и др.\r\n1893 г. \r\nРоден е Димитър Любомиров Гичев - български общественик, един от водачите на Българския земеделски народен съюз, верен последовател на Ал. Стамболийски. В годините 1922-1923 г. е пловдивски окръжен управител. През 1931 г. е министър на земеделието в кабинета на А. Малинов, след това в кабинета на Н. Мушанов - министър на търговията до 19 май 1934 г. По негова инициатива са гласувани законите за розопроизводството, за цвеклосеенето, за занаятчиите. Редактор е на в. \"Земеделско знаме\". Умира на 26 април 1964 г. в София.\r\n1879 г. \r\nРоден е Поп Андрей (Андрей Игнатов Иванов) в с. Медковец, област Монтана. Поп Андрей учи в гимназията във Видин, след което завършва курсове за свещеници в Русе. Работи като свещеник в с. Сливовик, Монтанско. Поради несъгласие с политиката на църковните власти е изпратен за 6 м. на заточение в Преображенския манастир. Участва в работата на I конгрес на БКП (1919). По време на Септемврийското въстание 1923 г. ръководи отряд и командва оръдие в сраженията при гара Брусарци, Монтанско. При разгрома на въстанието е заловен и обесен е на телеграфен стълб на 30 септември 1923 г. в Медковец.На тази дата умират:\r\n2007 г.\r\nУмира българският художник, сценарист и режисьор Доньо Донев.\r\nРоден е на 27 юни 1929 г. в Берковица. Завършва „Графика“ в Националната художествена академия през 1954 г.\r\nПървият му анимационен филм като художник е „Грух и Грушка“ (1957), а с „Дует“ (1961) дебютира като сценарист и режисьор. Работи като художник във в. „Вечерни новини“ (1954-1956), художник и режисьор в отдела за анимационни филми в СИФ (1956-1970) и в САФ „София“ (1970-1993), където е и ръководител на творчески колектив.\r\nРаботи върху анимационната поредица „Тримата глупаци“ от 1970 г. до 1990 г. Донев е главен редактор на вестника „Тримата глупаци“ (1989-1997), а също и на „Четиримата глупаци“ (1997) и списание „Фрас“.\r\nДоньо Донев е професор в НАТФИЗ и преподава анимационна режисура.\r\nПрез 2000 г. е удостоен с Орден „Стара планина“ - първа степен.\r\n2001 г. \r\nУмира Георги Кирязов Рупчев - български поет и преводач. Роден е на 2 септември 1957 г. в София. През 1982 г. завършва българска филология в СУ “Св. Климент Охридски”. Дебютира през 70-те години във в. \"Средношколско знаме\" и сп. \"Родна реч\". Публикува в първите самиздатски броеве на алманасите \"Мост\" и \"Глас\". Превежда: \"Песен на Песните\", текстове на \"Пинк Флойд\", Дж. Ленън, Т. С. Елиът, А. Ахматова, О. Манделщам. Автор е на съчиненията \"Уморени от чудото\" (1982 г.), \"Смяна на нощната стража\" (1987 г.), \"Смъртта на Тибалт\" (1989 г.), \"Силните на нощта\" (1991 г.).\r\n1991 г. \r\nУмира Иван Николов (И. Н. Иванов) – български поет и преводач. Роден е на 28 февруари 1937 г. в с. Горски извор, Хасковско. През 1965 г. завършва българска филология в СУ “Климент Охридски”. Работи като журналист и главен редактор на издателство \"Хр. Г. Данов\" в Пловдив (1969-1980 г.) и главен редактор на алманах \"Юг\" (1980-1989). Член е на Управителния съвет на СБП (от 1986 г.). Участва в сатиричния сборник с шаржове \"Криво огледало\" (заедно с А. Германов - илюстрации). Превежда поезия от руски език (М. Цветаева, А. Ахматова), редактира и съставя сборниците \"Питат ли ме де зората\" (1970 г.), \"Опорна точка\" (1973 г.), \"Топчето пукна\" (1976 г.), антологията \"Приятели от Кишинев\" (1977 г.), \"Спомени за Ал. Блок\" (1982 г.), \"Спомени за Есенин\" (1984), \"Кръстопътна земя\" (1985 г.). Иван Николов е автор на съчинения \"Селянинът с хляба\" (1960 г.), \"Безсънна звезда\" (1963 г.), \"Бъдете празнични\" (1965 г.), \"Момчето с лунички\" (1966 г.), \"Юг\" (1967 г.), \"Голямото лято\" (1968 г.), \"Люлки над света\" (1968 г.), \"Дъх на пелин\" (1969 г.), \"Етажерка\" (1970 г.), \"Руска тетрадка\" (1971 г.), \"Дай си дясната ръка\" (1972 г.), \"В средата на живота\" (1973 г.), \"Мъжка сянка\" (1973 г.), \"Парнас около нас\" (кн. 1-2, 1974-1987 г., съавт. А. Германов), \"Седмоцветна дъга\" (1974 г.), \"Подземна вода\" (1976 г.), \"Кактусовата алея\" (1977 г.), \"Разни работи\" (1978 г.), \"Изповедалня\" (1980 г.), \"Криво огледало\" (1983 г.), \"Сто стихотворения\" (1983), \"Стълба в небето\" (1984 г.), \"Животопис\" (1987 г.), \"Требник. Приписки с върха на перото\" (1989 г.), \"Трилистник\" (1990 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.28", "title": "Денят 28 ноември в българската история"}
{"url": "http://www.focus-news.net/news/2017/11/28/2461443/sofiya-vavezhda-se-organizatsiya-na-dvizhenieto-za-montazh-na-koledna-ukrasa-po-bul-tsar-osvoboditel.html", "text": "Въвежда се организация на движението за монтаж на коледна украса по бул. “Цар Освободител“ в София. Това съобщиха от пресцентъра на Столична община. От 00.30 часа до 4.30 ч. на 28 ноември и на 29 ноември 2017 г. се забранява влизането на пътни превозни средства в двете посоки в участъка на бул. “Цар Освободител“ между булевардите “Васил Левски“ и “Евлоги и Христо Георгиеви“.", "date": "2017.11.28", "title": "София: Въвежда се организация на движението за монтаж на коледна украса по бул. “Цар Освободител“"}
{"url": "http://www.focus-news.net/news/2017/11/28/2461444/shumen-mokri-sa-patnite-nastilki-v-grada-i-oblastta-v-regiona-prevalyava-snyag-na-mesta-smesen-sas-dazhd.html", "text": "Мокри са пътните настилки в Шумен и областта, съобщиха за Радио „Фокус“ – Шумен от Областно пътно управление. В региона превалява сняг, като на места валежът е смесен – от дъжд и сняг. Температурата на въздуха е от 0 до 2 градуса. Продължава обработката на пътищата от републиканската пътна мрежа. Няма затворени или ограничени пътни участъци. Движението се осъществява при зимни условия. Върбишки проход остава затворен за всички видове пътни превозни средства.\r\nИвелина ИВАНОВА", "date": "2017.11.28", "title": "Шумен: Мокри са пътните настилки в града и областта – в региона превалява сняг, на места смесен със дъжд"}
{"url": "http://www.focus-news.net/news/2017/11/28/2461445/sliven-sluzhitelite-na-zhenskiya-zatvor-v-grada-izlizat-na-protest-s-iskane-za-uvelichenie-na-zaplatite.html", "text": "Служителите на Сливенския женски затвор излизат на протест от 12.00 часа пред сградата на затвора. Те ще бъдат подкрепени от техни колеги от „Съдебна охрана“ и други представители на сектор „Сигурност“. Протестиращите ще носят трикольорни ленти и плакати с исканията си. Те настояват за двайсетпроцентно увеличение на работните заплати, както и придружаващите допълнителни плащания с постоянен характер и други възнаграждения и плащания за персонала, равностойни на служителите на МВР.\r\nТова е поредният протест на служителите на различни затвори в страната. Те предупреждават, че ако исканията им не бъдат удовлетворени, протестните действия ще продължат и под други форми. Членовете на синдиката заявиха, че ще излизат на протест пред сградите на затворите, на Министерството на правосъдието и пред Народното събрание, както и ще предприемат ефективни действия в първия ден на Председателството на България в ЕС през 2018 година.", "date": "2017.11.28", "title": "Сливен: Служителите на женския затвор в града излизат на протест с искане за увеличение на заплатите"}
{"url": "http://www.focus-news.net/news/2017/11/28/2461446/veliko-tarnovo-mokri-na-mesta-zasnezheni-i-obraboteni-sa-patnite-nastilki-v-po-golyamata-chast-ot-oblastta.html", "text": "Мокри, на места заснежени са пътните настилки в по-голямата част от областта. Във Велико Търново превалява слаб сняг. Трафикът в сутрешните часове е интензивен, движението се осъществява нормално, предаде репортер на Радио „Фокус“ – Велико Търново. По-натоварено е в района на Южен пътен възел, п.в. „Качица“, както и по околовръстния път, който съвпада с отсечка от пътя София – Варна. Светофарите работят нормално. Полицейски служители следят за правилното протичане на трафика. Патрули са разположени на входовете и изходите на града. \r\nЛуиза ТРАНЧЕВА", "date": "2017.11.28", "title": "Велико Търново: Мокри, на места заснежени и обработени са пътните настилки в по-голямата част от областта"}
{"url": "http://www.focus-news.net/news/2017/11/28/2461447/sofiya-narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-ivan-takov-shte-provedat-priemna-za-grazhdani.html", "text": "Народният представител от „БСП за България” Димитър Данчев и общинският съветник Иван Таков ще бъдат на разположение на софиянци в постоянната приемна на БСП – София на ул. „Леге” №10, етаж 1. Това съобщиха от пресцентъра на БСП – София. Срещата ще се проведе от 15.00 до 17.00 часа. Желаещите може да се запишат предварително на телефон 02/987 20 86.", "date": "2017.11.28", "title": "София: Народният представител от „БСП за България” Димитър Данчев и общинският съветник Иван Таков ще проведат приемна за граждани"}
{"url": "http://www.focus-news.net/news/2017/11/28/2461448/a1-on-makedoniya-albaniya-sazdava-natsionalna-aviokompaniya.html", "text": "С помощта на „Търкиш Еърлайнс“ Албания ще създаде национален авиопревозвач, който ще носи името „Еър Албания“, предава скопският телевизионен канал A1 On. Очаква се първите полети да стартират още през следващата 2018 г.\r\nМинистър-председателят Еди Рама, който е включен лично във формирането на компанията, уточни, че се предвиждат полети, свързващи Тирана със Скопие, Подгорица, Прищина, Сараево и Загреб.\r\n„Нашата цел е да създадем албански превозвач. Много съм благодарен на премиера на Турция и на изпълнителния директор на „Търкиш Еърлайнс“ за това, че ни осигуриха такава ценна помощ. Близо сме до финализиране на проекта и се надявам, че скоро ще започнат първите полети“, заяви Рама, без да се ангажира с конкретни срокове.Тереза Герова", "date": "2017.11.28", "title": "A1 On (Македония): Албания създава национална авиокомпания"}
{"url": "http://www.focus-news.net/news/2017/11/28/2461449/api-zapochvat-obsazhdaniyata-na-variantite-na-trase-za-avtomagistrala-ruse-veliko-tarnovo.html", "text": "Между 28 ноември и 1 декември ще са обществените обсъждания на Доклада за Оценка на въздействието върху околната среда на инвестиционното предложение за автомагистралата „Русе - Велико Търново”. Това съобщиха от пресцентъра на Агенция „Пътна инфраструктура”. Ще бъдат проведени общо 10 срещи в населените места, през които ще преминава трасето на автомагистралата. Днес ще се проведе дискусията в общините Павликени, Горна Оряховица и Велико Търново, а на 29 ноември в Полски Тръмбеш, Ценово и Бяла. На 30 ноември докладът ще бъде представен пред жителите на общините Борово, Две могили и Иваново. На 1 декември е обсъждането в община Русе.\r\nАМ „Русе - Велико Търново“ е с приблизителна дължина 133 км. Началото на проекта е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла /от 0+400 до км 40+357/, обход на гр. Бяла /от км 40+357 до км 76+000/ и Бяла – Велико Търново /от км 76+000 до км 133+240/.\r\nВариантите на трасе, които са разработени, са следните:•\tКомбиниран\r\nТрасето пресича път II-21 Русе - Силистра и продължава в посока юг-югозапад, като преминава югоизточно в непосредствена близост до интермодалния железопътен терминал. Автомагистралата продължава в югозападна посока, след което пресича първо път II-23 Русе - Червена вода, а след това и път I-2 Русе - Варна. Развитието на трасето следва в посока юг-югозапад, като минава над река Русенски Лом с голямо мостово съоръжение между селата Басарбово и Иваново. След това се насочва в южна посока и пресича път I-5 Русе - Бяла. Магистралата продължава в югозападна посока и минава между селата Екзарх Йосиф и Обретеник. Трасето пресича р. Янтра с голямо мостово съоръжение югоизточно от с. Белцов. След това се преминава между с. Ценово и с. Пиперково и следва пресичане с път II-54 Свищов - Бяла. Предвиден е западен обход на с. Ценово, а след това трасето се развива в южна посока и следва пресичане с път I-3 Плевен – Бяла. Магистралата преминава южно от с. Пейчиново, а след това се насочва източно от с. Страхилово и пресича път III-407 Моравица - Царевец, а след това и път III-502 Полски Тръмбеш - Горна Липница и път III-504 Самоводене - Алексово. Пътят продължава в южна посока. Предвидено е пресичане на АМ „Русе – Велико Търново“ с проектното трасе на АМ „Хемус“ при км 102+779.91 - в близост до с. Паскалевец, с. Стефан Стамболово, с. Никюп и с. Водолей. След това магистралата продължава право на юг и преминава между с. Ресен и Водолей. Предвидено е пресичане на път III-3031 Павликени - Самоводене, като трасето преминава западно от с. Хотница. Следва пресичане на път I-4 Коритна - Велико Търново, а след това и на река Янтра, като се преминава между селата Момин сбор и Леденик.\r\nРелефът на терена след река Янтра до края на магистралата при път I-5 Русе - Маказа е планински с дълбоки дерета и високи върхове. Това налага изграждането на големи съоръжение - 4 тунела по лявото платно и 2 по дясното, както и 22 моста и виадукти, с обща дължина 14 853 м. Връзката на републиканските и част от общинските пътища ще се осъществява чрез 18 пътни възела. Достъпът до земеделските земи ще бъде осигурен с построяването на 12 селскостопански надлеза и 9 селскостопански подлеза. \r\nПроектирани са 8 площадки за краткотраен отдих. Те са в близост до с. Басарбово, с. Красен, с. Тръстеник, гр. Бяла, с. Стефан Стамболово, до промишлената зона на гр. Дебелец, до промишлената зона на гр. Русе, преди с. Белцов, с. Ресен и с. Водолей.\r\nНай-целесъобразен от екологична, техническа и икономическа гледна точка, според експертите, е комбинираният вариант на трасе. Той обобщава останалите варианти и в определени участъци е подобрена геометрията на пътя.•\tЧервен вариант\r\nТрасето обхожда гр. Русе югоизточно и развивайки се успоредно на р. Дунав, пресича път I-2 Русе – Варна малко след разклона с път II-23 Русе - Червена вода. След това преминава западно на селата Красен, Божичен и Иваново до пресичане с път I-5 Русе - Бяла, което е след разклона с общинския път за с. Иваново. След това трасето се насочва северозападно на селата Тръстеник и Екзарх Йосиф, като продължава между селата Белцов и Ценово, след което се насочва на югоизток и преминава в непосредствена близост западно на кв. „Гара Бяла“ и пресича път I-3 Гара Бяла – Плевен на около 2 км от кръстовището с път I-5. След гр. Бяла, трасето продължава своето развитие югозападно от с. Пейчиново, след което се насочва в южна посока. Преминава в непосредствена близост западно на с. Иванча и с. Стефан Стамболово, източно на с. Водолей, западно на с. Хотница до пресичането с път I-4 Коритна – Велико Търново и източно на с. Момин сбор. След това трасето се насочва в югоизточна посока, като преминава под с. Леденик и гр. Велико Търново до включването в съществуващото трасе на път I-5, южно от гр. Дебелец.•\tСин вариант\r\nТози вариант на трасе следва развитието на червения до пресичането с общински път за с. Иваново западно от селото, след което се развива в южна посока. С това направление преминава в непосредствена близост западно на гр. Две могили и с. Батишница, източно на гр. Борово, западно на с. Пет кладенци и обхожда източно гр. Бяла. След това продължава отново в южна посока, като преминава източно на селата Каранци, Раданово, Сашево, Куцина, западно на селата Крушето и Янтра, между градовете Поликраище и Първомайци, западно на с. Самоводене и се насочва към път I-4, който се пресича западно от с. Леденик. На около 5 км след пресичането с път I-4 се влива в червения вариант. При този вариант, южно от гр. Бяла е проектирана връзка с дължина близо 8 км, която да осигури възможност за връзка между синия вариант в участъка между градовете Русе и Бяла и червения и зеления варианти в участъка между градовете Бяла и Велико Търново.\r\nИзграждането на автомагистралата „Русе - Велико Търново“ е сред приоритетните обекти, тъй като направлението осигурява транзитния трафик по коридор №IX и международен път Е-85. С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе - Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ „Хемус“.\r\nДокладът за ОВОС на инвестиционното предложение, заедно с всички негови приложения, а също и Докладът за оценка на степента на въздействие, са на разположение на интересуващите се както на интернет страницата на Агенция „Пътна инфраструктура” - www.api.bg, така и на хартиен носител в администрацията на конкретната община всеки работен ден.\r\nПълният график за срещите по дни и часове може да видите в приложения линк.", "date": "2017.11.28", "title": "АПИ: Започват обсъжданията на вариантите на трасе за автомагистрала „Русе – Велико Търново”"}
{"url": "http://www.focus-news.net/news/2017/11/28/2461450/pazardzhik-patnite-nastilki-sa-predimno-mokri-na-mesta-zasnezheni.html", "text": "Сняг вали в Сестримо и Костандово област Пазарджик. Пътните настилки са предимно мокри, на места заснежени или заледени и обработени, съобщиха от Областното пътно управление - Пазарджик. Предвид пътната обстановка и заснежаването на пътните настилки в планинската част на област Пазарджик е въведено временно ограничение за движение на товарни автомобили над 12 тона. Товарните автомобили трябва да са без ремаркета или полуремаркета по следните пътища: Батак-Доспат, Белово – Юндола и Юндола-Пашови, а също и по пътя Велинград-Сърница, гр.Девин - с. Михалково. \r\nВъведено е ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.11.28", "title": "Пазарджик: Пътните настилки са предимно мокри, на места – заснежени"}
{"url": "http://www.focus-news.net/news/2017/11/28/2461451/plovdiv-obshtinskite-savetnitsi-ot-pp-gerb-provezhdat-priemni-za-grazhdani.html", "text": "Общинските съветници от ПП ГЕРБ в Пловдив провеждат приемни за граждани. Това съобщиха от пресцентъра на ПП ГЕРБ. Общинският съветник от ПП ГЕРБ в Общински съвет – Пловдив, Иван Вичков ще приема граждани от 16 до 18:00 часа в офиса на ПП ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 29 ноември 2017 г., ще се проведат приемни с граждани на общински от ПП ГЕРБ в Общински съвет - Пловдив, както следва:\r\n- Радослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ПП ГЕРБ в район „Южен” на ул. ”Академик Петър Динеков” №1А;\r\n- Ани Лафчиева, от 17:00 до 18:30 часа в офиса на ПП ГЕРБ в район „Източен” на ул. ”Коста Паница” №5;\r\n- Емил Русинов, от 17:30 до 19:00 часа в офиса на ПП ГЕРБ в район „Източен” на ул. ”Коста Паница” №5. \r\nВ четвъртък, 30 ноември 2017 г. общинските съветници от ПП ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Гошо Къчков, от 17:30 до 19:00 часа в офиса на ПП ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ПП ГЕРБ в район „Източен” на ул.”Коста Паница” №5; \r\n- Веселин Маневски, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” № 1А.", "date": "2017.11.28", "title": "Пловдив: Общинските съветници от ПП ГЕРБ провеждат приемни за граждани"}
{"url": "http://www.focus-news.net/news/2017/11/28/2461452/das-rheinische-post-kmetat-na-germanskiya-grad-altena-e-tezhko-ranen-sled-napadenie-s-hladno-orazhie.html", "text": "Кметът на малкия германски град Алтена, федерална провинция Северен Рейн-Вестфалия, е ранен тежко при нападение с хладно оръжие, съобщава вестник Das Rheinische Post. \r\nАндреас Холщайн (ХДС) е атакуван в понеделник вечерта в магазин за кебап. Макар към момента мотивите на престъплението да не са изяснени, полицията не изключва политически мотиви за атаката. Съгласно разпространената информация, няма опасност за живота на 54-годишния Холщайн. Освен него, при нападението леко е пострадал още един човек, който се е притекъл на помощ на кмета.\r\nМестни медии съобщиха, че нападателят на Холщайн е бил във видимо нетрезво състояние. Той е извършил нападението с острие, дълго близо 30 инча. Преди атаката, той се е приближил до Холщайн и го е попитал дали е кметът на града. Смята се, че нападателят е германски гражданин.Тереза Герова", "date": "2017.11.28", "title": "Das Rheinische Post: Кметът на германския град Алтена е тежко ранен след нападение с хладно оръжие"}
{"url": "http://www.focus-news.net/news/2017/11/28/2461453/razgrad-23-mashini-pochistvat-patishtata-v-oblastta.html", "text": "23 машини почистват пътищата в Област Разград тази сутрин, най-рано още в 4,00 ч. сутринта е излязла техниката в община Исперих, по информация от дежурния в Областния съвет по сигурност към Областна администрация-Разград. Това съобщиха от пресцентъра на областната администрация. Снежната покривка в региона е между 3 и 5 см., няма затворени пътни участъци. Няма и аварии, свързани със снабдяването с ток, вода и хляб. Тази сутрин е имало два пътни инцидента. В 4.50 ч. е получена информация от тел. 112, че на височината до село Благоево е закъсал автобусът по маршрута Разград – София, след 10 минути обаче шофьорът сам успял за излезе от ситуацията и рейсът е потеглил на собствен ход без да се налага намеса на пътни служби. По-късно на мокрия път по ул. „Добруджа“ в Разград ТИР с румънска регистрация е аварирал, увредил е мантинелата, няма пострадали, но движението в участъка е затруднено.", "date": "2017.11.28", "title": "Разград: 23 машини почистват пътищата в областта"}
{"url": "http://www.focus-news.net/news/2017/11/28/2461454/api-vazstanoveno-e-dvizhenieto-po-pat-i-2-ruse-razgrad-na-okolovrasten-pat-razgrad.html", "text": "Възстановено е  движението по път I-2 Русе - Разград на околовръстен път Разград. Това съобщиха от пресцентъра на Агенция „Пътна инфраструктура”.", "date": "2017.11.28", "title": "АПИ: Възстановено е  движението по път I-2 Русе - Разград на околовръстен път Разград"}
{"url": "http://www.focus-news.net/news/2017/11/28/2461455/ivitsa-dachich-v-dialoga-belgrad-prishtina-nyama-da-bade-vklyuchen-mezhdunaroden-posrednik.html", "text": "Не е възможно в диалога между Белград и Прищина да бъде включена трета страна и да бъде внесена промяна в рамката на преговорите. Това заяви министърът на външните работи на Сърбия Ивица Дачич, отбелязва скопското електронно издание „Локално“.\r\nПо-рано в медиите бе разпространена информация, че бившият държавен секретар на САЩ Кондолиза Райс може да бъде назначена за специален представител за Балканите. В тази връзка на Дачич бе зададен въпрос дали в диалога Белград-Прищина може да бъде включен директен посредник. На него обаче сръбският външен министър отговори с друг въпрос – защо биха приели подобно решение?\r\nДачич подчерта, че Сърбия се нуждае от подкрепата на новата администрация във Вашингтон.\r\n„Нуждаем се от Тръмп, от Тилерсън и от новата американска администрация. Старата администрация не искаше да решава проблемите, а да легализира това, което е извършила на Балканите“, коментира първият дипломат на Белград.Тереза Герова", "date": "2017.11.28", "title": "Ивица Дачич: В диалога Белград-Прищина няма да бъде включен международен посредник"}
{"url": "http://www.focus-news.net/news/2017/11/28/2461456/inzh-doncho-atanasov-api-kam-tozi-moment-ima-nyakolko-ogranicheniya-samo-za-tezhkotovarni-avtomobili-vav-vrazka-sas-snegovalezhite-ot-vchera.html", "text": "Към този момент има няколко ограничения за движение на тежкотоварни автомобили без ремаркета и полуремаркета в проходите Превала, Роженски, Батак – Доспат, Велинград – Юндола и Троян – Кърнаре. Надявам се в рамките на деня те да отпаднат. Правим всичко необходимо проходът Троян – Кърнаре да е проходим. Това каза в предаването „Денят започва” по БНТ председателят на Агенция „Пътна инфраструктура” инж. Дончо Атанасов във връзка с обилния снеговалеж от вчера. Той подчерта че този проход се намира на 1 620 м надморска височина и е един от най-високите в сраната. „Проходът към момента е добре обработен и няма никакви проблеми за леките автомобили и бусовете”, допълни инж. Атанасов.\r\n„Фирмите, с които имаме сключен договор за зимно поддържане, са достатъчно опитни и подготвени. Ние непрекъснато осъществяваме контрол… Вчера всички бяха по местата си преди снеговалежа. След като автомагистралите са били на асфалт и републиканската пътна мрежа е била проходима при зимни условия – смятам, че организацията е добра. Ако има някъде проблеми – ще има санкции, но засега няма основания за такива”, обясни инж. Атанасов. \r\nТой каза, че напоследък зачестяват фалшивите сигнали за аварирали автомобили и образувани задръствания, като само за вчерашния ден те са били около 15. За този брой сигнали са били изпратени 20 машини.\r\nТой посочи, че за поддръжка на опасния участък от пътя от Сопот до пътния възел Ловеч – Троян (районът около ловешкото село Микре, където стана тежката катастрофа с 9 жертви), АПИ е заделила над 500 000 лева. „Вчера съм поръчан наново одит по пътна безопасност, за да видим какво още можем да направим допълнително в посока пътна безопасност. Драстичното нарушаване на Закона за движение по пътищата създава огромни проблеми на всички ведомства”, каза още инж. Дончо Атанасов.", "date": "2017.11.28", "title": "Инж. Дончо Атанасов, АПИ: Към този момент има няколко ограничения само за тежкотоварни автомобили във връзка със снеговалежите от вчера"}
{"url": "http://www.focus-news.net/news/2017/11/28/2461457/apa-pregovaryashtite-za-koalitsiya-vav-viena-uskoryavat-tempoto-na-diskusiite.html", "text": "Във вторник Австрийската народна партия (АНП) на Себастиан Курц и „Партията на свободата на Австрия“ на Хайнц-Кристиан Щрахе продължават преговорите за съставяне на новото коалиционно правителство във Виена, предава информационната агенция APA. Главните преговарящи от двете партии ще се срещнат в обедните часове на вторник. Съгласно медийните доклади, в дневния ред на обсъжданията е образованието. \r\nВ последните дни стана ясно, че двете партии полагат усилия да ускорят темповете на създаване на коалицията – работните групи провеждат срещи ежедневно. Тереза Герова", "date": "2017.11.28", "title": "APA: Преговарящите за коалиция във Виена ускоряват темпото на дискусиите"}
{"url": "http://www.focus-news.net/news/2017/11/28/2461458/sport-dzhanluidzhi-bufon-be-opredelen-za-nay-dobar-futbolist-v-seriya-a.html", "text": "Джанлуиджи Буфон бе избран за най-добър футболист на изминалия сезон в Серия А. Бившият вратар на националния отбор по футбол на Италия получи наградата на галавечер, на която бяха отличени победителите в няколко категории.\r\nЗа най-добър отбор бе определен Ювентус. Наградата за най-добър треньор бе връчена на Маурицио Сари, наставникът на Наполи.", "date": "2017.11.28", "title": "Спорт: Джанлуиджи Буфон бе определен за най-добър футболист в Серия А"}
{"url": "http://www.focus-news.net/news/2017/11/28/2461459/opu-plovdiv-snyag-ima-po-visokite-chasti-na-oblastta-ostava-ogranicheno-dvizhenieto-na-tovarni-avtomobili-nad-4-metra-prez-tunelite-po-patya-asenovgrad-narechenski-bani.html", "text": "Пътят Кричим-Девин е затворен за движение заради паднали камъни. Това съобщи за Радио „Фокус”-Пловдив дежурен служител в Областно пътно управление (ОПУ)-Пловдив. В момента пътят се разчиства, очаква се да бъде отворен след около два часа. Забранен за движение на автомобили над 12 тона е проходът Троян-Кърнаре. Сняг има по високите части на областта. Остава ограничено движението на тежкотоварни автомобили над 4 метра през тунелите по пътя Асеновград-Нареченски бани. Обходният маршрут е по пътя Кричим-Девин, окйто сега е затворен. „Засега не се посочва друг обход за тях, най-вероятно ще се налага да изчакват докато пътят се отвори”, каза дежурният в ОПУ.\r\nПовишена опасност от свличане на земна маса има още по пътя Бачково-Нареченски бани, Юговско ханче-Югово-Лъки-Здравец. Ограничено е движението и по пътя Карлово-Баня заради ремонтни дейности. Обходният маршрут е през село Марино поле. Срокът за извършването на ремонта по пътния участък е до 15 декември.\r\nВсе още е ограничено преминаването на камиони над 12 тона по пътя Поповица-Болярци и над 5 тона по пътя Плодовитово-Първомай-Асеновград, като причината за това е намален габарит на пътното платно. До 20 декември е ограничено движението за всички моторни превозни средства по пътя Белица-Загражден-Давидково, в участъка от км 13 до км 18. Движението по пътя Шишманци – Белозем е в една лента поради ремонтни дейности на асфалтовата настилка. Срокът е до 8 декември.\r\nТрафикът на територията на град Пловдив е натоварен. Пътните настилки в града са мокри на места.\r\nЦветана ТОНЧЕВА", "date": "2017.11.28", "title": "ОПУ-Пловдив: Сняг има по високите части на областта, остава ограничено движението на товарни автомобили над 4 метра през тунелите по пътя Асеновград-Нареченски бани"}
{"url": "http://www.focus-news.net/news/2017/11/28/2461460/api-vazstanoveno-e-dvizhenieto-v-ednata-lenta-po-pat-iii-866-krichim-mihalkovo.html", "text": "Възстановено е движението в едната лента по път III-866 Кричим – Михалково. Това съобщиха от пресцентъра на Агенция \"Пътна инфраструктура\". Движението се осъществява двупосочно в едната лента.", "date": "2017.11.28", "title": "АПИ: Възстановено е движението в едната лента по път III-866 Кричим – Михалково"}
{"url": "http://www.focus-news.net/news/2017/11/28/2461461/pazardzhik-okrazhniyat-sad-shte-gleda-delo-za-izbyagvane-na-danachni-zadalzheniya-za-nad-800-000-leva.html", "text": "Окръжният съд в Пазарджик ще гледа дело за избягване на данъчни задължения в особено големи размери, съобщиха от пресцентъра на съда. Делото е върнато за ново разглеждане от Апелативен съд – Пловдив. То е образувано по обвинителен акт на Окръжна прокуратура – Пазарджик срещу двама подсъдими. Жена е обвинена за това, че на 14 юни 2009 г. в качеството си на едноличен търговец е избегнала установяването на данъчни задължения - укрила е 81 895 лв.). Мъж  от гр. Пещера е обвинен в това, че за периода 1 май 2009 – 28 февруари 2010 г. в гр. Пазарджик при условията на продължавано престъпление като управител на търговско дружество е избегнал установяването и плащането на данъчни задължения. Той е укрил данъчни задължения в особено големи размери 779 141,36 лв. Докладчик по делото е съдия Коста Стоянов, съдебното заседание започва в 14.00 ч.", "date": "2017.11.28", "title": "Пазарджик: Окръжният съд ще гледа дело за избягване на данъчни задължения за над 800 000 лева"}
{"url": "http://www.focus-news.net/news/2017/11/28/2461462/gabrovo-24-mashini-sa-obrabotvali-patishtata-v-oblast-prez-izminaloto-denonoshtie-nastilkite-sa-mokri-na-mesta-zasnezheni.html", "text": "Изцяло проходими, мокри и на места заснежени са пътните настилки на територията на областта. Времето е облачно, без валежи от сняг и дъжд. Това съобщиха за Радио „Фокус“ – Велико Търново от Областното пътно управление – Габрово. Нови затворени отсечки няма. Температурата на въздуха е от минус 5 до 3 градуса, на прохода Шипка – минус 5. Там настилките са заснежени и опесъчени. \r\nОстава в сила забраната за товарни автомобили над 12 тона. В едната лента се извършва движението  в отсечка от пътя между Габрово и село Драгановци. Причината е извършване на ремонти дейности, които текат в участъка от км 14+600 до км 23+978,36 и от км 25+731 до км 28+972.75. Трафикът се регулира от специално обучени сигналисти, а скоростта на движение е ограничена до 30 км/ч. Срокът за приключване на ремонта е 25 декември.\r\nОграничено е движението в участък от път Велико Търново – Дряново – Габрово – Стара Загора, в района на град Габрово. \r\nВ едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до 31 август 2018.\r\nЛуиза ТРАНЧЕВА", "date": "2017.11.28", "title": "Габрово: 24 машини са обработвали пътищата в област през изминалото денонощие, настилките са мокри, на места заснежени"}
{"url": "http://www.focus-news.net/news/2017/11/28/2461463/api-vazstanoveno-e-osvetlenieto-v-tunelite-echemishka-i-topli-dol.html", "text": "Възстановено е осветлението в тунелите Ечемишка и Топли дол. Това съобщиха от пресцентъра на Агенция „Пътна инфраструктура”.", "date": "2017.11.28", "title": "АПИ: Възстановено е осветлението в тунелите Ечемишка и Топли дол"}
{"url": "http://www.focus-news.net/news/2017/11/28/2461464/komisar-boyko-ranovski-patna-politsiya-trafikat-v-sofiya-e-intenziven-i-ima-zadrastvaniya-no-patishtata-sa-pochisteni.html", "text": "Трафикът в София е интензивен и има задръствания, но пътищата са почистени. Toва каза за Агенция „Фокус“ началникът на „Пътна полиция“ комисар Бойко Рановски във връзка с условията по пътищата след натрупаната снежна покривка. Той обясни, че въпреки че улиците са чисти, шофьорите карат по-внимателно и бавно и заради това се образуват колони и уточни, че няма сериозни инциденти с пострадали хора.\r\n„Ако автомобилите не са подготвени за зимни условия, по-добре е шофьорите да не тръгват на път. Или ако водачите не са пътували досега при зимни условия, да внимават, защото на пътя дебнат изненади. И гумите на автомобила са от изключителна важност“, предупреди още ком. Рановски.\r\nЦветилена СИМЕОНОВА", "date": "2017.11.28", "title": "Комисар Бойко Рановски, „Пътна полиция“: Трафикът в София е интензивен и има задръствания, но пътищата са почистени"}
{"url": "http://www.focus-news.net/news/2017/11/28/2461465/sofiya-ogranicheno-e-dvizhenieto-v-ednata-lenta-pri-razklona-za-vladaya-poradi-avariral-avtomobil.html", "text": "Ограничено е движението в едната лента по път I-1 София - Перник, при разклона за Владая, поради аварирал автомобил. Това съобщиха от пресцентъра на Агенция „Пътна инфраструктура”. Движението се осъществява двупосочно в една лента и се регулира от пътна полиция.", "date": "2017.11.28", "title": "София: Ограничено е движението в едната лента при разклона за Владая поради аварирал автомобил"}
{"url": "http://www.focus-news.net/news/2017/11/28/2461466/ekathimerini-aleksis-tsipras-demonstrira-palna-podkrepa-kam-ministara-na-otbranata-za-orazheynata-sdelka-sas-sauditska-arabiya.html", "text": "Министър-председателят на Гърция Алексис Ципрас демонстрира пълна подкрепа към министъра на отбраната Панос Каменос за оръжейната сделка със Саудитска Арабия, отбелязва електронното издание Ekathimerini.  \r\nВ рамките на ожесточен дебат в парламента, Ципрас заяви, че тълкува обвиненията срещу Каменос като опит за подкопаване на правителството. Ето защо гръцкият премиер предложи на коалиционния си партньор „Независими гърци\" пълната подкрепа на СИРИЗА.\r\nБез да отговаря директно на въпросите на опозицията, Ципрас обвини „Нова демокрация“ в разпалването на „несъществуващ скандал“. Той подчерта, че правителството му е жертва на опит за дестабилизация, организиран от „Нова демокрация“, която иска да свали управляващата в Атина коалиция. \r\n„Вие не сте се насочили срещу Каменос, защото имате проблем с него, а защото искате да навредите на правителството. В дълбините на болните си умове те искат да създадат условия, които да дестабилизират това правителство, защото не искат да изведем Гърция от кризата\", категоричен бе Ципрас. \r\nПо този начин гръцкият премиер отхвърли твърдението, че правителството е водило преговори за продажбата на 300 000 противотанкови мини с посредник, който не е бил официално признат от Саудитска Арабия. Министър-председателят твърди, че Атина е била уверена от Министерство на отбраната в Рияд, че гръцкият бизнесмен Василис Пападопулос е бил упълномощен да представлява Рияд..Тереза Герова", "date": "2017.11.28", "title": "Ekathimerini: Алексис Ципрас демонстрира пълна подкрепа към министъра на отбраната за оръжейната сделка със Саудитска Арабия"}
{"url": "http://www.focus-news.net/news/2017/11/28/2461467/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Времето в планините е облачно и ветровито. Температурите са от 0 до минус 8 градуса. Снежната покривка в планините варира от 5 до 35 см, като най-много сняг има на Стара планина. Лифтовите съоръжения не работят. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.28", "title": "ПСС: Лоши са условията за туризъм в планините"}
{"url": "http://www.focus-news.net/news/2017/11/28/2461468/pregled-na-osnovnite-temi-v-shumenskiya-pechat.html", "text": "„Шест решения на шест проблема в приемния ден на кмета на Шумен“, е водещото заглавие във вестник „Шуменска заря“. Решения на шест проблема, които тормозят жителите на община Шумен, са постигнати по време на приемния ден на кмета Любомир Христов. Традиционно в приемните му дни се записват хора, които искат лично от градоначалника да чуят, че на проблема им ще бъде обърнато внимание. \r\n„Горските се включват в кампанията за събиране на пластмасови капачки“, информира ежедневникът. Държавно горско стопанство – Смядово се присъедини към кампанията за събиране на пластмасови капачки за рециклиране с цел закупуването на апаратура за неонатологичното отделение в МБАЛ – Шумен. \r\n„Община Велики Преслав отпусна 25 000 лeва на болницата, дълговете й обаче са три пъти по-големи“, съобщава изданието. На редовната си сесия общинският съвет във Велики Преслав гласува помощ в размер на 25 000 лева за  болницата в града. Средствата трябва да отидат за покриване на част от дълговете на лечебното заведение, които към момента са 75 000 лева, от които 63 000 лева са вече просрочени. Задълженията са изцяло към доставчици. \r\n„Изслушват шефа на ВиК – Шумен днес“, информира всекидневникът. Изслушване на шефа на ВиК – Шумен искат общинските съветници от икономическата и екологичната комисия по плана за стопанисване, експлоатация и поддръжка на активите. Причината е, че съветниците имат много въпроси, на които искат отговори преди да вземат решение по предложения документ. „Четири села с природни забележителности ще подобряват туристическия си имидж“, е акцент от стр. 4 в броя. Природните дадености и историческите забележителности на селата Осмар, Троица, Хан Крум и Драгоево, в община Велики Преслав, ще бъдат популяризирани през следващата година чрез реализация на два проекта с туристическа насоченост. Проектите спечели сдружение „Зелениград”, създадено преди пет месеца от представители на четирите села. \r\n„Работата по изграждането на лесопарк във върбишкото с. Божурово продължава“, пише ежедневникът. В началото на месеца кметът на община Върбица инж. Мердин Байрям направи първата копка за изграждането на лесопарк на мястото на дългогодишно сметище в центъра на село Божурово. Работата по реализиране то на проекта продължава с пълна пара. Положени са подземните съоръжения, ВиК и ел. инсталации.", "date": "2017.11.28", "title": "Преглед на основните теми в шуменския печат"}
{"url": "http://www.focus-news.net/news/2017/11/28/2461469/kyustendil-patnite-nastilki-v-tsyalata-oblast-sa-mokri-na-mesta-i-hlazgavi.html", "text": "Пътните настилки в цялата област са мокри, на места и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата на територията на област Кюстендил са проходими при зимни условия, навсякъде е извършено опесъчаване, към момента няма валежи. \r\nИзвършва се аварийно укрепване на участък от пътя Рилски манастир – Кирилова поляна. Поради тази причина движението се осъществява двупосочно в едната лента. В участъка скоростта на движение е ограничена до 30 км/час. Срокът за действие на временната организация на движение е 15 декември. Ремонтни дейности се  извършват по пътя между селата Горна Козница и Мала Фуча. Там движението в участъците в ремонт се извършва само в едната лента. До 15 декември в участъците се извършва ремонт на асфалтовата настилка, почистване и попълване на пътни банкети. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 30 ноември. \r\nОстава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 30 ноември.  С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.11.28", "title": "Кюстендил: Пътните настилки в цялата област са мокри, на места - и хлъзгави"}
{"url": "http://www.focus-news.net/news/2017/11/28/2461470/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-noemvri.html", "text": "„Софийска вода” временно ще прекъсне водоснабдяването в някои части на столицата на 29 ноември, съобщиха от пресцентъра на дружеството. В сряда във връзка с подмяна на спирателни крановe на ул. „Търново“ в с. Иваняне гр. Банкя се налага спиране на водоподаването от 10:00 до 19:00 часа на клиентите на „Софийска вода”, живеещи по ул. „Родопи“, ул. „Св. Св. Кирил и Методий“, ул. „Вардар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Тимок“.\r\nВ сряда във връзка с изпълнение на инвестиционен проект за реконструкция на уличен водопровод на ул. „Малка Брезовица“ във вилна зона „Симеоново – Драгалевци“ IIIчаст, се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Витошки езера“ от ул. „Панорама“ до ул. „Бяла бреза“, ул. „Малка Брезовица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бяла бреза“ ъгъла с ул. „Витошки езера“. След възстановяване на водоснабдяването е възможно временно повишаване  мътността на водата.\r\nВ сряда във връзка с прекъсване на сградно водопроводно отклонение на ул. „Дякон Стоил“ в с. Казичене кв. „Видните“ се налага спиране на водоподаването от 9:00 до 17:00 часа на клиентите на „Софийска вода”, живеещи в кв. „Видните“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Аликов бостан“ ъгъла с ул. „Горни топила“.\r\nВ сряда във връзка с прекъсване на сградно водопроводно отклонение в кв. „Бояна“ се налага спиране на водоподаването от 10:00 до 22:00 часа на клиентите на „Софийска вода”, живеещи по ул. „Белите брези“ от ул. „Поп Евстати Витошки“ до пл. „Сборище“; по ул. „Поп Евстати Витошки“ от ул. „Каменно здание“ до ул. „Севастократор Калоян“; по ул. \"Ралевица“ от ул. „Каменно здание“ до ул. „Елите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поп Евстати Витошки“ ъгъла с ул. „Белите брези“.", "date": "2017.11.28", "title": "„Софийска вода” временно ще прекъсне водоснабдяването в някои части на столицата на 29 ноември"}
{"url": "http://www.focus-news.net/news/2017/11/28/2461471/montana-evakuiran-e-hotel-v-grad-varshets-zaradi-goryashti-gazovi-butilki.html", "text": "Сигнал за горящи газови бутилки в близост до хотел в град Вършец е подаден около 7.40 часа тази сутрин в дежурната част на пожарната в Монтана. Това съобщиха от пресцентъра на МВР. На място веднага са изпратени екипи на пожарната служба. Незабавно от хотела са евакуирани всички хора. Няма пострадали. Към 8.00 часа пожарът е погасен и е започнало охлаждане на бутилките. По първоначални данни огънят е възникнал при прехвърляне на газ. Работата по случая продължава.", "date": "2017.11.28", "title": "Монтана: Евакуиран е хотел в град Вършец заради горящи газови бутилки"}
{"url": "http://www.focus-news.net/news/2017/11/28/2461472/smolyan-slab-snyag-vali-v-grada-dvizhenieto-po-prohodite-prevala-i-pamporovo-se-osashtestvyava-s-verigi.html", "text": "Слаб сняг вали в Смолян и по високите части на областта, остават в сила въведените заради снеговалежите ограничения за движение по пътищата в региона, съобщиха за Радио „Фокус“ – Смолян от Областно пътно управление (ОПУ) – Смолян. С вериги се осъществява движението през проходите Превала и Пампорово, по направленията Девин – Михалково, Батак – Доспат, както и през проходите Рожен и Превала товарните автомобили задължително трябва да са без ремаркета и полуремаркета. Снежната покривка по проходите, за които са въведени ограничения, е около 20 см. Снегопочистващата техника е на терен, а настилките се опесъчават и осоляват. Заради валежите от дъжд вчера по-ниските части на областта има паднали камъни по пътните платна в района на Неделино, както и по пътя Смолян към завоя на река Черна, които се разчистват.\r\nОт ОПУ – Смолян апелират към водачите на моторни превозни средства да се съобразяват с въведените забрани и да тръгват на път подготвени да шофират при зимни условия.\r\nВ Смолян вали слаб сняг, пътните настилки са мокри, а автомобилният трафик е интензивен по централните улици в града.\r\nНели ГЕРГЬОВСКА", "date": "2017.11.28", "title": "Смолян: Слаб сняг вали в града, движението по проходите Превала и Пампорово се осъществява с вериги"}
{"url": "http://www.focus-news.net/news/2017/11/28/2461473/inzh-mihail-rashkov-api-nyama-blokirani-patishta-po-republikanskata-patna-mrezha-vse-oshte-ogranicheniya-ima-edinstveno-v-rodopskata-oblast.html", "text": "Няма блокирани пътища по републиканската пътна мрежа, все още ограничения има единствено в Родопската област. Това каза в сутрешния блок „Добро утро, България“ на Радио Фокус инж. Михаил Рашков, директор на дирекция „Поддържане на пътната инфраструктура“ в Агенция „Пътна инфраструктура”. „Проходите Петрохан и Троянския проход са затворени за автомобили над 12 тона. Единственото по-голямо ограничение е в района на Пампорово, където трябва да се кара с вериги. Обстановката е съвсем нормална към този час и работещите машини са по-малко, защото снеговалежът почти спря в западната част на страната, вече се изтегля на изток и върви към дъжд. Това, което метеоролозите ми казаха, че до обяд обстановката ще се нормализира по отношение на снеговалежа“, уточни инж. Рашков. \r\nТой допълни, че през нощта са работили 619 машини в районите със снеговалеж, като изрази надежда и днешният ден да премине спокойно.", "date": "2017.11.28", "title": "Инж. Михаил Рашков, АПИ: Няма блокирани пътища по републиканската пътна мрежа, все още ограничения има единствено в Родопската област"}
{"url": "http://www.focus-news.net/news/2017/11/28/2461474/pregled-na-osnovnite-temi-vav-velikotarnovskiya-pechat.html", "text": "„Разследват четирима от полицията в Павликени за кражба на гориво“, е заглавие от първа страница на областния всекидневник „Янтра Днес”. Разследват четирима служители на полицейското управление в Павликени за кражба на гориво, закупено с държавни средства. Акцията по задържането на лицата се провела в сряда сутринта, когато служители на „Вътрешна сигурност“ при МВР и Ръководството на ОДМВР - Велико Търново са нахлули в сградата на районното управление. \r\n„Инициaтивeн кoмитeт пoиcкa ocтaвкaтa нa Стyдeнтcкия cъвeт нa ВTУ“, е друг акцент от днешното издание. Инициaтивeн кoмитeт oт нeдoвoлни възпитaници нa Вeликoтъpнoвcкия yнивepcитeт пoиcкa ocтaвкaтa нa Стyдeнтcкия cъвeт. Млaдитe хopa зaявихa, чe нacтoящият cтyдeнтcки pъкoвoдeн opгaн e нeлeгитимeн, зaщoтo липcвa вcякaквa инфopмaция зa тoвa кaк и кoгa e кoнcтитyиpaн, кaктo и зa пpaвилaтa, пo кoитo ca избpaни нeгoвитe члeнoвe. \r\n„Пoчти нa вceки излeт лoвцитe в Миндя имaт cлyкa“, пише още вестникът. Пoчти нa вceки излeт имaмe cлyкa зa диви пpaceтa, cъoбщи кмeтът нa Миндя Ивaн Ивaнoв, кoйтo e eдин oт пъpвитe лoвци в мecтнaтa дpyжинa. Авджиитe cлyчвaт вce гoлeми eкзeмпляpи, нo зaceгa нямaт oтcтpeлян пpиплoд. \r\n„Жена обвини брат и сестра за фалшификация на документи“, е новина от криминалната хроника. На страниците на вестника ще откриете и статия, разказваща за абитуриента Димитър Топкин, който спечели стипендия за икономисти от 1000 лв.  \r\n„Хората по пътя Русе – В. Търново избират от три варианта за трасето“, е заглавие от другия областен ежедневник - „Борба“. От днес започват обществените обсъждания на трите варианта за автомагистрала  Русе – Велико Търново, които ще се проведат от 28 ноември до 1 декември.\r\n„Арестуваха двама шефове, огняр и домакина на полицията в Павликени за далавера с гориво“, е друга тема от вестника. Четирима служители на полицията в Павликени бяха арестувани при акция на „Вътрешна сигурност“ и прокуратурата в Павликени вчера сутринта за далавера с гориво. \r\n„Всичките ни машини и екипи са в готовност да излязат още при първия обилен валеж, който прогнозират за днес“, увери компанията, която е натоварена да почиства Велико Търново. \r\n„Образователният инспекторат създаде електронна банка с учители за заместване“, пише още ежедневникът. Първата в България Банка с кадри за заместване създаде Регионалното управление на образованието във Велико Търново. Базата е само за педагози, които търсят работа. \r\nНа страниците на днешното издание е поместена и статия, разказваща за Емил Елмазов, който „разчита болести и страдания по очите“.", "date": "2017.11.28", "title": "Преглед на основните теми във великотърновския печат"}
{"url": "http://www.focus-news.net/news/2017/11/28/2461475/montana-30-sm-e-snezhnata-pokrivka-na-prohoda-petrohan-patyat-e-pochisten-i-opesachen.html", "text": "30 см. е снежната покривка на прохода Петрохан, пътят е почистен и опесъчен, каза за Радио „Фокус“ – Видин дежурният служител в Областно пътно управление – Монтана. Той посочи, че снеговалежът на прохода e слаб, температурата е минус 3 градуса, на места има заледени участъци, които са опесъчени. \r\n„Постоянно минават машини, които почистват пътя през прохода. Трафикът е с нормална интензивност, повече са автомобилите, пътуващи за София“, каза дежурният служител. Остава забраната за преминаване през Петрохан на автомобили над 12 тона, като ограничението е до 31 март 2018 г. Обходният маршрут за тези автомобили е през гр. Своге.\r\nАнна ЛОЗАНОВА", "date": "2017.11.28", "title": "Монтана: 30 см. е снежната покривка на прохода Петрохан, пътят е почистен и опесъчен"}
{"url": "http://www.focus-news.net/news/2017/11/28/2461476/new-europe-pregovorite-vav-format-52-vav-viena-mozhe-i-da-dovedat-do-polozhitelen-rezultat-v-konflikta-mezhdu-kishinev-i-tiraspol.html", "text": "Преговорите по процеса на уреждане на конфликта в Приднестровието са в ход във Виена под егидата на австрийското председателство на Организацията за сигурност и сътрудничество в Европа (ОССЕ). Последната среща във формат „5+2“ (Молдова, Приднестровието, ОССЕ, ЕС, САЩ, Русия и Украйна) се състоя в Берлин през юни 2016 г. и не доведе до положителна промяна в постигането на споразумение конфликт между Кишинев и Тираспол. Този път обаче може да е различно, коментира електронното издание New Europe.\r\nПреговорите в австрийската столица бяха предшествани от среща между вицепредседателя на Молдова Георге Балан и Виталий Игнатиев, ръководител на Министерството на външните работи на непризнатата Приднестровска република, в рамките на която постигнаха съгласие по четири важни области, свързани със социално-икономическите въпроси.\r\nПървият документ, подписан от Балан и Игнатиев в навечерието на преговорите в австрийската столица, се отнася до взаимното признаване на образователните сертификати. На предишните срещи преговорите бяха в застой, защото Кишинев категорично се противопостави на използването на „държава\" под името \"Приднестровския държавен университет на Тарас Шевченко\". В крайна сметка двете страни се съгласиха името на университета да бъде написано на английски език като „Приднестровски университет Тарас Шевченко\".\r\nБалан и Игнатиев  обсъдиха също функционирането на молдовските държавни училища, които се намират в непризнатата република, и в които се изучават уроци на румънски език. Този въпрос отдавна тревожи Тираспол. Молдова на свой ред се оплаква, че правителството на отцепилия се регион възпрепятства дейността на училищата в тази област. Благодарение на посредничеството на ЕС тези разногласия трябва да останат в миналото.\r\nСпоразуменията за възстановяване на телефонната връзка между Молдова и Приднестровския регион, както и издаването на молдовски лиценз на мобилния оператор „Интердинстрок\" също трябва да допринесат за разрешаване на конфликта и подобряване на комуникацията между двете Кишинев и Тираспол. Като се има предвид факта, че директната телефонна линия между бе прекъсната през 2006 г., това би изглеждало като реален пробив в процеса на преговори.\r\nИ накрая, двете страни се съгласиха да разрешат проблема със земеделските земи, които принадлежат на молдовски компании, но се намират на територия, контролирана от Тираспол. През последните няколко години земеделските собственици са възпрепятствани при обработването на площите си. \r\nГорепосочените договорености дават положителен фон за преговорите във Виена, уверени са от редакцията.Тереза Герова", "date": "2017.11.28", "title": "New Europe: Преговорите във формат „5+2“ във Виена може и да доведат до положителен резултат в конфликта между Кишинев и Тираспол"}
{"url": "http://www.focus-news.net/news/2017/11/28/2461477/kyustendil-spokoyna-e-obstanovkata-v-obshtinata-sled-padnalite-valezhi-ot-dazhd-i-snyag-v-regiona.html", "text": "Спокойна е обстановката на територията на община Кюстендил, след падналите валежи от дъжд и сняг в региона. Това каза пред Радио „Фокус” – Кюстендил Ивайло Чалъков, експерт в направление „Отбранителна мобилизационна подготовка” към Община Кюстендил. По думите му през последните 24 часа в оперативния център не са постъпвали сигнали за проблеми, свързани с метеорологичната обстановка. Няма данни за населени места без електрозахранване. „При нас снежната покривка е малка. В ниските части пътните настилки са мокри, а във високопланинските райони – леко заснежени и опесъчени”, каза Ивайло Чалъков.\r\nВенцеслав ИЛЧЕВ", "date": "2017.11.28", "title": "Кюстендил: Спокойна е обстановката в общината, след падналите валежи от дъжд и сняг в региона"}
{"url": "http://www.focus-news.net/news/2017/11/28/2461478/politikasarbiya-srabskata-tsarkva-e-iznenadana-ot-reshenieto-na-svetiya-sinod-v-sofiya-da-se-zastapi-za-mpts.html", "text": "Сръбската църква е изненадана от решението на Светия синод в София да се застъпи за \"разколническата МПЦ и да я представлява пред останалите православни църкви\", пише белградското издание \"Политика\".\r\nВестникът съобщава, че решението на българския Свети синод е \"възбудило църковните кръгове в Белград\" и припомня, че за Сръбската православна църква единственият легитимен представител на християните в Македония е Охридската архиепископия на архиепископ Йован Вранишковски.Тереза Герова", "date": "2017.11.28", "title": "\"Политика\"(Сърбия): Сръбската църква е изненадана от решението на Светия синод в София да се застъпи за МПЦ"}
{"url": "http://www.focus-news.net/news/2017/11/28/2461479/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Кметът на малкия германски град Алтена, федерална провинция Северен Рейн-Вестфалия, е ранен тежко при нападение с хладно оръжие, съобщава вестник Das Rheinische Post. \r\nАндреас Холщайн (ХДС) е атакуван в понеделник вечерта в магазин за кебап. Макар към момента мотивите на престъплението да не са изяснени, полицията не изключва политически мотиви за атаката. Съгласно разпространената информация, няма опасност за живота на 54-годишния Холщайн. Освен него, при нападението леко е пострадал още един човек, който се е притекъл на помощ на кмета.\r\nМестни медии съобщиха, че нападателят на Холщайн е бил във видимо нетрезво състояние. Той е извършил нападението с острие, дълго близо 30 инча. Преди атаката, той се е приближил до Холщайн и го е попитал дали е кметът на града. Смята се, че нападателят е германски гражданин.\r\n*** Министър-председателят на Гърция Алексис Ципрас демонстрира пълна подкрепа към министъра на отбраната Панос Каменос за оръжейната сделка със Саудитска Арабия, отбелязва електронното издание Ekathimerini.  \r\nВ рамките на ожесточен дебат в парламента, Ципрас заяви, че тълкува обвиненията срещу Каменос като опит за подкопаване на правителството. Ето защо гръцкият премиер предложи на коалиционния си партньор „Независими гърци\" пълната подкрепа на СИРИЗА.\r\nБез да отговаря директно на въпросите на опозицията, Ципрас обвини „Нова демокрация“ в разпалването на „несъществуващ скандал“. Той подчерта, че правителството му е жертва на опит за дестабилизация, организиран от „Нова демокрация“, която иска да свали управляващата в Атина коалиция. \r\n„Вие не сте се насочили срещу Каменос, защото имате проблем с него, а защото искате да навредите на правителството. В дълбините на болните си умове те искат да създадат условия, които да дестабилизират това правителство, защото не искат да изведем Гърция от кризата\", категоричен бе Ципрас. \r\nПо този начин гръцкият премиер отхвърли твърдението, че правителството е водило преговори за продажбата на 300 000 противотанкови мини с посредник, който не е бил официално признат от Саудитска Арабия. Министър-председателят твърди, че Атина е била уверена от Министерство на отбраната в Рияд, че гръцкият бизнесмен Василис Пападопулос е бил упълномощен да представлява Рияд.\r\n***Странен парадокс бележи наблюдавания в последно време скок в цените на петрола до около 60 долара за барел, което е най-високото им ниво за последните две години, пише The Economist. От една страна, това донякъде отразява оптимистичните нагласи, че на срещата на ОПЕК на 30 ноември във Виена ще бъде удължено до края на следващата година споразумението със страните производителки на петрол, които не са членки на ОПЕК, като Русия, за ограничаване на добива. От друга страна, това донякъде е функция на опасенията, че напрежението в региона между Саудитска Арабия и съседките й Иран и Катар, членки на ОПЕК, може да ескалира до там, че да бъдат нарушени доставките от най-богатия на петрол регион в света. Именно заради тези обтегнати отношения чиновниците от Персийския залив са спрели да използват общ чат, действал дотогава като важен инструмент за координация. Така че правдоподобно ли е да се очаква, че хора, които не могат да комуникират един с друг чрез социална медия все пак ще успеят да се споразумеят за тежките съкращения в продукцията - ключови за поддържане на високи цени? \r\nКраткият отговор е да. Досега ОПЕК успява да просъществува въпреки вътрешните разногласия и дори въоръжени конфликти, като инвазията на Ирак в Кувейт през 1990 г. Действително, една от причините за засилващата се увереност за продължаване на споразумението, чийто срок изтича следващия март, е фактът, че членките на ОПЕК  продължават да го спазват. Това е забележително на фона на ескалиращото напрежение между саудитците сунити и техните шиитски съперници. Дори и в по-спокойни времена в миналото, участниците в договора започват да мамят, когато цените скочат.\r\n*** Преговорите по процеса на уреждане на конфликта в Приднестровието са в ход във Виена под егидата на австрийското председателство на Организацията за сигурност и сътрудничество в Европа (ОССЕ). Последната среща във формат „5+2“ (Молдова, Приднестровието, ОССЕ, ЕС, САЩ, Русия и Украйна) се състоя в Берлин през юни 2016 г. и не доведе до положителна промяна в постигането на споразумение конфликт между Кишинев и Тираспол. Този път обаче може да е различно, коментира електронното издание New Europe.\r\nПреговорите в австрийската столица бяха предшествани от среща между вицепредседателя на Молдова Георге Балан и Виталий Игнатиев, ръководител на Министерството на външните работи на непризнатата Приднестровска република, в рамките на която постигнаха съгласие по четири важни области, свързани със социално-икономическите въпроси.\r\nПървият документ, подписан от Балан и Игнатиев в навечерието на преговорите в австрийската столица, се отнася до взаимното признаване на образователните сертификати. На предишните срещи преговорите бяха в застой, защото Кишинев категорично се противопостави на използването на „държава\" под името \"Приднестровския държавен университет на Тарас Шевченко\". В крайна сметка двете страни се съгласиха името на университета да бъде написано на английски език като „Приднестровски университет Тарас Шевченко\".\r\nБалан и Игнатиев  обсъдиха също функционирането на молдовските държавни училища, които се намират в непризнатата република, и в които се изучават уроци на румънски език. Този въпрос отдавна тревожи Тираспол. Молдова на свой ред се оплаква, че правителството на отцепилия се регион възпрепятства дейността на училищата в тази област. Благодарение на посредничеството на ЕС тези разногласия трябва да останат в миналото.\r\nСпоразуменията за възстановяване на телефонната връзка между Молдова и Приднестровския регион, както и издаването на молдовски лиценз на мобилния оператор „Интердинстрок\" също трябва да допринесат за разрешаване на конфликта и подобряване на комуникацията между двете Кишинев и Тираспол. Като се има предвид факта, че директната телефонна линия между бе прекъсната през 2006 г., това би изглеждало като реален пробив в процеса на преговори.\r\nИ накрая, двете страни се съгласиха да разрешат проблема със земеделските земи, които принадлежат на молдовски компании, но се намират на територия, контролирана от Тираспол. През последните няколко години земеделските собственици са възпрепятствани при обработването на площите си. \r\nГорепосочените договорености дават положителен фон за преговорите във Виена, уверени са от редакцията.\r\n***", "date": "2017.11.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/28/2461480/plovdiv-zemna-i-skalna-masa-sa-se-svlekli-na-patnoto-platno-na-okolo-kilometar-sled-krichim-v-posoka-devin-propuskat-se-samo-leki-avtomobili.html", "text": "Земна и скална маса са се свлекли на пътното платно на около километър след Кричим в посока Девин, съобщиха от пресцентъра на МВР. Сигналът е получен тази сутрин към 04.30 часа. Предприети са действия по разчистване на пътя. До приключване на работата се пропускат само леки автомобили. На място са полицейски служители, които отклоняват движението по обходни маршрути през Асеновград и Батак.", "date": "2017.11.28", "title": "Пловдив: Земна и скална маса са се свлекли на пътното платно на около километър след Кричим в посока Девин, пропускат се само леки автомобили"}
{"url": "http://www.focus-news.net/news/2017/11/28/2461481/kyustendil-zh-k-peyo-yavorov-v-dupnitsa-e-bez-voda-zaradi-profilaktika.html", "text": "Заради профилактика е спряно водоподаването в част от град Дупница. Това съобщи за Радио „Фокус” – Кюстендил Илия Илиев, управител на общинското ВиК дружество в Дупница. По думите му профилактиката на водопроводите е наложителна, поради което е спряна водата за жилищен комплекс „Пейо Яворов” и улиците „Св. Иван Рилски” и „Васил Левски”, както и прилежащите преки около тях. След приключване на дейностите, водоподаването ще бъде възстановено.\r\nВенцеслав ИЛЧЕВ", "date": "2017.11.28", "title": "Кюстендил: Ж. к. „Пейо Яворов” в Дупница е без вода заради профилактика"}
{"url": "http://www.focus-news.net/news/2017/11/28/2461482/dimitar-margaritov-kzp-aktivnostta-na-potrebitelite-v-poslednite-godini-narastva.html", "text": "Активността на потребителите в последните години нараства. Това каза председателят на Комисията за защита на потребителите (КЗП) Димитър Маргаритов в предаването \"Денят започва\" по БНТ. Той припомни, че Комисията пусна ново приложение за мобилни телефони - Платформата \"Аз-клиентът\", която има за цел да намали нелоялните търговски практики като активира все повече и повече потребители да търсят правата си. По думите му по време на \"Черния петък\" най-честите сигнали от потребители са били за изкуствени намаления. \"Ние сме извършили над 200 проверки на различни типове търговски обекти в това число и онлайн магазини, големи търговски центрове и по-малки\", съобщи Димитър Маргаритов, като допълни, че по-голямата част от сигналите са били основателни. \"Има констатирани около 30 случаи, в които нарушителите са направили изкуствено намаление - вдигане на цените непосредствено преди настъпване на промоционалния период и връщайки цената на старото равнище, тези търговци претедират, че са я намалили. Имало е и оплаквания, свързани с опити на търговци да ограничат отговорността си за рекламация или непризнаване на правото на отказ за онлайн покупки\", посочи Маргаритов. По думите му активността на потребителите в последните години нараства, но все още има хора, които не подават сигнали. Маргаритов обясни, че колкото повече хора реагират активно, толкова по-ефективно ще се намеси контролният орган.\r\nТой уточни, че \"Аз-клиентът\" ще осъществява директна връзка с администрацията. \"Това е проект на млади и енергични хора. Тук става въпрос за опит да се разшири кръга от лица, които заемат активна позиция в някакъв потребителски казус. Платформата позволява комуникация както между потребителите, така и между потребител и търговец\", каза още Маргаритов.", "date": "2017.11.28", "title": "Димитър Маргаритов, КЗП: Активността на потребителите в последните години нараства"}
{"url": "http://www.focus-news.net/news/2017/11/28/2461483/stara-zagora-snyag-vali-na-prohodite-shipka-i-hainboaz.html", "text": "Сняг вали на проходите Шипка и Хаинбоаз, пътните настилки се обработват, видимостта е добра, съобщиха за Радио „Фокус“ от Областно пътно управление – Стара Загора. В двата прохода работят общо 12 почистващи машини.\r\nПътищата в област Стара Загора са проходими при зимни условия. Времето е облачно, на места с превалявания от дъжд. Пътните настилки са мокри, видимостта е добра, без ограничения е движението на моторни превозни средства.\r\nМокри са пътните настилки на автомагистралите „Тракия“ и „Марица“. Времето е облачно, видимостта е добра. Няма наложени ограничения за движение на автомобили.\r\nНа територията на област Стара Загора няма регистрирани пътно-транспортни произшествия.\r\nСлавяна ГАЙДАРОВА", "date": "2017.11.28", "title": "Стара Загора: Сняг вали на проходите Шипка и Хаинбоаз"}
{"url": "http://www.focus-news.net/news/2017/11/28/2461485/afp-shestima-britantsi-osadeni-za-nezakonno-pritezhanie-na-orazhie-sa-osvobodeni-ot-indiyskiya-zatvor.html", "text": "Шестимата британци, които бяха сред 35-членния екипаж на американския кораб за борба с пиратството, бяха освободени от индийски затвор, където изтърпяваха наказание за незаконно притежание на оръжие, предава AFP\r\n„Служители от посолството на Обединеното кралство дойдоха и ги отведоха след оформянето на документацията им\", съобщиха местните власти. \r\nВ понеделник Върховният съд на Индия отмени петгодишните затворнически присъди на шестима британци, трима украинци, 14 естонци и 12 индийци, осъдени през януари 2016 г.Тереза Герова", "date": "2017.11.28", "title": "AFP: Шестима британци, осъдени за незаконно притежание на оръжие, са освободени от индийския затвор"}
{"url": "http://www.focus-news.net/news/2017/11/28/2461486/vidin-patnite-nastilki-sa-mokri-snyag-vali-vav-visokite-chasti-na-oblastta.html", "text": "Пътните настилки в област Видин са мокри, сняг вали в района на общините Кула, Бойница, Белоградчик, Чупрене, Ружинци и Димово. Това каза за Радио „Фокус“ – Видин дежурният служител в Областно пътно управление-Видин. Той посочи, че пътищата са проходими, пътните настилки са обработени с пясък и сол. \r\nТрафикът по републиканската пътна мрежа в областта е натоварен в посока за граничен пункт „Дунав мост 2“. Пътуват предимно тежкотоварни автомобили , като най-интензивно е движението в участъка между Видин и Дунавци. Временно са въведени ограничения за движение на тежкотоварни автомобили по някои участъци от републиканската пътна мрежа във Видинска област. По път III-114 с.Динково – с Ружинци е ограничено  движението за на автомобили над 12 т. За движещите се по път II-81 в посока Монтана – Видин при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин. За движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т. Движението по път III-1411 с. Слана Бара – Видин при км 24+990 е ограничено за автомобили над 5 т поради аварийно състояние на мост.\r\nСухи са пътните настилки във Видин, няма снеговалеж в града. Автомобилният поток е най-интензивен в централната градска част, на кръговото край жп гарата и по бул. „Панония“. \r\nАнна ЛОЗАНОВА", "date": "2017.11.28", "title": "Видин: Пътните настилки са мокри, сняг вали във високите части на областта"}
{"url": "http://www.focus-news.net/news/2017/11/28/2461487/mvnr-39-balgari-na-o-bali-sa-se-svarzali-do-momenta-s-krizisniya-shtab-v-indoneziya.html", "text": "През изминалото денонощие още 29 български граждани, които са на почивка на о.Бали, са се свързали с кризисния щаб, сформиран в посолството на Република България в Индонезия по разпореждане на вицепремиера Екатерина Захариева. До този момент българите, които са информирали мисията ни, че се намират на острова, са 39. Сънародниците ни са в безопасност, в хотелите, в които са отседнали. Това съобщиха от пресцентъра на Министерството на външните работи (МВнР). \r\nБългарско семейство с дете се е намирало на международното летище на острова. Консулът ни в Джакарта Александрина Гигова е оказала възможното съдействие на сънародниците ни и тази сутрин те са отпътували към летището в Сурабая (Източна Ява), откъдето ще вземат полет за България. Други двама български граждани, чийто полет е бил отменен, също са били пренасочени към летището в Сурабая, със съдействието на консула ни в Джакарта. Те ще отпътуват към Сингапур, а оттам – за България. Консул Гигова е постоянна връзка с пренасочените сънародници и следи тяхното придвижване. \r\nПо информация на посолството международното летище на острова - „I Gusti Ngurah Rai Airport“ остава затворено и в следващите 24 часа – до 7 ч утре сутринта (местно време). Едновременно с това на втория етаж на международното летище в Бали функционира информационно бюро за гражданите на държавите членки на ЕС, където те могат да получат подробна информация за обстановката и възможностите за консулска защита. До този момент група от 10 български граждани, които са на почивка на острова, се беше свързала с мисията ни в Джакарта, за да информира за местонахождението си. Те се намират далеч от зоната на вулкана и са в безопасност в хотела, в който са отседнали. \r\nКъм този момент няма български граждани, които да потърсили съдействие от бюрото за европейски граждани на международното летище в Бали. \r\nВъв връзка с усложнената обстановка в следствие на активността на вулкана Агунг Министерството на външните работи припомня съветите си към българските граждани, които планират пътуване до о. Бали. Препоръчваме на нашите сънародници преди да предприемат пътуване предварително да се свържат с авиокомпанията и туристическата агенция, която са избрали. Настоятелно препоръчваме на нашите сънародници, пребиваващи и пътуващи за острова, да бъдат предпазливи, да не навлизат в определената ограничителна зона, да се осведомят предварително подробно за актуалната обстановка, да следят информацията в местните медии и да спазват стриктно указанията за безопасност на властите. \r\nМинистерството на външните работи и посолството ни в Джакарта отново призовават всички българи, намиращи се към момента на остров Бали, да се регистрират на сайта на министерството в рубриката „Пътувам за“, като предоставят мобилен телефон, имейл и точен адрес на местопребиваване на остров Бали. Така, при необходимост, консулските ни власти ще могат да окажат своевременна помощ.", "date": "2017.11.28", "title": "МВнР: 39 българи на о. Бали са се свързали до момента с кризисния щаб в Индонезия"}
{"url": "http://www.focus-news.net/news/2017/11/28/2461488/smolyan-20-sm-e-snezhnata-pokrivka-v-pamporovo.html", "text": "Снежната покривка в Пампорово е 20 см, като продължава да вали слаб сняг, съобщиха за Радио „Фокус“ – Смолян от Планинската спасителна служба в курорта (ПСС). Условията за туризъм са лоши заради снеговалежите. Спасителите препоръчват днес да не се правят разходки и преходи в планината. \r\nПрез изминалото денонощие не са регистрирани инциденти с туристи.\r\nНели ГЕРГЬОВСКА", "date": "2017.11.28", "title": "Смолян: 20 см е снежната покривка в Пампорово"}
{"url": "http://www.focus-news.net/news/2017/11/28/2461489/smolyan-otpada-ogranichenieto-za-vsichki-mps-da-se-dvizhat-s-verigi-prez-prohodite-pamporovo-i-prevala.html", "text": "Отпада ограничението за всички МПС да се движат с вериги през проходите Пампорово и Превала. Това съобщиха от пресцентъра на Агенция „Пътна инфраструктура”. През проход Превала остава ограничено движението на товарни автомобили с ремаркета и полуремаркета.", "date": "2017.11.28", "title": "Смолян: Отпада ограничението за всички МПС да се движат с вериги през проходите Пампорово и Превала"}
{"url": "http://www.focus-news.net/news/2017/11/28/2461490/anton-kutev-bsp-koga-boyko-borisov-shte-se-izvini-za-dumite-si.html", "text": "Доста хора, когато правят грешка, се извиняват. Но не съм чул премиерът Бойко Борисов, който е говорил куп нелепи неща за целия български народ, някога да го е направил. Това заяви зам.-председателят на ПГ на „БСП за България” Антон Кутев по БТВ, съобщиха от пресцентъра на БСП. По повод думите на премиера Бойко Борисов за оградата ни с Турция, че: „...някой си успял да прескочи оградата. То и Левски може да я скочи, ако е жив”, Кутев бе категоричен: „Не мисля, че на националния ни герой Левски му е мястото в подобно изказване”. По думите на Антон Кутев Борисов винаги се опитва, когато не му е удобно, да направи подобни аналогии от банкянски тип. „Не мисля, че подобно изказване може да бъде на министър-председател”, категоричен бе зам.-председателят на ПГ на „БСП за България”. Той попита- защо, ако и Левски може да прескочи оградата, изобщо я правят? „Защо изхарчиха милиони. Преди нямало ограда, а сега имало. Добре, ама можеш ли да построиш ограда, за да пада? После да се гордееш и да ходиш да го разказваш по медиите”, каза Антон Кутев.\r\nЗа предстоящото ни европредседателство, Антон Кутев обясни, че именно за него БСП е гарантирала през цялото време и е заявявала, че има желание да помага  и го показва с всички дебати, които левицата е предизвикала, и с предложенията. „Стремим се по всякакъв начин да поддържаме европредседателството, което не значи, че ще трябва да мълчим за оградата ни с Турция. Защо падна оградата, а не му падна къщата на Борисов в Бояна?”, попита Кутев. „Не мисля, че нашите избиратели са ни гласували доверие и са ни избрали, за да мълчим и да сме по-кротки, за да може ГЕРБ да строят огради, които падат”, каза също Кутев. Според него предстоящото европредседателство не е тук, за да може да покаже Борисов колко е велик, какъвто никога не е бил. \r\nЗа думите, изречени по време на конгреса на ГЕРБ, че те никога не са канили  БСП за коалиция, Антон Кутев попита: „Те каниха ли Корнелия Нинова за председател на Народното събрание? ГЕРБ не каниха ли и Деница Златева да бъде министър? И сега те казват, че никога не искали коалиция с БСП!?”\r\n„Конгресът на ГЕРБ бе поглед назад, не напред. Аз не чух да кажат какво ще правят със здравеопазването, със социалната сфера, с икономиката, която затъва”, каза още Антон Кутев.", "date": "2017.11.28", "title": "Антон Кутев, БСП: Кога Бойко Борисов ще се извини за думите си"}
{"url": "http://www.focus-news.net/news/2017/11/28/2461491/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Започнаха обществените обсъждания за това откъде трябва да преминава трасето на автомагистрала между Велико Търново и Русе. Пътят ще преминава и в близост до град Свищов, което пряко засяга икономическия и социалния живот в общината. По тази причина общинските съветници проведоха няколко срещи по въпроса. Кой от трите варианта на трасето подкрепят те, ще ни разкаже в предаването „Добре дошли в Свищов“ на Радио „Фокус“ – Велико Търново председателят на Общински съвет – Свищов д-р Кристиян Кирилов. Ще го попитаме и какво ще се случи с Приюта за бездомни животни в Свищов, след като фирмата, собственик на терена, където се намира кучкарника, поиска той да бъде преместен. Д-р Кирилов ще ни представи и допълнителна информация за промените, които предстои да бъдат въведени при формирането на такса „Смет“ в Свищов. Дали тя ще бъде увеличена ще научите в предаването. \r\nИ още - преди броени дни в Основно училище „Филип Сакеларевич“ в крайдунавския град се проведе Открит урок по родолюбие, в памет на Васил Левски. В него се включи и потомка на Апостола на свободата. Как премина инициативата и по чия идея бе организирана, ще разберем от преподавателката Даниела Борисова.\r\nВодещ на предаването е Луиза Транчева. Номерът за връзка със студиото е 0885 303 375.", "date": "2017.11.28", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/11/28/2461492/smolyan-otpada-zabranata-za-dvizhenie-na-tovarni-avtomobili-bez-remarketa-i-poluremarketa-po-napravlenieto-devin-mihalkovo.html", "text": "Отпадат ограниченията за движение с вериги през проходите Пампорово и Превала, съобщиха за Радио „Фокус“ – Смолян от Областно пътно управление – Смолян. По направлението Девин – Михалково, както и през прохода Рожен, отпада забраната за движение на товарни автомобили без ремаркета и полуремаркета. Все още в сила е тя за прохода Превала и пътя Батак – Доспат.\r\nНели ГЕРГЬОВСКА", "date": "2017.11.28", "title": "Смолян: Отпада забраната за движение на товарни автомобили без ремаркета и полуремаркета по направлението Девин – Михалково"}
{"url": "http://www.focus-news.net/news/2017/11/28/2461493/politikasarbiya-predsedatelyat-na-makedonskiya-parlament-talat-dzhaferi-smyata-che-zakonat-za-ezitsite-ne-zastrashava-tselostta-na-darzhavata.html", "text": "Председателят на македонския парламент Талат Джафери смята, че приемането на закона за езиците не трябва да се възприема като заплаха за целостта на държавата, пише белградският „Политика\", като публикува интервю с парламентарния шеф в Скопие.\r\nВ него Талат Джафери заявява, че въвеждането на разширена употреба на езиците е в съответствие с чл. 5 от конституцията на Македония, и макар че прави възможно прилагането на албанския език по време на пленарните заседания, не влияе по никакъв начин на употребата на македонския език.\r\nСпоред Джафери въпросът за езиците не попада във фокуса на разговорите съгласно Парижкия договор, където ще се разглежда парламентарния правилник и етичния кодекс на депутатите.\r\nПредседателят на македонския парламент смята, че проведените местни избори са показали категорично подкрепата, която политическите партии имат в Македония.\r\nНа въпрос на „Политика\" за предстояща двустранна среща с председателя на Скупщината на Сърбия, Мая Гьокович, Джафери заявява, че след разговорите по време на срещата на председателите на парламентите от страните в Западните Балкани, проведена в Будапеща в края на октомври, е поставена основата на диалог между ръководствата на двата парламента.Тереза Герова", "date": "2017.11.28", "title": "„Политика\"(Сърбия): Председателят на македонския парламент Талат Джафери смята, че законът за езиците не застрашава целостта на държавата"}
{"url": "http://www.focus-news.net/news/2017/11/28/2461494/blagoevgrad-patnite-nastilki-v-oblastta-sa-predimno-mokri-i-hlazgavi.html", "text": "Пътните настилки в област Благоевград са предимно мокри и хлъзгави. Това съобщи за Радио „Фокус” – Пирин дежурният в Областно пътно управление – Благоевград. Пътищата на територията на област Благоевград са проходими при зимни условия, навсякъде е извършено опесъчаване, няма валежи. Повишена е опасността от падащи камъни в Кресненското дефиле и по второкласен път – 19 Симитли – Гоце Делчев, затова шофьорите трябва да карат внимателно там. През нощта няма регистрирани тежки пътни инциденти, няма и новообразували се свлачища. \r\nВ Област Благоевград няма нововъведени ограничения за движението на моторни превозни средства. Водачите на автомобили трябва да имат предвид, че по третокласен път – 198 Гоце Делчев – Катунци – Петрич при км 38+380, в село Горно Спанчово, движението се извършва в лявата лента, поради разрушена подпорна стена с дължина 15 метра, заради което дясното платно за движение е подкопано. Преминаването е урегулирано с необходимите пътни знаци. Предстои изготвяне на инвестиционен проект за укрепване на пътя до 15 април 2018 година. С особено внимание трябва да се извършва и преминаването по третокласен път – 1972 Сатовча – Доспат  при км 7+700, в участъка от село Блатска до село Абланица. Движението в района се извършва в една лента, поради активизирало се свлачище. Тук също предстои изготвяне на инвестиционен проект за укрепване на пътя в срок до 15 април 2018 година.\r\nЛора КАЛЧЕВА", "date": "2017.11.28", "title": "Благоевград: Пътните настилки в областта са предимно мокри и хлъзгави"}
{"url": "http://www.focus-news.net/news/2017/11/28/2461495/prezidentat-rumen-radev-pred-sanarodnitsite-ni-v-kipar-neobhodimo-e-vsyako-balgarsko-dete-v-chuzhbina-da-ima-dostap-do-balgarsko-uchilishte.html", "text": "Българската общност в Кипър се ползва с изключително доверие. Тя се интегрира толкова добре благодарение на позитивното си отношение към кипърската държава и граждани. Това заяви президентът Румен Радев в Кипър по време на среща с представители на българската общност, съобщиха от прессекретариата на държавния глава. Срещата със сънародниците ни в островната държава, се проведе в кметство Лакатамия, където по-рано държавният глава участва в церемония по откриването на улица, носеща името на Васил Левски. \r\n„Изключително удоволствие е извън пределите на родината да срещам млади българи, съхранили своя език, култура и традиции, както и граждани на Кипър, които отлично говорят български език и пазят топли връзките си с България”, каза държавният глава. Румен Радев даде висока оценка на приноса, който българите имат за икономическото развитие на кипърската страна. \r\n„Необходимо е всяко българско дете да има достъп до българско училище. Вниманието към младите хора и работата с тях е и работа за едно по-добро бъдеще на всички нас”, каза още Румен Радев. Президентът оцени високо усилията на българите, благодарение на които са отворени десет български съботно-неделни училища в Кипър, извършват се богослужения на български език в местна църква, развива се българската журналистика и е създаден български театър. “Това чувство за принадлежност доказва, че българският дух в Кипър е жив и връзките между двата народа са силни и приятелски“, заяви държавният глава. \r\nПо време на дискусията с представителите на българската общност бяха обсъдени теми, свързани с подобряването на възможностите за образование и интеграция на българите в чужбина и защитата на правата им както от българските, така и от чуждестранните институции. Акценти в разговора бяха перспективите за кандидатстване на нашите сънародници в български университети, както и възможностите страната ни да подкрепя изкуството, науката и журналистиката, създавани от българи в чужбина.", "date": "2017.11.28", "title": "Президентът Румен Радев пред сънародниците ни в Кипър: Необходимо е всяко българско дете в чужбина да има достъп до българско училище"}
{"url": "http://www.focus-news.net/news/2017/11/28/2461496/hurriyet-dimitris-avramopulos-prizova-turtsiya-da-se-priblizhi-kam-es-i-negovite-demokratichni-tsennosti.html", "text": "Европейският комисар по въпросите на миграцията и вътрешните работи Димитрис Аврамопулос подчерта категоричното си убеждение в „европейския път\" на Турция, като призова страната да се „приближи към ЕС и неговите демократични ценности\".\r\nВ интервю за вестник Hürriyet, дадено в навечерието на посещението си в Турция, Аврамопулос призова правителството в Анкара да не жертва основните права за сметка на мерките за сигурност, въведени след опита за преврат от юли 2016 г.\r\nНапомняйки за обещанието на президента Реджеп Тайип Ердоган за прекратяване на преговорите за членство на Турция в ЕС, Аврамопулос заяви, че „твърдо вярва в европейския път на Турция\". Еврокомисарят изтъкна ролята на Турция за стабилността на региона, подчертавайки, че страната е „ключов партньор за Европа и Европа е ключов партньор за Турция\".\r\n„Ние никога не трябва да забравяме, че Европа и Турция имат обща история и партньорство, което продължава няколко века. И двете страни не трябва да губят тази по-голяма картина от погледа си. ЕС е приятел на Турция, аз лично съм дългогодишен приятел на Турция. Всички сме ангажирани да продължим да укрепваме партньорството и приятелството си във всичките му аспекти. Икономическият просперитет и политическата стабилност на тази велика страна е това, което ЕС желае. Турция трябва да продължи да се приближава към ЕС и към демократичните ценности и правила на ЕС\", категоричен бе Аврамопулос.Тереза Герова", "date": "2017.11.28", "title": "Hurriyet: Димитрис Аврамопулос призова Турция да се „приближи към ЕС и неговите демократични ценности“"}
{"url": "http://www.focus-news.net/news/2017/11/28/2461497/pazardzhik-okolo-10-sm-e-snezhnata-pokrivka-v-batak-patishtata-sa-pochisteni-i-opesacheni.html", "text": "Около 10 см е снежната покривка в Батак след снеговалежите от изминалото денонощие, съобщи за Радио „Фокус” – Пазарджик Петър Паунов, кмет на Общината. Пътищата на територията на общината са почистени и опесъчени, както и главният път от Батак към Пещера и Доспат. „Разполагаме с необходимото количество пясък и сол за поддръжката на пътищата през тази зима. 12 души към общината ще отговарят за зимното почистване”, уточни Паунов. Той допълни, че 5 машини са на разположение за зимната поддръжка на пътната мрежа. По думи на Петър Паунов пътищата са в добро състояние преди началото на зимата.\r\nАлбена ЖИЛЕКОВА", "date": "2017.11.28", "title": "Пазарджик: Около 10 см е снежната покривка в Батак, пътищата са почистени и опесъчени"}
{"url": "http://www.focus-news.net/news/2017/11/28/2461498/plovdiv-okrazhna-prokuratura-vnese-obvinitelen-akt-spryamo-24-godishen-mazh-za-prichinyavane-na-smart-po-nepredpazlivost-pri-katastrofa-na-zhp-prelez.html", "text": "Окръжна прокуратура – Пловдив внесе в съда обвинителен акт спрямо Кязим С., на 24 г., за това, че при управление на моторно превозно средство е нарушил правилата за движение по пътищата, при което по непредпазливост е причинил смъртта на едно лице и средна телесна повреда на друго лице, изразяваща се в разстройство на здравето, временно опасно за живота – престъпление по чл. 343 ал.4 във връзка с ал. 3 във връзка с чл.342 ал. 1 от Наказателния кодекс. Това съобщиха от пресцентър на Апелативна прокуратура - Пловдив.\r\nНа 4 декември 2016 г. обвиняемият Кязим С. и пострадалата 24-годишна с инициали Н.И., с която живеел на семейни начала, както и тяхното седеммесечно бебе, пътували в лек автомобил, марка „Рено Меган“. Те отишли в с. Песнопой, област Пловдив, за да проверят работното време на обществена баня с минерална вода.  Обвиняемият управлявал автомобила по асфалтиран път, който преминавал през селото, и се пресичал от железопътната линия Пловдив-Карлово. За преминаване на пътните превозни средства на жп линията бил изграден неохраняем прелез – без бариери, който бил оборудван от двете страни с пътни знаци – „Железопътен прелез с един коловоз“ и „Спри“, както и  с предупредителна табела – „Спри! Огледай се, ослушай се и премини, ако не идва влак“. Прелезът имал светлинна и звукова сигнализация за идващ влак. Същия ден, към 15,36 часа, по разписание от гара Карлово за Централна гара-Пловдив потеглил пътнически влак, състоящ се от дизелово мотриса и два вагона. Той се движел с разрешената скорост за участъка. При наближаване на жп прелез „Песнопой“, машинистът подал звуков сигнал „Внимание“. В този момент управляваният от обвиняемия автомобил бил навлязъл в района на жп прелеза. Кязим С. не обърнал внимание  на забранителната светлина на светофара, включената сигнализация и поставения пътен знак „Спри“, не се огледал надясно преди навлизането върху самия жп прелез, поради което  не видял идващия влак. Водачът на лекия автомобил навлязъл на релсите, когато влакът бил на 15 метра от прелеза. Машинистът веднага подал непрекъснат звуков сигнал и задействал екстрено спирачната система. Спирането на влака преди удара с автомобила било невъзможно, поради изключително малкото разстояние между тях. В резултат на произшествието, 24-годишната Н.И, която пътувала на задната седалка получила травми, от които починала. Малолетният й син получил травми на главата, предизвикали разстройство на здравето му и временна опасност за живота. Обвиняемият Кязим С. не претърпял сериозни травми. По делото е била назначена техническа експертиза, според която основната причина за катастрофата е, че водачът на лекия автомобил е навлязъл в жп прелеза по начин и момент, когато това не е било безопасно. Не е имало технически пречки обвиняемият да забележи идващия влак и да спре на място, за да изчака преминаването му, ако се е бил огледал.  По делото са разпитани свидетели, назначени експертизи и др.", "date": "2017.11.28", "title": "Пловдив: Окръжна прокуратура внесе обвинителен акт спрямо 24-годишен мъж за причиняване на смърт по непредпазливост при катастрофа на жп прелез"}
{"url": "http://www.focus-news.net/news/2017/11/28/2461499/elena-yoncheva-bsp-sravnyava-li-boyko-borisov-vasil-levski-s-bezhantsite-s-teroristite-ot-idil.html", "text": "Какво има предвид премиерът Борисов, поставяйки националния ни герой Васил Левски, който се бори за чиста и свята Република, до оградата ни с Турция и корупционната схема при изграждането й. Може би сравнява Васил Левски с бежанците, с терористите от ИДИЛ? Може би има предвид, че Левски е терорист, като тези от Ислямска държава? Смятам, че това е едно нелепо изказване. Все пак това го казва човекът, който управлява държавата ни. Това заяви народният представител от „БСП за България” Елена Йончева по БНР, съобщиха от пресцентъра на БСП. „Борисов да каже, с така построента ограда с Турция, кой краде от националната ни сигурност? Защо това съоръжение е построено така, че се преминава лесно и пада?”, попита депутатът от „БСП за България”. По думите й трябва да има обяснение, защо в доклада на Главния инспекторат на МС от април 2017 г. се казва, че проверявящата комисия не е могла да направи даже разлика между едноредова и двуредова ограда. „Това на практика е признание за отклоняване на средства”, каза тя. Йончева бе категорична, че българските политици трябва да покажат загриженост, че поне се интересуват от отговорите на тези въпроси, вместо да се употребява националният ни герой Васил Левски по такъв груб начин от премиера на държавата Борисов.\r\n„Голямата тема в България е корупцията. Тя подкопава националната ни сигурност и тази на Европейския  съюз. И това е казано от големите медии в Европа”, изтъкна Йончева и даде пример с Хасково и роднинските назначения там, каквито случаи има и в цялата страна. Тя коментира и конгреса на ГЕРБ, като заяви, че конгрес на управляваща партия не може да решава само вътрешнополитически проблеми. „От него трябва да чуем визията им за България. Страната ни изживява много тежък период. Има големи проблеми – слаба икономика, застаряващо население, правосъдие, в което ние не вярваме, корумпирана политическа класа”, посочи Йончева. Тя обясни и какво се посочва в доклад на Държавния департамент на САЩ за 2016 г: „Служители във всички клонове на правителството са замесени в корупционни практики, безнаказано. Корупционните практики включват подкупи, конфликт на интереси, сложни схеми за присвояване, нарушени поръчки, търговия с влияние. Сериозни твърдения за корупция са били проследени само след вътрешен или външен натиск.” По думите й това са теми, които не засягат само БСП или ГЕРБ. „Става дума за това как ще живеем, каква визия за бъдещето ще имаме, да имаме надежда, а не да бягаме от тази държава”, каза още тя.\r\nЕлена Йончева коментира ревизията на приватизацията у нас: „Дали ревизирането на сделките от приватизацията ще върне тези активи на държавата? Дали по някакъв начин ще бъде възстановена справедливостта, защото  не е тайна, че голяма част от приватизацията не беше справедлива. Тя беше отчасти криминална. Дали ще се случи тази ревизия или ще се използва за разправа с политически опонент? Всички юрисити, които се изказаха по темата, заявиха, че няма механизъм, по-който тези активи да бъдат върнати в държавата. Такава е реалността”.", "date": "2017.11.28", "title": "Елена Йончева, БСП: Сравнява ли Бойко Борисов Васил Левски с бежанците, с терористите от ИДИЛ"}
{"url": "http://www.focus-news.net/news/2017/11/28/2461500/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще чуете повече за готовността на курорта Свети Константин край Пещера за началото на зимния сезон и състоянието на материалната база там. Наш събеседник по темата ще бъде Георги Киев, отговорник за летовището. \r\nЩе потърсим информация и за готовността на село Радилово за зимата и наличната техника, която ще обслужва пътната мрежа в населеното място. По темата ще разговаряме с Благой Харизанов, кмет на селото. \r\nВ СОУ „Климент Охридски“ в Пещера се извършва подготовка за юбилейния коледен концерт, посветен на 110-та годишнина от основаването на учебното заведение. За него ще ни каже Мария Атанасова, директор на училището. \r\nПо инициатива на народния представител Десислава Костадинова и Жени ГЕРБ-Пещера Денят на християнското семейство бе отбелязан с жест към последните двойки, създали семейства в родопския град. Повече за инициативата ще научите в предаването днес. \r\nТелефоните за връзка със студиото ни са 0885 606692 и 034 420020.", "date": "2017.11.28", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/11/28/2461501/sport-mok-anulira-rezultatite-na-dve-ruski-lekoatletki-zaradi-doping.html", "text": "Международният олимпийски комитет (МОК) анулира резултатите на руските лекоалетки Юлия Гушчина и Анна Назарова, показани от тях на Летните Олимпийски игри от 2012 г. в Лондон. Съответното решение е взето след повторна проверка на допинг пробите им, съобщава пресслужбата на Руската федерация по лека атлетика.\r\nРуските спортистки са признати за виновни за нарушения на антидопинговите правила на МОК.", "date": "2017.11.28", "title": "Спорт: МОК анулира резултатите на две руски лекоатлетки заради допинг"}
{"url": "http://www.focus-news.net/news/2017/11/28/2461502/veliko-tarnovo-obshtestveno-obsazhdane-na-doklada-za-ovos-na-investitsionnoto-predlozhenie-za-magistrala-ruse-veliko-tarnovo-shte-se-provede-v-obshtinata.html", "text": "Обществено обсъждане на доклада за оценка за въздействие върху околната среда на инвестиционното предложение за автомагистралата Русе - Велико Търново ще се състои в 16.30 часа в голямата зала на Община Велико Търново. Това съобщиха от пресцентъра на Община Велико Търново.", "date": "2017.11.28", "title": "Велико Търново: Обществено обсъждане на доклада за ОВОС на инвестиционното предложение за магистрала Русе - Велико Търново ще се проведе в Общината"}
{"url": "http://www.focus-news.net/news/2017/11/28/2461503/pazardzhik-okolo-8-sm-e-snezhnata-pokrivka-v-obshtina-rakitovo-5-mashini-sa-v-gotovnost-za-pochistvane.html", "text": "Около 8 см е снежната покривка в община Ракитово тази сутрин, съобщи за Радио ”Фокус”-Пазарджик Цанко Моллов, зам.-кмет на Ракитово. Главният път от Ракитово към Велинград е почистен и опесъчен, както и второстепенните пътни отсечки. „4 снегорина и един верижен трактор са на разположение за зимната поддръжка на пътищата в община Ракитово. Общо 15 души ще се грижат за почистването, от тях 6 са шофьори на машините, а останалите ще опесъчават и почистват”, уточни Моллов. \r\nТой каза също, че са осигурени 500 тона пясък и 50 тона сол за обработка на пътната мрежа. По думи на Цанко Моллов улиците в общината са в добро състояние преди началото на зимата.\r\nАлбена ЖИЛЕКОВА", "date": "2017.11.28", "title": "Пазарджик: Около 8 см е снежната покривка в община Ракитово, 5 машини са в готовност за почистване"}
{"url": "http://www.focus-news.net/news/2017/11/28/2461504/pravitelstvoto-predlaga-prof-krum-katsarov-za-udostoyavane-s-orden-stara-planina.html", "text": "Правителството предлага на Президента на Република България да удостои с орден „Стара планина“ – втора степен, проф. Крум Кацаров за изключително големите му заслуги в областта на военномедицинското дело. Това съобщиха от правителствената информационна служба. Проф. д-р Кацаров, дмн, е завършил медицина в Медицинска академия – София през 1983 г. Има специалности по вътрешни болести, военнополева терапия, спешна медицина, гастроентерология и диетика, здравен мениджмънт. Цялата му професионална кариера е преминала в структурата на Военномедицинска академия. Проф. Кацаров е доайен в терапевтично-диагностичните ендоскопски процедури на заболяванията на гастроинтестиналния тракт и хепатобилиарната система. Има 142 публикации, участие в седем книги и монографии. Втори мандат е председател на Българското дружество по гастроентерология, секретар е на Българската асоциация на хирурзи, гастроентеролози и онколози, член е на Борда на Българското трансплантологично дружество. Награждаван е с Почетния знак на Министерството на отбраната „Св. Георги“ – втора степен. Носител е и на наградата за изключителни постижения, носеща името на проф. д-р Чилов. През 2014 г. Българският лекарски съюз го избира за лекар на годината.", "date": "2017.11.28", "title": "Правителството предлага проф. Крум Кацаров за удостояване с орден „Стара планина“"}
{"url": "http://www.focus-news.net/news/2017/11/28/2461505/stara-zagora-do-1300-chasa-dvizhenieto-na-avtomagistrala-trakiya-pri-km-156-v-posoka-sofiya-se-osashtestvyava-v-izprevarvashtata-lenta-poradi-remontni-deynosti.html", "text": "Днес до 13:00 часа движението на автомагистрала „Тракия” при км 156, в посока София се осъществява в изпреварващата лента поради ремонтни дейности на асфалтова настилка в активната лента за движение. Това съобщиха от пресцентъра на Агенция „Пътна инфраструктура”.", "date": "2017.11.28", "title": "Стара Загора: До 13:00 часа движението на автомагистрала „Тракия” при км 156, в посока София се осъществява в изпреварващата лента поради ремонтни дейности"}
{"url": "http://www.focus-news.net/news/2017/11/28/2461506/minka-yovcheva-krizisniyat-tsentar-za-nastanyavane-na-bezdomni-v-sofiya-ochakva-poveche-hora-tazi-nosht.html", "text": "Кризисният център за настаняване на бездомни в София очаква повече хора тази нощ. Това каза за Радио „Фокус“ Минка Йовчева, директор на дирекция „Социални дейности“ към Столична община. Тя съобщи, че на 1 декември се очаква да отвори и вторият филиал на центъра, така че няма да има хора, останали на улицата в най-студените дни. „Във филиала, който в момента работи, капацитетът е 80 места, а в другия център са 90, така че общо 170 места. До сега не е имало момент, в който да не можем да отговорим на нуждата на хората от подслон. Капацитетът не е бил запълван, но имаме възможност да реагираме и с допълнителни места. Центърът ще работи до края на месец март. Всеки може да ни потърси сам, имаме и мобилни екипи. Друга възможност, която много често се използва, е чрез сигнали на граждани – обаждат се или на телефон 112, или на дежурни екипи. В броя на дните на престой няма ограничение – когато не е много студено, хората постъпват в 18.00 ч. и на следващия ден в 10.00 ч. освобождават центъра“, обясни Минка Йовчева. Тя допълни, че кризисният център помага на бездомните хора от центъра и при намиране на работа и апелира работодателите при нужда от работна ръка, в повечето случаи неквалифицирана, да се обръщат към социалните работници в кризисния център.", "date": "2017.11.28", "title": "Минка Йовчева, Столична община: Кризисният център за настаняване на бездомни в София очаква повече хора тази нощ"}
{"url": "http://www.focus-news.net/news/2017/11/28/2461507/pazardzhik-12-sluchaya-na-hepatit-sa-registrirani-v-oblastta.html", "text": "Според седмичната информация за регистрирани заразни заболявания по области, заболеваемостта от остър вирусен хепатит в област Пазарджик рязко се е покачила, сочи справка в сайта на Националния  център по обществено здраве и анализи. Само за изминалата седмица - от 20 ноември до 26 ноември 2017 година, случаите на заболели от хепатит в областта са 12. \r\nЗаболяването се причинява от хепатитен вирус и се предава с водата, хранителните продукти и замърсените ръце. Хепатит А има дълъг инкубационен период между 9 и 50 дни. Мерките за предпазване включват поддържане на добра лична хигиена, строг контрол върху системата за събиране и унищожаване на битовите отпадъци, контрол върху хигиенното състояние на хранителните обекти, контрол върху водоснабдяването на населението, редовно провеждане на профилактични дезинфекции и др. Препоръчва се и поставянето на ваксина.", "date": "2017.11.28", "title": "Пазарджик: 12 случая на хепатит са регистрирани в областта"}
{"url": "http://www.focus-news.net/news/2017/11/28/2461508/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сръбската църква е изненадана от решението на Светия синод в София да се застъпи за \"разколническата МПЦ и да я представлява пред останалите православни църкви\", пише белградското издание „Политика\".\r\nВестникът съобщава, че решението на българския Свети синод е \"възбудило църковните кръгове в Белград\" и припомня, че за Сръбската православна църква единственият легитимен представител на християните в Македония е Охридската архиепископия на архиепископ Йован Вранишковски.\r\n*** Министър-председателят на Гърция Алексис Ципрас демонстрира пълна подкрепа към министъра на отбраната Панос Каменос за оръжейната сделка със Саудитска Арабия, отбелязва електронното издание Ekathimerini.  \r\nВ рамките на ожесточен дебат в парламента, Ципрас заяви, че тълкува обвиненията срещу Каменос като опит за подкопаване на правителството. Ето защо гръцкият премиер предложи на коалиционния си партньор „Независими гърци\" пълната подкрепа на СИРИЗА.\r\nБез да отговаря директно на въпросите на опозицията, Ципрас обвини „Нова демокрация“ в разпалването на „несъществуващ скандал“. Той подчерта, че правителството му е жертва на опит за дестабилизация, организиран от „Нова демокрация“, която иска да свали управляващата в Атина коалиция. \r\n„Вие не сте се насочили срещу Каменос, защото имате проблем с него, а защото искате да навредите на правителството. В дълбините на болните си умове те искат да създадат условия, които да дестабилизират това правителство, защото не искат да изведем Гърция от кризата\", категоричен бе Ципрас. \r\nПо този начин гръцкият премиер отхвърли твърдението, че правителството е водило преговори за продажбата на 300 000 противотанкови мини с посредник, който не е бил официално признат от Саудитска Арабия. Министър-председателят твърди, че Атина е била уверена от Министерство на отбраната в Рияд, че гръцкият бизнесмен Василис Пападопулос е бил упълномощен да представлява Рияд.\r\n*** Не е възможно в диалога между Белград и Прищина да бъде включена трета страна и да бъде внесена промяна в рамката на преговорите. Това заяви министърът на външните работи на Сърбия Ивица Дачич, отбелязва скопското електронно издание „Локално“.\r\nПо-рано в медиите бе разпространена информация, че бившият държавен секретар на САЩ Кондолиза Райс може да бъде назначена за специален представител за Балканите. В тази връзка на Дачич бе зададен въпрос дали в диалога Белград-Прищина може да бъде включен директен посредник. На него обаче сръбският външен министър отговори с друг въпрос – защо биха приели подобно решение?\r\nДачич подчерта, че Сърбия се нуждае от подкрепата на новата администрация във Вашингтон.\r\n„Нуждаем се от Тръмп, от Тилерсън и от новата американска администрация. Старата администрация не искаше да решава проблемите, а да легализира това, което е извършила на Балканите“, коментира първият дипломат на Белград.\r\n*** Европейският комисар по въпросите на миграцията и вътрешните работи Димитрис Аврамопулос подчерта категоричното си убеждение в „европейския път\" на Турция, като призова страната да се „приближи към ЕС и неговите демократични ценности\".\r\nВ интервю за вестник Hürriyet, дадено в навечерието на посещението си в Турция, Аврамопулос призова правителството в Анкара да не жертва основните права за сметка на мерките за сигурност, въведени след опита за преврат от юли 2016 г.\r\nНапомняйки за обещанието на президента Реджеп Тайип Ердоган за прекратяване на преговорите за членство на Турция в ЕС, Аврамопулос заяви, че „твърдо вярва в европейския път на Турция\". Еврокомисарят изтъкна ролята на Турция за стабилността на региона, подчертавайки, че страната е „ключов партньор за Европа и Европа е ключов партньор за Турция\".\r\n„Ние никога не трябва да забравяме, че Европа и Турция имат обща история и партньорство, което продължава няколко века. И двете страни не трябва да губят тази по-голяма картина от погледа си. ЕС е приятел на Турция, аз лично съм дългогодишен приятел на Турция. Всички сме ангажирани да продължим да укрепваме партньорството и приятелството си във всичките му аспекти. Икономическият просперитет и политическата стабилност на тази велика страна е това, което ЕС желае. Турция трябва да продължи да се приближава към ЕС и към демократичните ценности и правила на ЕС\", категоричен бе Аврамопулос.\r\n***", "date": "2017.11.28", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/11/28/2461509/blagoevgrad-yordanka-blagoeva-pristiga-v-grada-za-predstavyane-na-biografichniya-film-otvad-skoka.html", "text": "Първата българска световна рекордьорка и носителката на олимпийски медали в дисциплината скок на височина Йорданка Благоева ще представи биографичния си филм „Отвъд скока“ по покана на Община Благоевград. Това съобщиха от пресцентъра на Общината. На 29 ноември от 18.00 часа в зала „22 септември“ ще могат да бъдат видени славните и трудните моменти от живота на шампионката ни, събрани в 57 минути.\r\n  Филм за волята да побеждаваш, за непоколебимия и непреклонен спортен дух, филм за патриотизма, филм-опит да надникнем и да разгадаем формулата на успеха. Главен сценарист е Златомир Коларов, а втори сценарист и режисьор е Валентина Фиданова-Коларова. \r\n  Йорданка Благоева е родена на 19 януари 1947 г. Тя е емблематично име за българската лека атлетика за всички времена. Участвала е в четири олимпиади, има два олимпийски медала и пет световни рекорда на висок скок.", "date": "2017.11.28", "title": "Благоевград: Йорданка Благоева пристига в града за представяне на биографичния филм „Отвъд скока“"}
{"url": "http://www.focus-news.net/news/2017/11/28/2461510/das-handelsblatt-germanskoto-voenno-ministerstvo-razsledva-intsident-s-defekten-dron.html", "text": "Министерството на отбраната на ФРГ пое разследването на инцидент с дрон, който извърши принудително кацане в Мали заради технически дефект, пише изданието Das Handelsblatt.\r\nКъм настоящия момент причината, довела до преждевременното кацане на машината, е все още неясна. Същевременно последната информация, представена от Берлин, противоречи на по-рано представените данни, съгласно които дронът се е разбил. От германското военно министерство изясниха – става въпрос за „кацане от съображения за сигурност“, провокирани от технически дефект.\r\nБезпилотният летателен апарат „Луна“ изчезна в събота над източната част на Мали. По-късно машината бе намерена и предадена на германските войници, участващи в мисията на Бундесвера в африканската страна..Тереза Герова", "date": "2017.11.28", "title": "Das Handelsblatt: Германското военно министерство разследва инцидент с дефектен дрон"}
{"url": "http://www.focus-news.net/news/2017/11/28/2461511/kyustendil-izvarsheni-sa-obrabotki-protiv-zaledyavane-na-ulitsite-v-dupnitsa.html", "text": "Извършени са обработки против заледяване на улиците в Дупница. Това каза пред Радио „Фокус” – Кюстендил зам.-кметът на Община Дупница Крум Милев. По думите му техниката на снегопочистващата фирма е обработила и улиците в селата Бистрица, Самораново и Делян, където снежната покривка е по-голяма. „Няма проблем за автомобилите и пешеходците в града, където движението е нормално, а уличната настилка е чиста”, посочи Крум Милев. По думите му служителите на Община Дупница и на фирмата за зимно поддържане на общинските пътища са готовност за реакция в случай, че се образуват заледявания. Освен това е разкрит и телефон за подаване на сигнали, който се приема от оперативния дежурен към Община Дупница. Той е с номер 0701 5 92 59.\r\nВенцеслав ИЛЧЕВ", "date": "2017.11.28", "title": "Кюстендил: Извършени са обработки против заледяване на улиците в Дупница"}
{"url": "http://www.focus-news.net/news/2017/11/28/2461512/blagoevgrad-provede-se-sreshta-na-partnyorite-po-proekt-mezhdu-obshtinite-gotse-delchev-i-pangeos-gartsiya.html", "text": "Проведе се първа работна среща на партньорите по проект „Подобряване на достъпа и качеството на здравните услуги в недостъпни и отдалечени населени места в граничния район на община Гоце Делчев и община Пангеос“. Това съобщиха от пресцентъра на Община Гоце Делчев. На срещата присъстваха кметът на община Гоце Делчев Владимир Москов и заместник-кметът Валери Сарандев, кметът на партньорската община Пангеос Филипос Анастисиадис, Михалис Кордас – директор на Агенция за развитие в Кавала и други.\r\nПроектът е с общ бюджет 917 042,20 евро, като от тях 470 437,20 евро са за община Гоце Делчев. Общата цел на проекта е да се намалят неравенствата по отношение на здравния статус на местното население чрез подобряване на достъпа до качествено здравеопазване – първична помощ/извънболнична в трудно достъпни/отдалечени райони на граничния район чрез въвеждане на телемедицина в трансграничния район.\r\nПо проекта ще бъдат създадени телемедицински центрове за първична медицинска помощ в Гоце Делчев и Елефуруполи, а освен това ще се извърши обновяване и оборудване на съществуващи общински здравни кабинети в селата Брезница и Лъжница, община Гоце Делчев, а от гръцка страна в Георгиани и Неа Перамос.\r\nДейностите по проекта включват още обучения на лекари и медицински сестри от двете страни на границата за ползване на системата за телемедицина, както и създаване на Съвместен консултативен съвет и разработване на Общ план за действие за координация, превенция, наблюдение и ранно предупреждение и контрол на заразни, инфекциодни и паразитни болести.\r\nПроектът е с продължителност 2 години и трябва да приключи до 04.09.2019 г. Той се финансира по Програмата за Трансгранично сътрудничество „ИНТЕРРЕГ VА Гърция – България 2014 – 2020“.", "date": "2017.11.28", "title": "Благоевград: Проведе се среща на партньорите по проект между общините Гоце Делчев и Пангеос, Гърция"}
{"url": "http://www.focus-news.net/news/2017/11/28/2461513/patrik-klayn-ek-sotsialnoto-predpriemachestvo-ima-nuzhda-ot-struktura.html", "text": "Социалното предприемачество има нужда от структура. Това каза ръководителят на екипа по социална икономика към ЕК Патрик Клайн по време на кръглата маса на тема: „Ролята на социалното предприемачество в подкрепа на местните общности“, предаде репортер на Агенция „Фокус“.  „Уменията са изключително важни за развитието на социалното предприемачество, за да се стимулира развитието и да се преодолеят бариерите във връзка с младите предприемачи. Например в университетите да участват в специално разработени програми, за да могат да създават своите социални предприятия“, коментира той. Патрик Клейн посочи, че социалното предприемачество има нужда от структура. По думите му трябва да знаем, че можем по различен начин да разработваме стопанската си дейност. Според него много важно е финансирането. „Работим с банки и всякакви финансови институции, за да можем да развиваме социалното предприемачество и да осигурим финансирането му“, допълни той. \r\nДеница КИТАНОВА", "date": "2017.11.28", "title": "Патрик Клайн, ЕК: Социалното предприемачество има нужда от структура"}
{"url": "http://www.focus-news.net/news/2017/11/28/2461514/dobrich-filmat-moreplavatelyat-koyto-sbadna-mechtata-si-posveten-na-d-r-vasil-kurtev-be-predstaven-v-kavarna.html", "text": "Премиера на документалния филм „Мореплавателят, който сбъдна мечтата си“ се състоя в залата на Община Каварна. Лентата е от поредицата „Съвременници“ на БНТ 2. На специалната прожекция присъстваха приятелите и почитателите на д-р Васил Куртев. Това от пресцентъра на Община Каварна. Документалният филм е създаден от екип на Телевизионен център - Варна. Сценаристи са Бистра Варнева и Дарина Докова, оператор – Георги Христов, режисьор – Мариета Бобева. Излъчването по БНТ 2 е на 4 декември от 21:45 часа.\r\n80-годишният мореплавател д-р Васил Куртев е почетен гражданин на Каварна. На 19 май тази година той завърши околосветското си плаване, продължило две години.\r\nСтоматолог е по образование, а плаването е негово хоби. Три пъти е прекосявал Атлантика. Трикратен носител е на приза Златен глобус „Кор Кароли“ за най-добро българско морско ветроходно постижение.", "date": "2017.11.28", "title": "Добрич: Филмът „Мореплавателят, който сбъдна мечтата си“, посветен на д-р Васил Куртев, бе представен в Каварна"}
{"url": "http://www.focus-news.net/news/2017/11/28/2461515/stara-zagora-obshtina-prodalzhava-da-podkrepya-festivala-na-opernoto-i-baletnoto-izkustvo.html", "text": "В залата на Държавна опера Стара Загора снощи тържествено бе открит Фестивалът на оперното и балетното изкуство (ФОБИ), съобщиха от пресцентъра на Общината. Той стартира с премиерата на Старозагорската опера „Сиси-душата на императрицата“ от Роланд Баумгартнер. Мюзикълът съчетава американските и европейските традиции в жанра и разказва за живота на иконата Елизабет Баварска – императрица Сиси.  \r\nПреди началото му, в главното фоайе, бе открита документалната изложба „50 години Фестивал на оперното и балетно изкуство 1967-2017“.  Тя е подготвена със съдействието на Община Стара Загора, Държавна опера Стара Загора, Регионален исторически музей, Регионална библиотека  “Захарий Княжески“ и  Държавен архив Стара Загора. \r\n„50 години са изминали от момента, в който са стартирали първите Музикални дни в Стара Загора, които преминават във Фестивал на оперното и балетното изкуство. През тази сцена са минали невероятни имена. Да пожелаем на Фестивала да просъществува с възход нагоре в качеството. Община Стара Загора успява да осигури финансов ресурс за провеждането му и ще продължи да го прави“, каза при откриването Иванка Сотирова, зам.-кмет по хуманитарни дейности. По думите й стремежът всяка година е за многообразие, с което да се отговори на високите естетически критерии на старозагорската публика. „Трябва да подкрепяме това изкуство и да възпитаваме подрастващите в съпричастност към оперните зали“, призова Сотирова. Тя похвали усилията  на съставителите на изложбата  гл. ас. д-р Ема Жунич  д-р Любомир Кутин, които са положили огромни усилия за събиране на експонатите. \r\nНа изложбата се представя графичната визия на Фестивала от създаването му, афиши и програми за спектакли и с автографи на участници от страната и чужбина. Експонирани са изображения на Фестивала на оперното и балетното изкуство през годините, протокол на Окръжния съвет за изкуство и култура от 1968 г., в който са планирани програмните акценти на първите издания. Посетителите ще видят автограф на 18 годишния Минчо Минчев, който гостува в Стара Загора с оркестъра на Българското радио, под диригентството на Васил Стефанов през 1968 г. Много участници във Фестивала на оперното и балетното изкуство през годините са засвидетелствали своята признателност и благодарност към старозагорската публика върху афиши и програми. Съхранени благодарение на музейни експерти, библиотекари и любители на изкуството, днес тези печатни материали придобиват нова стойност и усещане за времето, в което са създадени. \r\nЕкспозицията се допълва от костюми на Николай Гяуров в ролята на Фиеско от операта „Симоне Боканегра“ (1972), Георги Енев като княз Гремин от „Евгений Онегин” (1967) и Крал Филип II от операта „Дон Карлос”, на Евдокия Здравкова-Хорозова като Абигаил от „Набуко” (1984), както и на Миньо Минев като Луд гидия, участвал многократно в различни роли през първите две десетилетия от съществуването на фестивала. Показан е и собственоръчно написан отзив на артиста за премиерата на „Момчил” през 1971 и официалното откриване на новата голяма и модерно съоръжена сцена – предпоставка за обогатяването програмата на Фестивала, който впоследствие става „огледало на музикално-сценичното творчество в България”. \r\nИзложбата ще остане до финала на Фестивала – 9 декември.", "date": "2017.11.28", "title": "Стара Загора: Община продължава да подкрепя Фестивала на оперното и балетното изкуство"}
{"url": "http://www.focus-news.net/news/2017/11/28/2461516/faz-angela-merkel-obsazhda-s-mestnite-vlasti-merkite-za-opazvane-na-chistotata-na-vazduha-v-germanskite-gradove.html", "text": "В рамките на среща на високо равнище, която ще се проведе във вторник, 28 ноември, канцлерът на ФРГ Ангела Меркел и представители на местните власти ще се опитат да проправят пътя за бързото изпълнение на програма, насочена към постигане на по-чист въздух в градовете, пише националният ежедневник Die Frankfurter Allgemeine Zeitung.\r\nУсилията ще бъдат насочени към налагането на мерки, които да предотвратят въвеждането на забрана за използване на дизелово гориво в градовете в Германия. В рамките на т.нар. първа дизелова среща, проведена в началото на месец август, федералното правителство и автомобилната промишленост стартираха фонд „Устойчива мобилност за града“. В него трябваше да постъпят един милиард евро, като се предвиждаше 250 млн. евро от тях да бъдат предоставени от автомобилната индустрия. Към момента обаче все още няма направени депозити.Тереза Герова", "date": "2017.11.28", "title": "FAZ: Ангела Меркел обсъжда с местните власти мерките за опазване на чистотата на въздуха в германските градове"}
{"url": "http://www.focus-news.net/news/2017/11/28/2461517/poslanikat-na-balgariya-v-belgiya-maya-dobreva-sotsialnoto-predpriemachestvo-e-klyuch-kam-razreshavane-na-ikonomicheskite-i-demografskite-problemi.html", "text": "Социалното предприемачество е ключ към разрешаване на икономическите и демографските проблеми. Това каза извънредният и пълномощен посланик на Р България в Кралство Белгия  н. пр. Мая Добрева по време на  кръглата маса на тема: „Ролята на социалното предприемачество в подкрепа на местните общности“, предаде репортер на Агенция „Фокус“.  Мая Добрева благодари за поканата да участва в кръглата маса. По думите й ролята на социалното предприемачество е нова тема. „Въпреки че много години наред съм се сблъсквала с проблемите на обезлюдяването на големи центрове в България, като български посланик, една от моите задачи е да работя за развитието на икономическите отношения между двете държави, но и за привличане на инвеститори“, отбеляза Добрева. Тя посочи, че тенденцията инвеститорите да се ориентират към определени градове и икономически зони е обяснима. По думите й тенденцията в България да се отива в големите градове и да се търси работа е доста погрешна, тъй като не само натоварва столицата, а не могат всички хора да напускат родните си места и всяка сутрин да пътуват 100 -150 км., за да могат да се развиват. Според нея важна цел на социалното предприемачество е да направи социално включване на тези, които не са лесно адаптивни за трудовия пазар.  „Радвам се, че България е поела по правилния път и обществото обръща внимание на социалната компонента в икономическото развитие“, допълни н. пр. Мая Добрева.\r\nДеница КИТАНОВА", "date": "2017.11.28", "title": "Посланикът на България в Белгия Мая Добрева: Социалното предприемачество е ключ към разрешаване на икономическите и демографските проблеми"}
{"url": "http://www.focus-news.net/news/2017/11/28/2461518/navarshvat-se-110-godini-ot-ubiystvoto-na-boris-sarafov-i-ivan-garvanov.html", "text": "Навършват се 110 години от убийството на революционерите Борис Сарафов - войвода и ръководител на Върховния македоно-одрински комитет и Вътрешната македоно-одринска революционна организация (ВМОРО_, и Иван Гарванов - председател на Централния комитет на Вътрешната македонско-одринска революционна организация. За Радио „Фокус“-Пирин Елена Александрова, уредник в Регионален исторически музей-Благоевград каза, че до трагичното събитие на 28 ноември 1907 година се стига заради поредица от обстоятелства. \r\n„Още през 1905 година, когато Борис Сарафов участва в общия Рилски конгрес на ВМОРО се конфронтира с Яне Сандански. След него македоно-одринските дейци изпадат във все по-дълбоки противоречия и взаимни обвинения. Жертва на тях стават Борис Сарафов и Иван Гарванов, като задгранични представители на ВМОРО“, допълни историкът Елена Александрова. Тя добави, че решението за смъртната присъда на тези двама герои, взема окръжния съвет на Серския революционен окръг на 10 октомври 1907 година, когато е проведено специално събрание. „Сарафов и Гарванов са убити в дома на Сарафов от Тодор Паница, които изпълнява по-рано взетото решение“, добави Александрова.\r\nБорис Петров Сарафов е роден на 12 юни 1872 година в село Либяхово, днес - Илинден, Неврокопско, днес - Гоцеделчевско, в семейството на будни и родолюбиви българи.\r\nЛивия НИНОВА", "date": "2017.11.28", "title": "Навършват се 110 години от убийството на Борис Сарафов и Иван Гарванов"}
{"url": "http://www.focus-news.net/news/2017/11/28/2461519/riosv-smolyan-bdibr-plovdiv-i-regionalna-laboratoriya-smolyan-proveryavat-za-pobelyavane-na-rekite-golyama-i-varbitsa.html", "text": "Във връзка с получен сигнал за побеляване на реките Голяма и Върбица е разпоредена проверка от екипи на РИОСВ – Смолян, Басейнова дирекция „Източнобеломорски район” – Пловдив и Регионална  лаборатория – Смолян. Реките се намират в района на Златоград, а в река Голяма се заустват отпадъчните води на хвостохранилище „Ерма река”. Това съобщиха от пресцентъра на РИОСВ – Смолян. Ще бъде направен пълен оглед на района с цел установяване на замърсяването и ще бъдат взети водни проби. За резултатите от проверката и необходимостта от предприемане на административно-наказателни мерки, ще бъде предоставена своевременна информация.", "date": "2017.11.28", "title": "РИОСВ – Смолян, БДИБР – Пловдив и Регионална лаборатория – Смолян проверяват за побеляване на реките Голяма и Върбица"}
{"url": "http://www.focus-news.net/news/2017/11/28/2461520/bsp-shte-dade-preskonferentsiya.html", "text": "БСП ще даде пресконференция от 14.00 часа в централата на партията на ул. „Позитано” № 20, съобщиха от пресцентъра на БСП.", "date": "2017.11.28", "title": "БСП ще даде пресконференция"}
{"url": "http://www.focus-news.net/news/2017/11/28/2461521/politologat-parvan-simeonov-upravlyavashtite-partii-shte-izgladyat-otnosheniyata-si-i-edva-li-shte-se-stigne-do-razpad-na-pravitelstvoto.html", "text": "Управляващите партии ще изгладят отношенията си и едва ли ще се стигне до разпад на правителството в настоящия му състав – ГЕРБ и \"Обединени патриоти\", каза пред Радио “Фокус“ политологът Първан Симеонов. „Важни са три фактора. Освен Валери Симеонов и неговите понякога стихийни действия, важен е Ахмед Доган, който, не бива да забравяме, че се обади от много време насам, и ДПС иска да консумира повече политически ресурс. Важен фактор е и търпението на Бойко Борисов, защото дали след председателството на България, той няма да се замисли, че все по-трудно се управлява по-този начин на нескончаема атака от страна на БСП. Всъщност БСП играе картите си много правилно в случая и ще създава проблеми на правителството, разчитайки на неумолимата политическа логика“, посочи още Първан Симеонов. Той коментира, че все още ГЕРБ има преднина, но БСП ще продължат да „ронят подкрепата на управляващите“, а ДПС са печеливши в тази ситуация и те ще определят кой да има предимство.", "date": "2017.11.28", "title": "Политологът Първан Симеонов: Управляващите партии ще изгладят отношенията си и едва ли ще се стигне до разпад на правителството"}
{"url": "http://www.focus-news.net/news/2017/11/28/2461522/veliko-tarnovo-v-debelets-izbirat-nay-krasivo-ukrasenata-za-koleda-zhilishtna-sgrada.html", "text": "Кампания за най-красива външна украса на жилищна сграда започва в Дебелец, съобщиха от пресцентъра на Община Велико Търново. Инициативата „Да запалим коледния дух“ бе обявена от кмета Снежана Първанова, а номинации могат да бъдат подавани до 29 декември. \r\nВсеки желаещ може да изпраща снимки на украсения си дом на имейла на кметството: . Необходимо е ясно да бъде указано местонахождението на сградата, да бъдат посочени име и телефон на подателя. \r\nКадрите ще бъдат публикувани в страницата на кметството във Фейсбук. Създателят на най-харесваната и красива украса на жилищна сграда ще получи Коледната награда на кмета - премия в размер на 100 лева.\r\nПобедителят ще бъде обявен по време на празничната програма в новогодишната нощ, която ще се състои на градския площад в Дебелец.", "date": "2017.11.28", "title": "Велико Търново: В Дебелец избират най-красиво украсената за Коледа жилищна сграда"}
{"url": "http://www.focus-news.net/news/2017/11/28/2461523/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Министерството на отбраната на ФРГ пое разследването на инцидент с дрон, който извърши принудително кацане в Мали заради технически дефект, пише изданието Das Handelsblatt.\r\nКъм настоящия момент причината, довела до преждевременното кацане на машината, е все още неясна. Същевременно последната информация, представена от Берлин, противоречи на по-рано представените данни, съгласно които дронът се е разбил. От германското военно министерство изясниха – става въпрос за „кацане от съображения за сигурност“, провокирани от технически дефект.\r\nБезпилотният летателен апарат „Луна“ изчезна в събота над източната част на Мали. По-късно машината бе намерена и предадена на германските войници, участващи в мисията на Бундесвера в африканската страна.\r\n*** Кметът на малкия германски град Алтена, федерална провинция Северен Рейн-Вестфалия, е ранен тежко при нападение с хладно оръжие, съобщава вестник Das Rheinische Post. \r\nАндреас Холщайн (ХДС) е атакуван в понеделник вечерта в магазин за кебап. Макар към момента мотивите на престъплението да не са изяснени, полицията не изключва политически мотиви за атаката. Съгласно разпространената информация, няма опасност за живота на 54-годишния Холщайн. Освен него, при нападението леко е пострадал още един човек, който се е притекъл на помощ на кмета.\r\nМестни медии съобщиха, че нападателят на Холщайн е бил във видимо нетрезво състояние. Той е извършил нападението с острие, дълго близо 30 инча. Преди атаката, той се е приближил до Холщайн и го е попитал дали е кметът на града. Смята се, че нападателят е германски гражданин.\r\n*** В рамките на среща на високо равнище, която ще се проведе във вторник, 28 ноември, канцлерът на ФРГ Ангела Меркел и представители на местните власти ще се опитат да проправят пътя за бързото изпълнение на програма, насочена към постигане на по-чист въздух в градовете, пише националният ежедневник Die Frankfurter Allgemeine Zeitung.\r\nУсилията ще бъдат насочени към налагането на мерки, които да предотвратят въвеждането на забрана за използване на дизелово гориво в градовете в Германия. В рамките на т.нар. първа дизелова среща, проведена в началото на месец август, федералното правителство и автомобилната промишленост стартираха фонд „Устойчива мобилност за града“. В него трябваше да постъпят един милиард евро, като се предвиждаше 250 млн. евро от тях да бъдат предоставени от автомобилната индустрия. Към момента обаче все още няма направени депозити.\r\n***", "date": "2017.11.28", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/11/28/2461524/targovishte-87-godishen-samotnozhiveesht-v-popovo-stana-zhertva-na-telefonna-izmama.html", "text": "87-годишен самотноживеещ в Попово стана жертва на телефонна измама. Това съобщиха от Областната дирекция на МВР – Търговище. Вчера около 16.15 часа в Районно управление „Полиция” – Попово е получен сигнал за това, че на същия ден за времето от 13.00 до 16.00 часа след провеждане на разговор по стационарен телефон неизвестен извършител го е въвел в заблуждение и чрез използване на сценария за необходимост да бъде оказано съдействие на полицейски служители, провеждащи операция по задържането на извършители на телефонни измами, му е отнел сумата от 2 100 лв. По случая е образувано досъдебно производство по описа на Районно управление „Полиция” – Попово по чл. 209 от Наказателния кодекс.", "date": "2017.11.28", "title": "Търговище: 87-годишен самотноживеещ в Попово стана жертва на телефонна измама"}
{"url": "http://www.focus-news.net/news/2017/11/28/2461525/razraboteniyat-ot-balgari-softuer-za-daltonisti-vision-shte-bade-bezplaten.html", "text": "Софтуерът за далтонисти Vision ще бъде предоставян безплатно. Това обяви Стефан Кръстев, съосновател и координатор на стратегическите партньорства за Vision – софтуер, който позволява на хора, страдащи от цветна слепота да виждат цветове и нюанси при ежедневната употреба на компютри и смарт устройства, по време на кръглата маса на тема „Ролята на социалното предприемачество в подкрепа на местните общности“, предаде репортер на Агенция „Фокус“.  По думите на Кръстев този продукт има шанса да даде социално въздействие върху стратегически сектор, какъвто е образованието. „Има здравна и образователна полза от него. В момента обсъждаме и търсим начините този продукт да бъде безплатен за гражданите, да не са налага да плаща някой за него“, коментира Стефан Кръстев. Според него инициативите за социално предприемачество трябва да тръгват от местните общности.  \r\nВасил Альошин от екипа, създал софтуера заяви, че ще дарят софтуера за цялата сграда на ЕП. \"Със сигурност ще се намери някой далтонист в тази сграда, който ще бъде благодарен за това\", каза Альошин. \r\nКолегата му Даниел Георгиев, който е съосновател и главен разработчик на Vision-софтуерът за далтонисти поясни, че се подготвя и такъв за слепите. Според него това ще помогне на хиляди слепи да решават матури и да четат учебниците по-добре. Гост на кръглата маса бе и Любомир Колевски, който през 2009-2012 г. участва в създаването на Брайлова печатница към Специално училище за ученици с нарушение зрение „Луи Брайл“, а от 2000 г. работи в това училище. Според него социалното предприемачество включва доброволчеството и дарителството. „В тази сфера всеки може да се включи по всякакъв начин. Всеки може да се включи с нещо дори и минимално в тази сфера на социалното предприемачество“, каза Колевски. Той донесе за всеки участник картичка, изработена от децата на училището. \r\nДеница КИТАНОВА", "date": "2017.11.28", "title": "Разработеният от българи софтуер за далтонисти Vision ще бъде безплатен"}
{"url": "http://www.focus-news.net/news/2017/11/28/2461526/gabrovo-bez-tok-sa-bili-selata-stoychevtsi-i-dragomani-no-povredite-veche-sa-otstraneni.html", "text": "Почистена и опесъчена е градската пътна мрежа в Габрово. Това съобщиха за Радио „Фокус“ – Велико Търново от Общината. Към момента се работи по отсечките към останалите населени места от общината. Основните дейности, свързани с транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия. До тази сутрин без ток са били селата Стойчевци и Драгомани, но повредите по електропреносната мрежа вече са отстранени. От Топлофикация - Габрово” уверяват, че топлоподаването се осъществява нормално. \r\nУчениците, подлежащи на задължително обучение и живеещи в населени места, в които няма училища през учебната 2017/ 2018 година, са транспортирани до училищата и водят нормален учебен процес.\r\nЛуиза ТРАНЧЕВА", "date": "2017.11.28", "title": "Габрово: Без ток са били селата Стойчевци и Драгомани, но повредите вече са отстранени"}
{"url": "http://www.focus-news.net/news/2017/11/28/2461527/burgas-predstavyat-posmartno-romanite-na-lyuben-petkov-na-1-dekemvri.html", "text": "Романите на Любен Петков ще бъдат представени в 18.00 часа в зала „Георги Баев” на Културен център „Морско казино”, съобщиха от пресцентъра на Община Бургас. Бургаският писател събра приживе своето творчество: повести, разкази, пътеписи, детски истории, пиеси и романи в 6 отделни тома. Някои бяха публикувани, други - не. В последния 6-ти том, който излезе тези дни с помощта на Министерство на културата, Община Бургас и приятели, са събрани романите „Убийство” и „Преображение Господне”. Първият роман е на основата на действителен криминален случай, а вторият стъпва върху исторически събития. Всички те са се развили на територията на Бургас и региона.\r\n„Всички у нас, които харесват световноизвестния роман на Труман Капоти „Хладнокръвно”, трябва да бъдат наясно, че романът „Убийство” е талантлива и новаторска преработка на уроците на световноизвестната книга върху територията на българската литература...\r\nАко този роман-предупреждение беше разчетен както трябва още навремето, дали щеше да изпълни ролята си и на лекарство, на горчив хап срещу всепозволеността, царуваща у нас през последните десетилетия?”, задава въпроси литературният критик Деян Енев.\r\nЗа втория роман Анжела Димчева прибавя: „След „Българският Великден или страстите български” на Тончо Жечев, за мен „Преображение Господне” на Любен Петков е втората сериозна съвременна философско-историко-документална книга за българските националноосвободителни борби, която би трябвало да прочетем не като архивари, а като тълкуватели на послания”.\r\nЛюбен Петков e български белетрист, автор на разкази, повести и романи за възрастни и деца. Роден е на 3 юни 1939 г. в с. Крушевец, Бургаска област. Работил е като журналист, редактор и издател - сп. „Съвременник”, изд. \"Български писател”, директор на издателство „Отечество”. Книгите му са превеждани на над 10 езика. Носител е на престижни литературни награди. Почетен гражданин на Бургас.\r\nИ както пише Деян Енев: „Моят приятел Любен Петков досега не се наслади на признание, равностойно на таланта му и на твърде значимото му творчество. Дано втората поява на романите най-сетне да пречупи тази тъжна закономерност. Ако знаехте какъв тих, светъл и твърд като кремък човек е Любен Петков и колко много ни е казал в книгите си, щяхте да разберете за какво говоря. Той вероятно не се интересува и от признанието. Но ние, българските читатели, му го дължим”.\r\nОрганизаторите - Община Бургас, Регионална библиотека \"П. К. Яворов\", Издателска къща \"Знаци\" и Агенция \"Алдор\", призовават близки, приятели и познати, които пазят спомени, писма, снимки, автографи и др. от писателя Любен Петков, да ги донесат на срещата и предадат на представителя на Държавен архив, за да бъде оформен Личен фонд на писателя в архива.", "date": "2017.11.28", "title": "Бургас: Представят посмъртно романите на Любен Петков на 1 декември"}
{"url": "http://www.focus-news.net/news/2017/11/28/2461528/sport-bivshiyat-prezident-na-gratskata-futbolna-federatsiya-e-razsledvan-za-nepravomerno-izrazhodvane-na-sredstva.html", "text": "Прокуратурата в Атина повдигна обвинение за неправомерно изразходване на средства срещу бившия президент на Гръцката футболна федерация Василис Гагацис. Разследването срещу него ще се води във връзка с целево дарение от УЕФА на стойност един милион швейцарски франка, направено през 2008 г. \r\nСумата е била предназначена за възстановяване на футболни съоръжения, пострадали при големи горски пожари в южната и централната част на страната. Вместо това обаче средствата са били изплатени като бонус на Ото Рехагел, бившия селекционер на гръцкия национален отбор по футбол.", "date": "2017.11.28", "title": "Спорт: Бившият президент на Гръцката футболна федерация е разследван за неправомерно изразходване на средства"}
{"url": "http://www.focus-news.net/news/2017/11/28/2461529/varna-ostavat-v-aresta-dvamata-nepalnoletni-bratya-obvineni-v-grabezh-pridruzhen-s-ubiystvo-i-za-iznasilvane-na-vazrastna-zhena.html", "text": "Уважени са исканията на Окръжната прокуратура във Варна за вземане мярка за неотклонение „Задържане под стража“ за двамата непълнолетни братя, обвинени в грабеж, придружен с убийство, и за  изнасилване. Това съобщиха от пресслужбата на Апелативна прокуратура – Варна. 14-годишният Осман Ю. и 17-годишният му брат Станислав М. остават в ареста, след като състав на Варненския окръжен съд със свои определения от днес, 28 ноември, взе спрямо тях най-тежката мярка за процесуална принуда – задържане под стража. Момчетата от Провадия бяха привлечени като обвиняеми от Окръжната прокуратура във Варна, след като в събота в дома й е била намерена убита 77-годишната К.Ж. По горещи следи служители на ОД на МВР под ръководството на прокуратурата установили и задържали двамата непълнолетни. Те били наети от възрастната жена в понеделник да пренесат дърва за огрев в дома й, като за труда си получили 20 лева. \r\nВ сряда двамата обвиняеми решили да оберат 77-годишната К.Ж. Проникнали в къщата й през първия етаж. Жената гледала телевизия на втория етаж в дома си, но усетили присъствието им и слязла да провери какво се случва. С твърд предмет непълнолетните сломили съпротивата й, изнасилили жената и ограбили от дома й вещи и пари. Причина за смъртта на огребаната жена според съдебните медици е множествена съчетана травма, несъвместима с живота.\r\nИ двамата братя растат без родителска грижа от години. Родителите им са в неизвестност, а баща им е обявен за общодържавно издирване. За двете момчета са грижат баба им и дядо им. И Осман, и Станислав са с множество криминални прояви, регистрирани са в детска педагогическа стая, налагани са им възпитателни мерки, които не са постигнали целите си – да бъдат превъзпитани.\r\nБратята  проявяват изключителна агресивност, бруталност и жестокост в противоправните си прояви. Грабежът, придружен с убийството, и изнасилването на възрастната им съгражданка  Станислав е извършил в срока на наложените му с присъда на Районния съд в Провадия пробационни мерки за грабеж. Дни преди деянието, за което му бе наложена мярка за неотклонение „Задържане под стража“, той е извършил кражба от дома на леля си.\r\nВ съдебната зала 17-годишният Станислав поиска съдът да го пусне под домашен арест. По-малкият му брат се държа изключително хладнокръвно и невъзмутимо.\r\nОпределениято на Варненския окръжен съд подлежат на обжалване пред Апелативния съд.", "date": "2017.11.28", "title": "Варна: Остават в ареста двамата непълнолетни братя, обвинени в грабеж, придружен с убийство и за изнасилване на възрастна жена"}
{"url": "http://www.focus-news.net/news/2017/11/28/2461530/aktsenti-v-predavaneto-chasat-na-karlovo-na-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив ще разберем каква е готовността на Общината за зимата, има ли вече паднал сняг там и как ще бъдат почиствани пътищата. Това ще ни каже кметът на Общината д-р Емил Кабаиванов. Също той ще ни каже как карловци възприеха инициативата „Вечер по отечестволюбие” и ще бъде ли продължена тя.\r\nВ днешното предаване ще чуете още как върви ремонтът на пътя Баня – Карлово от инж. Дончо Атанасов, председател на Управителния съвет на Агенция „Пътна инфраструктура”, който ревизира строителните работи на място. Той ще ни каже кога ще започне и изграждането на новото кръгово на изхода на Карлово, в посока Сопот, а областният управител Здравко Димитров ще ни информира как се обезопасява пътят Пловдив – Карлово и на кое място ще бъдат поставени скоростни камери.\r\nВ края на предаването ще разберете как в Клисура бе възстановен параклисът „Свети Архангел Михаил”, където са събрани костите на част от избитите по време на Априлското въстание. Светинята отново е място за поклонение и за посещение на туристи. Как параклисът бе спасен ще разберем от директора на музея Стоян Иванов.\r\nПредаването „Часът на Карлово” се излъчва всеки вторник от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.11.28", "title": "Акценти в предаването „Часът на Карлово” на Радио „Фокус“ – Пловдив"}
{"url": "http://www.focus-news.net/news/2017/11/28/2461531/evrodeputatat-momchil-nekov-tryabvat-ni-poveche-pozitivni-novini-i-mozhem-da-vzemem-primer-ot-balgarite-sazdali-softuera-za-daltonisti.html", "text": "Трябват ни повече позитивни новини и можем да пример от българите, създали софтуера за далтонисти. Трябват ни повече позитивни новини и можем да пример от българите, създали софтуера за далтонисти. Това каза евродепутатът от Групата на Прогресивния алианс на социалистите и демократите в Европейския парламент Момчил Неков, по време на кръглата маса на тема „Ролята на социалното предприемачество в подкрепа на местните общности“, предаде репортер на Агенция „Фокус“.  „Една от основните цели \"Европа 2020\" за устойчиво развитие е социално предприемачество, да се дава път на хора, които могат да развиват бизнес не по хоризонталата, а по вертикалата“, каза Неков. По думите му социалното предприемачество създава у хората човешкото. „На нас ни трябват повече позитивни новини вместо да гледаме черни хроники и катастрофи. Днес ще създадем позитивни новини“, заяви той и приветства гостите на кръглата маса.\r\nДеница КИТАНОВА", "date": "2017.11.28", "title": "Евродепутатът Момчил Неков: Трябват ни повече позитивни новини и можем да вземем пример от българите, създали софтуера за далтонисти"}
{"url": "http://www.focus-news.net/news/2017/11/28/2461532/vecerne-novosti-sarbiya-belgrad-shte-proveryava-spisaka-s-darzhavite-priznali-nezavisimostta-na-kosovo.html", "text": "През следващите месеци Белград ще проведе широка дипломатическа кампания, за да установи точно колко и кои държави са признали независимостта на Косово, съобщава сръбското издание Vecerne Novosti.\r\nНалице е подозрение, че списъкът, представен от Прищина, не е надежден, така че сръбските власти са решили да предприемат действия за проверка на ситуацията „на място“. Министърът на външните работи Ивица Дачич вече потвърди, че най-малко седем от общо 114 страни, за които Косово твърди, че са признали съществуването му като независима държава, всъщност не не са направили това. \r\nПоследната държава, признала независимостта на най-младата държава на Балканския полуостров, е Мадагаскар. Първият дипломат на Прищина Беджет Пацоли информира миналата седмица, че това е станало чрез „вербална нота“. Белград обаче е категоричен – случаят ще бъде „проверен“ в най-скоро време. Тереза Герова", "date": "2017.11.28", "title": "Vecerne Novosti (Сърбия): Белград ще проверява списъка с държавите, признали независимостта на Косово"}
{"url": "http://www.focus-news.net/news/2017/11/28/2461533/17-detsa-shte-poluchat-personalni-pensii.html", "text": "17 деца без право на наследствена пенсия от починал родител ще получат персонални пенсии в размер на 108,88 лв. месечно, реши правителството. Това съобщиха от правителствената информационна служба. Пенсиите са в размер на 90 на сто от социалната пенсия за старост и ще се изплащат от 1 декември. С отпускането им ще бъдат подпомогнати 11 семейства, останали в затруднено финансово положение.", "date": "2017.11.28", "title": "17 деца ще получат персонални пенсии"}
{"url": "http://www.focus-news.net/news/2017/11/28/2461534/premierat-boyko-borisov-zaminava-na-ofitsialno-poseshtenie-v-kralstvo-sauditska-arabiya.html", "text": "Премиерът Бойко Борисов заминава днес на официално посещение в Кралство Саудитска Арабия, съобщиха от правителствена информационна служба. Посещение на толкова високо равнище се осъществява за първи път в историята на двустранните отношения между България и Кралство Саудитска Арабия. \r\nЦелта на визитата е засилването на икономическото и търговското сътрудничество между двете страни. Ще бъдат обсъдени въпроси в ключови сфери като сигурност, енергетика, търговия, транспорт, туризъм. В Рияд българският министър-председател ще разговаря с Пазителя на двете Светини Негово Кралско Величество Салман бин Абдулазиз ал-Сауд. По-късно Бойко Борисов ще се срещне и с министъра на външните работи на Кралство Саудитска Арабия Адел ал-Джубейр и с министъра на енергетиката, индустрията и минералните ресурси Халид ал-Фалих. \r\nПочетен гост по време на визитата в Кралството ще бъде Симеон Сакскобургготски. В официалната делегация, придружаваща министър-председателя Бойко Борисов, са вицепремиерите Екатерина Захариева и Красимир Каракачанов, министърът на земеделието, храните и горите Румен Порожанов, министърът на транспорта, информационните технологии и съобщенията Ивайло Московски и министърът на туризма Николина Ангелкова.", "date": "2017.11.28", "title": "Премиерът Бойко Борисов заминава на официално посещение в Кралство Саудитска Арабия"}
{"url": "http://www.focus-news.net/news/2017/11/28/2461535/promenyat-se-taksite-za-uslugite-na-agentsiya-mitnitsi.html", "text": "Правителството прие промени в Тарифата за таксите, които се събират от Агенция „Митници“ по чл. 12 от Закона за митниците. Това съобщиха от правителствената информационна служба. Промените целят актуализация на размера на таксите, събирани от Агенцията за допълнително предоставени услуги, изрично поискани от физически и юридически лица, който към момента не е съобразен с икономическите условия и с разходите на митническата администрация за предоставянето на услугите. Новият размер на таксите включва направените преки и непреки разходи, свързани с предоставянето на съответната услуга, и е в съответствие с приетата от МС Методика за определяне на разходоориентиран размер на таксите.\r\nСъщо така се отменят и изменят разпоредби, свързани с европейското и национално митническо законодателство и с Регламент (ЕС) №608/2013 относно защитата на правата върху интелектуалната собственост, осъществявана от митническите органи.", "date": "2017.11.28", "title": "Променят се таксите за услугите на Агенция „Митници“"}
{"url": "http://www.focus-news.net/news/2017/11/28/2461536/prof-nikolay-denchev-sotsialnite-predpriemachi-se-nuzhdayat-ot-sotsialni-mrezhi-i-resursi.html", "text": "Социалните предприемачи се нуждаят от социални мрежи и от ресурси. Това каза Николай Дончев - професор по „Иновации и предприемачество“ в Свободния университет и по „Бизнес планиране“ в Католическия университет в Брюксел, по време на провеждащата се кръгла маса на тема „Ролята на социалното предприемачество в подкрепа на местните общности“, предаде репортер на Агенция „Фокус“. \r\n„Разглеждаме проблема за подпомагането на социални предприемачи от гледна точка на екосистема, която е свободна“, посочи проф. Николай Денчев. Според него, за да се разрешат проблемите на социалните предпримачи трябва да използваме не портфейла си, а своето сърце. По думите университетът е мястото, където могат да бъдат развивани социалните предприемачи. \r\nДеница КИТАНОВА", "date": "2017.11.28", "title": "Проф. Николай Денчев: Социалните предприемачи се нуждаят от социални мрежи и ресурси"}
{"url": "http://www.focus-news.net/news/2017/11/28/2461537/afp-rusiya-zagubi-kontakt-sas-satelita-izstrelyan-ot-iztochniya-kosmodrum.html", "text": "Русия съобщи във вторник, че е загубила контакт със спътник, стартиран от новия Източен космодрум само няколко часа по-рано, предава AFP.\r\n„По време на първата планирана комуникационна сесия с космическия апарат, контактът не е установен, защото той не е в планираната орбита\", се казва в изявление на руската космическа агенция „Роскосмос“.Тереза Герова", "date": "2017.11.28", "title": "AFP: Русия загуби контакт със сателита, изстрелян от Източния космодрум"}
{"url": "http://www.focus-news.net/news/2017/11/28/2461538/shumen-74-godishna-zhena-e-stanala-zhertva-na-telefonna-izmama-za-okolo-5-000-leva.html", "text": "74-годишна жена е станала жертва на телефонна измама за около 5 000 лева по схема – търсене на съдействие на полицията за залавяне на измамници. Това съобщиха от Областната дирекция на МВР – Шумен. Измамата е осъществена вчера за времето от 10.30 до 13.30 часа. На стационарния телефон на жената позвънил мъж, който се представил за полицай. Обяснил на жената, че се провежда акция за залавяне на измамници и я помолили да съдейства като предаде всички пари и ценности. Така измамникът щял да бъде заловен на място и вкаран в затвора. Според указанията на „полиция“ до дома й щял да отиде измамник, който униформените щели да проследят и да задържат. Жената увила в черно кожено яке сумата от 4960 лева и го предала на млад мъж, който отишъл до дома й. Малко по-късно установила, че е измамена и подала сигнал в полицията. Образувано е досъдебно производство.", "date": "2017.11.28", "title": "Шумен: 74-годишна жена е станала жертва на телефонна измама за около 5 000 лева"}
{"url": "http://www.focus-news.net/news/2017/11/28/2461539/vratsa-nivoto-na-reka-dunav-se-e-ponizhilo-s-10-sm-pri-oryahovo.html", "text": "Нивото на река Дунав се е понижило с 10 см при Оряхово и достига е 202 см. Това съобщиха от Хидрометеорологична станция-Ново село. Равнището на Дунав в началото на българския участък на реката - при Ново село, за последното денонощие се е понижило с 3 см, като водният стоеж там е 239 см. При Видин е регистрирано понижение от 6 см и водният стоеж е 285 см. Нивото на реката край Лом е 312 см, а водният стоеж през последното денонощие се е понижил със 7 см. \r\nТемпературата на водата край Ново село е 7,7 градуса, а край Оряхово - 9,2 градуса.", "date": "2017.11.28", "title": "Враца: Нивото на река Дунав се е понижило с 10 см при  Оряхово"}
{"url": "http://www.focus-news.net/news/2017/11/28/2461540/pravitelstvoto-otpusna-500-000-evro-za-speshniya-doveritelen-fond-na-es-za-afrika.html", "text": "Правителството отпусна 500 000 евро за Спешния доверителен фонд на ЕС за Африка. Това съобщиха от правителствената информационна служба. Средствата са доброволна вноска във фонда, създаден от Съюза за постигане на стабилност и справяне с първопричините за незаконната миграция и разселените лица в Африка. Те се осигуряват по линия на официалната помощ за развитие и хуманитарна помощ, които страната ни като член на ЕС следва да отделя от бюджета си.\r\nПрез юли т. г. ротационният председател на Съвета на ЕС Естония направи допълнителен доброволен принос към Фонда в размер на 1 млн. евро, с което увеличи своя общ принос от 450 000 на 1,45 млн. евро. От учредяването на Доверителния фонд досега България е направила принос от 50 хил. евро, което е идентично на съответните минимални приноси от Латвия, Литва и Словения. В отговор на апелите за мобилизиране на допълнителни средства за Доверителния фонд на ЕС за Африка, страната ни дава нов, ясен сигнал за ангажираността си по отношение на южните граници на Европейския съюз.\r\nНовата доброволна вноска ще има и позитивен ефект при изпълнението на задачите на Българското председателство на Съвета на ЕС и реализирането на устойчиво решение на проблема с миграцията, което е приоритет в Правителствената програма за периода 2017-2020 г.", "date": "2017.11.28", "title": "Правителството отпусна 500 000 евро за Спешния доверителен фонд на ЕС за Африка"}
{"url": "http://www.focus-news.net/news/2017/11/28/2461541/razgrad-42-godishen-mazh-ot-isperih-e-zadarzhan-za-kontrabanda-na-tyutyun.html", "text": "42-годишен мъж от Исперих е задържан за срок от 24 часа за контрабанда на тютюн. . Това съобщиха от Областната дирекция на МВР – Разград. Около 10.00 часа вчера управляваното от него „Ауди 80“ е спряно за проверка на улица „Ахинора“ в град Исперих. Установено е, че криминално непроявеният и неосъждан А.А. пренася два кашона нарязан тютюн без бандерол. Общото открито количество в автомобила е 23.200 кг. При последвалото претърсване в дома на лицето са намерени още 1.200 кг нарязан тютюн без бандерол. За случая е уведомен дежурният районен прокурор. Започнато е досъдебно производство по чл.234, ал.1 от НК.", "date": "2017.11.28", "title": "Разград: 42-годишен мъж от Исперих е задържан за контрабанда на тютюн"}
{"url": "http://www.focus-news.net/news/2017/11/28/2461542/ria-novosti-spatnikat-meteor-m-ne-e-dostignal-tselevata-si-orbita.html", "text": "Спътникът „Метеор-М“, стартиран на ракетата „Съюз“ от Източния космодрум, не е достигнал целевата си орбита. Това се казва в изявление на руската космическа агенция „Роскосмос“, предава информационната агенция РИА Новости.\r\nКъм момента специалистите анализират ситуацията, но вече стана ясно, че при първия опит за планирана връзка с космическия апарат не е установен контакт с него.\r\n„Метеор-М“ бе стартиран по-рано в понеделник заедно с 18 други сателита, припомня агенцията.Тереза Герова", "date": "2017.11.28", "title": "РИА Новости: Спътникът „Метеор-М“ не е достигнал целевата си орбита"}
{"url": "http://www.focus-news.net/news/2017/11/28/2461543/pernik-vsichki-patishta-ot-obshtinskata-patna-mrezha-sa-prohodimi-pri-zimni-usloviya.html", "text": "Всички пътища от общинската пътна мрежа в Перник са проходими при зимни условия. До всички населени места е осигурен достъп от пътно-поддържащите фирми. Бедстващи хора и недостъпни населени места няма. Това съобщиха от пресцентъра на Община Перник. От вчера работят 15 снегорина, пет от тях почистват града, а останалите са разпределени по малките населени места. \r\n„След направени проверки късно снощи към 23.30 часа и сутринта рано между 5.30 и 7.00 часа беше установено, че всички основни улици са почистени , градският транспорт може да се движи нормално. Това е първата и основна задача, която имаме. Почистени са и спирките“, коментира кметът Вяра Церовска. \r\nТя уточни, че има улици, които са били затруднени да бъдат изчистени заради паркирани автомобили и визира „Вардар“, „Найчо Цанов“ и „Искър“. \r\n„Основните пътища водещи до здравните заведения –Белодробната болница , Профилакториум и МБАЛ „Рахила Ангелова“ също са свободни за движение. При разговор с директора на Бърза помощ д-р Валери Симеонов имам уверението, че няма неизпълнени адреси за денонощието“, посочи Вяра Церовска и уточни, че държи постоянна връзка с всички кметове на населени места в Общината. \r\nПо думите на кмета, средствата от държавата за зимно поддържане са 194 хиляди лева, малко под един милион са средствата от собствени приходи, които също се изразходват за зимния сезон. Сумата се използва както за почистване, така и за закупуване на материали .\r\n„Призовавам собствениците на търговски обекти и фирми да почистват пред обектите си, защото Общинският инспекторат тръгва на проверка и ще налага глоби там където не е направено“, сподели кметът и се обърна към гражданите също да почистят пред домовете си.", "date": "2017.11.28", "title": "Перник: Всички пътища от общинската пътна мрежа са проходими при зимни условия"}
{"url": "http://www.focus-news.net/news/2017/11/28/2461544/veliko-tarnovo-obshtina-svishtov-podkrepya-varianta-za-avtomagistrala-veliko-tarnovo-ruse-koyto-preminava-zapadno-ot-polski-trambesh.html", "text": "Община Свищов подкрепя вариант за изграждане на авромагистрала Велико Търново – Русе, който преминава западно от Полски Тръмбеш. Това съобщи в предаването „Добре дошли в Свищов“ на Радио „Фокус“ – Велико Търново председателят на Общинския съвет д-р Кристиян Кирилов. Общината ще се включи в обществено обсъждане на доклада за оценка на въздействието върху околната среда на инвестиционното предложение за автомагистралата Русе – Велико Търново. То ще се проведе утре в Полски Тръмбеш. \r\n„Ние, като представители на по-голямата част от свищовските избиратели, категорично заставаме зад варианта, при който трасето преминава от западната страна на град Полски Тръмбеш. В тази връзка Общинския съвет подготви и една специална декларация, подписана единодушно от всички негови членове. С нея ние ще заявим категоричната си позиция да бъде избран т.нар. „червен“ или „комбинирания“ вариант за преминаване на трасето“, обясни д-р Кирилов.\r\nСпоред проекта в този вариант трасето ще преминава югоизточно от град Русе. Ще се движи успоредно на река Дунав. Ще пресече път I-2 Русе – Варна малко след разклона с път II-23 Русе – Червена вода. След това преминава западно на селата Красен, Божичен и Иваново до пресичане с път I-5 Русе – Бяла, което е след разклона с общинския път за село Иваново. След това трасето се насочва северозападно на селата Тръстеник и Екзарх Йосиф, като продължава между селата Белцов и Ценово, след което се насочва на югоизток и преминава в непосредствена близост западно на кв. „Гара Бяла“ и пресича път I-3 Гара Бяла – Плевен на около 2 км от кръстовището с път I-5. След град Бяла, трасето продължава своето развитие югозападно от село Пейчиново, след което се насочва в южна посока. Преминава в непосредствена близост западно на село Иванча и село Стефан Стамболово, източно на село Водолей, западно на село Хотница до пресичането с път I-4 Коритна – Велико Търново и източно на село Момин сбор. След това трасето се насочва в югоизточна посока, като преминава под село Леденик и град Велико Търново до включването в съществуващото трасе на път I-5, южно от град Дебелец. Като друг вариант, който Общината е склонна да подкрепи, д-р Кирилов посочи т.нар. „комбиниран“.\r\nЛуиза ТРАНЧЕВА", "date": "2017.11.28", "title": "Велико Търново: Община Свищов подкрепя варианта за автомагистрала Велико Търново – Русе, който преминава западно от Полски Тръмбеш"}
{"url": "http://www.focus-news.net/news/2017/11/28/2461545/balgariya-i-sauditska-arabiya-sazdavat-mezhdupravitelstvena-komisiya-za-ikonomichesko-satrudnichestvo.html", "text": "Министерският съвет одобри проекта на Статут на Българо-саудитска смесена междуправителствена комисия за икономическо сътрудничество. Това съобщиха от правителствената информационна служба. Целта на органа, който ще бъде създаден, е разширяване на търговско-икономическите връзки между двете страни.\r\nКомисията ще се състои от представители на българската и саудитската страна, съпредседатели и определени от тях секретари. Ще заседава веднъж годишно, като съпредседателите предварително ще договарят дневния ред на срещата. Комисията ще идентифицира нови възможности за сътрудничество и подобряване средата за работа между бизнес организациите на двете страни. Ще бъдат предлагани и промени в двустранната нормативна база с цел насърчаване на икономическото и инвестиционното сътрудничество.\r\nС друго решение правителството упълномощи вицепремиера и министър на външните работи да подпише споразумението между България и Саудитска Арабия за избягване на двойното данъчно облагане по отношение на данъците върху доходите и предотвратяване на отклонението от данъчно облагане. Проектът на документ беше одобрен на предишното заседание на Министерския съвет. Сключването на данъчна спогодба ще създаде правна база за активизиране и стимулиране на инвестиционния климат, ще допринесе за реализирането на реални и облекчени от данъчна гледна точка възможности за дружествата да осъществяват стопанска дейност в другата държава в различни икономически отрасли. Спогодбата ще позволи и на физическите лица да работят под различни правни форми на дейност – извънтрудови или трудови правоотношения, и ще доведе до облекчаването на данъчната тежест, понасяна от данъкоплатците.", "date": "2017.11.28", "title": "България и Саудитска Арабия създават междуправителствена комисия за икономическо сътрудничество"}
{"url": "http://www.focus-news.net/news/2017/11/28/2461546/albanski-akademik-obedinenieto-na-albaniya-i-kosovo-tryabva-da-bade-napraveno-predi-prisaedinyavaneto-kam-es.html", "text": "Албанският академик Реджеп Чосия заяви, че обединението на Албания и Косово трябва да бъде извършено преди присъединяването към Европейския съюз, тъй като след това ще бъде невъзможно, предава скопският телевизионен канал „Сител“.\r\n„Хората казват, че този въпрос ще бъде решен в ЕС. Не, няма да бъде решен в ЕС. Така, както не се позволява на държави членки да се разделят на две страни, така ЕС няма да позволи и обединението на две нейни членки в една“, подчерта Чосия пред албански телевизионен канал.\r\nСъгласно думите му, „трябва да има ясна цел и да се движим към нея. Най-важно е обединение на Косово с Албания без членство в ЕС“.\r\nСпоред Чосия „обединението не е само желание, воля и чувство на албанците, а въпрос, който ще реши много други проблеми“. Тереза Герова", "date": "2017.11.28", "title": "Албански академик: Обединението на Албания и Косово трябва да бъде направено преди присъединяването към ЕС"}
{"url": "http://www.focus-news.net/news/2017/11/28/2461547/varna-apelativniyat-sad-otkaza-da-izmeni-aresta-na-razsledvana-za-podbuditelstvo-za-pritezhanieto-na-narkotitsi-na-stoynost-blizo-25-mln-lv.html", "text": "Състав на Апелативен съд – Варна потвърди като законосъобразно определение на ОС – Разград от 16 ноември тази година, с което е бил потвърден ареста на Леман Якимова. 25-годишната жена е била привлечена като обвиняема през август за това, че в съучастие с Ивайло Иванов, тя като подбудител и помагач, а той като извършител, без надлежно разрешително държали с цел разпространение повече от 86 кг марихуана и амфетамини. Това съобщиха от пресцентъра на Апелативния съд. Законът квалифицира това деяние като тежко, умишлено престъпление в особено големи размери – за близо 2 млн и 500 хиляди лева.\r\nЯкимова е в ареста от 18 август тази година с определение на ОС – Разград. Два дни преди това, в Цар Калоян, при проверка на автовоз органите на реда открили в тайник множество пакети с марихуана и амфетамини. Иззетата дрога била 8,055 кг марихуана на стойност 48 330 лв и 78,650 кг амфетамини на стойност 2 359 500 лв. Общата стойност на конфискуваната дрога е 2 млн 407 830,00лв. Иванов, който е вторият обвиняаем по това досъдебно производство на ОД на МВР Разград лично е посочил на разследващите тайника в автомобила, където са намерени наркотиците, както и начина по който същият да бъде отворен.\r\nДнес, при въззивната проверка на определението на съда в Разград, с което е била продължена мярката за неотклонение на обвиняемата, Варненският апелативен съд потвърди основанията на първата съдебна инстанция и остави без уважение жалбата на защитата й. Адвокатът намира, че тримесечният престой на младата жена в ареста не е целесъобразен, още повече, че разследващите не работили с нея.\r\nПрокуратурата от своя страна не намира основания за изменение в по-лека на мярката за процесуална принуда спрямо обвиняемата, разследвана за тежко престъпление с изключително висока степен на обществена опасност.  Разследването не е приключило, а срокът на следствените действия са удължени през октомври по предвидения от закона ред с още два месеца.\r\nВ своето определение Варненският апелативен съд записа, че споделя аргументите на първата съдебна инстанция, които се основават на събраните в при разследването доказателства. Както при първоначалното вземане на мярката, така и към настоящия момент няма доказателства, които да разколебаят обоснованото предположение, че Якимова е съпричастна към престъплението, за което е привлечена като обвиняема. Актуална все още е и опасността от укриване на обвиняемата, предвид наличните по делото данни за контакти и роднински връзки с лица от други европейски държави, както и данни за пътуванията й в чужбина.  С оглед на количеството, вида и стойността на откритите наркотици, на характеристиката на задружната престъпна дейност, за която има данни, че е започнала много преди акцията по задържането на двамата обвиняеми, и за този съд продължава да е реална опасността Леман Якимова да извърши престъпление. \r\nОпределението на Апелативния съд във Варна, с което се потвърждава ареста на Леман Якимова, привлечена като обвиняема затова, че в съучастие с Ивайло Иванов, тя като подбудител и помагач, а той като извършител, без надлежно разрешително държали с цел разпространение повече от 86 кг марихуана и амфетамини, на стойност близо 2 млн и 500 хиляди лв е окончателно.", "date": "2017.11.28", "title": "Варна: Апелативният съд отказа да измени ареста на разследвана за подбудителство за притежанието на наркотици на стойност близо 2,5 млн. лв"}
{"url": "http://www.focus-news.net/news/2017/11/28/2461548/aktualizira-se-smetkata-za-sredstva-ot-es-na-df-zemedelie-za-2017-g-s-koeto-se-garantirat-direktnite-plashtaniya-prez-dekemvri.html", "text": "Правителството утвърди актуализирани годишни разчети на сметката за средствата от Европейския съюз на Държавен фонд „Земеделие“ за 2017 г. Това съобщиха от правителствената информационна служба. Целта е да се гарантира превеждането на базовото плащане на площ през месец декември на земеделските производители. С предложените актуални разчети се компенсира пълният обем на плащанията чрез пренасочване на средства в размер на 180 млн. лева от други направления, където е налице прогнозен остатък за годината.", "date": "2017.11.28", "title": "Актуализира се сметката за средства от ЕС на ДФ „Земеделие\" за 2017 г., с което се гарантират директните плащания през декември"}
{"url": "http://www.focus-news.net/news/2017/11/28/2461549/pazardzhik-glavniyat-pat-sarnitsa-velingrad-e-pochisten-i-opesachen-sled-valezhite-ot-snyag.html", "text": "Около 5 см е снежната покривка в селата Медени поляни и Побит камък в община Сърница след валежите от сняг, съобщи за Радио „Фокус”-Пазарджик Неби Бозов, кмет на Общината. В Сърница е валял сняг през нощта, но няма трайна снежна покривка. „Главният път Сърница-Велинград е почистен и опесъчен. На разположение за целия зимен сезон са 3 снегопочистващи машини, както и 400 тона пясък и 50 тона сол”, уточни Бозов. Той каза също, че температурите са положителни и сняг вече не вали. Язовир Доспат е полупразен.\r\nАлбена ЖИЛЕКОВА", "date": "2017.11.28", "title": "Пазарджик: Главният път Сърница-Велинград е почистен и опесъчен след валежите от сняг"}
{"url": "http://www.focus-news.net/news/2017/11/28/2461550/prezidentat-rumen-radev-udostoi-s-orden-madarski-konnik-parva-stepen-sotirula-haralambus-za-neyniya-prinos-za-zashtita-na-trudovite-i-sotsialni-prava.html", "text": "Президентът Румен Радев отличи днес с орден „Мадарски конник“ първа степен Сотирула Хараламбус, заместник-председател на Панкипърската федерация на труда (ПЕО) и министър на труда и социалната сигурност на Република Кипър в периода 2008-2013 г., съобщиха от прессекретариата на държавния глава. Орденът се връчва в знак на признание за нейния принос за развитието на българо-кипърските отношения в социалната област и защитата на трудовите и социални права на българите, работещи в Република Кипър.   \r\n„Сотирула Хараламбус допринесе много за интеграцията на увеличаващия се брой български работници в Кипър. Благодарение на нея бе създадена информационна мрежа за трудовите и социалните права и започна провеждането  на информационни дни за българските работници в Кипър”, заяви президентът и изрази благодарност за нейните усилия за съкращаването на периода за потвърждаване на осигурителен стаж при пенсиониране на български граждани в страната.   \r\nС помощта на Сотирула Хараламбус е поставено началото на двустранното сътрудничество на контролните органи на България и Кипър в областта на превенцията и борбата с недекларираната заетост. Тя работи активно и за разширяване на нормативната база на българо-кипърското сътрудничество в социалната област и за обмен на кипърски профсъюзни експерти и експерти от НОИ.   \r\n„Признанието да бъда отличена с орден „Мадарски конник” първа степен е огромна чест и още повече ме свързва с България и с каузата за защита на нейните граждани. Да отстоява правата на всички трудещи се в страната му, независимо от тяхната националност, раса и пол, е дълг на всеки министър на труда и социалната политика - да бъдат равнопоставени и да не се превръщат в обект на експлоатация и пренебрежение“, заяви Сотирула Хараламбус на церемонията по връчване на отличието. Тя подчерта усилията на кипърските институции да не допускат незаконното наемане на работна ръка и експлоатацията на работници, както и за принципното и последователно прилагане на  европейските регламенти за свободно движение в рамките на общия европейски пазар.", "date": "2017.11.28", "title": "Президентът Румен Радев удостои с орден „Мадарски конник” първа степен Сотирула Хараламбус за нейния принос за защита на трудовите и социални права"}
{"url": "http://www.focus-news.net/news/2017/11/28/2461551/georgi-kiev-otgovornik-za-kurorta-letovishteto-sv-konstantin-kray-peshtera-ima-gotovnost-za-nachaloto-na-zimniya-sezon.html", "text": "Летовището „Св. Константин” край Пещера има готовност за началото на зимния сезон. Това съобщи в съвместното предаване на Радио „Фокус”-Пазарджик и Община Пещера - Здравей, Пещера, Георги Киев, отговорник за курорта. Около 10 см е снежната снежната покривка там. „В готовност за експлоатация са двете ски писти в курорта, както и влекът към тях. Осигурен е и роторен снегорин, който ще почиства летовището и подстъпите към него. Зачислен е и служител на половин щат. Пътят от Пещера до курорта „Св. Константин” е обезопасен, след като се бяха активирали няколко свлачища. Освежена е и маркировката на територията на целия курорт”, уточни Киев. Той каза, че материалната база е в добро състояние преди началото на зимния сезон. Осигурено е и необходимото количество гориво за отопление. \r\nКурортът „Свети Константин” се намира на 1400 м надморска височина. В непосредствена близост са язовир Батак, язовир Доспат и Триградското ждрело.\r\nАлбена ЖИЛЕКОВА", "date": "2017.11.28", "title": "Георги Киев, отговорник за курорта: Летовището „Св. Константин” край Пещера има готовност за началото на зимния сезон"}
{"url": "http://www.focus-news.net/news/2017/11/28/2461552/balgariya-shte-raboti-za-konsensus-i-obshti-tseli-za-badeshteto-na-kohezionnata-politika.html", "text": "Правителствено одобри доклад на вицепремиера Томислав Дончев за резултатите от проведеното на 15 ноември в Брюксел заседание на Съвета на ЕС „Общи въпроси“, формат „Кохезионна политика“. Това съобщиха от правителствената информационна служба. \r\nНа заседанието България призова за формиране на обща бъдеща визия на ЕС, за повече ефективност и добавена стойност на инвестициите със средствата от Европейските структурни и инвестиционни фондове. Като следващо председателство на Съвета на ЕС, страната ни ще работи за търсене на консенсус по противоположните позиции и за намиране на общи цели по отношение на бъдещето на Кохезионната политика.", "date": "2017.11.28", "title": "България ще работи за консенсус и общи цели за бъдещето на Кохезионната политика"}
{"url": "http://www.focus-news.net/news/2017/11/28/2461553/api-vazstanoveno-e-dvizhenieto-po-pat-iii-866-krichim-mihalkovo.html", "text": "Възстановено е движението по път III-866 Кричим – Михалково. Това съобщиха от пресцентъра на Агенция „Пътна инфраструктура”.", "date": "2017.11.28", "title": "АПИ: Възстановено е движението по път III-866 Кричим – Михалково"}
{"url": "http://www.focus-news.net/news/2017/11/28/2461554/nova-naredba-ogranichava-nezakonnoto-izhvarlyane-na-stroitelni-otpadatsi.html", "text": "Правителството прие нова Наредба за управление на строителните отпадъци и за влагане на рециклирани строителни материали, която ограничава незаконното изхвърляне на строителни отпадъци. Това съобщиха от правителствената информационна служба.  В текстовете се посочват случаите, в които не се изисква изготвянето на План за управление на строителните отпадъци (ПУСО). Това са по-малките обекти и строежи, както и при строителни и монтажни работи на линейни обекти на техническата инфраструктура. Изхвърлянето, събирането, транспортирането, претоварването, оползотворяването и обезвреждането на строителни отпадъци от всички тези обекти ще се определят с общински наредби. По този начин ще се осигури проследимост на генерираното количество строителни отпадъци на територията на съответната община, ще се избегне изхвърлянето им на нерегламентирани места и съответно ще се намалят разходите на общините за почистването им. С приемането на новия нормативен документ действащата в момента Наредба за управление на строителните отпадъци и за влагане на рециклирани строителни материали се отменя.", "date": "2017.11.28", "title": "Нова наредба ограничава незаконното изхвърляне на строителни отпадъци"}
{"url": "http://www.focus-news.net/news/2017/11/28/2461555/veliko-tarnovo-potomka-na-levski-be-gost-na-otkrit-urok-po-rodolyubie-v-ou-filip-sakelarievich-v-svishtov.html", "text": "Открит урок по родолюбие в памет на Васил Левски се проведе в Основно училище  „Филип Сакелариевич“ в Свищов. Инициативата е част от проекта “Да успеем всички заедно“. Това съобщи в предаването “Добре дошли в Свищов“ на Радио “Фокус“ – Велико Търново Даниела Борисова, преподавател в училището. Тя уточни, че идеята й е хрумнала във връзка със 180-ата годишнина от рождението на Апостола.  В урока са се включили деца от 7-ми клас в учебното заведение и потомката на Апостола на свободата Христина Богданова.\r\n“Започнахме с драматизация по разказа “Апостолът в премеждие“ на Иван Вазов, в която основни герои бяха учениците. След отличното им представяне, ги запознахме и със специалния гост – потомката на Апостола Христина Богданова. Тя беше радушно приета от учениците и гостите с бурни аплодисменти. Повече от час ни разказва истории, съхранени в родовата памет на най-великия българин и отговори на всеки един от вълнуващите въпроси на децата, които с нескрито любопитство попиваха всяка нейна дума“, допълни още Даниела Борисова. Тя обясни също, че Христина Богданова е пра-пра внучка на по-голямата сестра на Васил Левски – Яна, на която е кръстила и своята дъщеря.\r\nСрещата е приключила със снимки за спомен и искрени благодарности от страна на директорката на ОУ „Филип Сакелариевич“ Диана Иванова. В нея са участвали и представителите на община Свищов – зам.-кметът Анелия Димитрова и началникът на отдел “Образование“ Румяна Кузева.\r\nЛуиза ТРАНЧЕВА", "date": "2017.11.28", "title": "Велико Търново: Потомка на Левски бе гост на открит урок по родолюбие в ОУ „Филип Сакелариевич“ в Свищов"}
{"url": "http://www.focus-news.net/news/2017/11/28/2461556/afp-delegatsiyata-na-rezhima-v-damask-shte-se-prisaedini-kam-mirnite-pregovori-v-zheneva-v-sryada.html", "text": "Правителствената делегация на Дамаск ще се присъедини към мирните преговори в Женева в сряда, предава AFP.\r\n„Правителствената делегация все още не е пристигнала, но (специалният представител на ООН за Сирия Стефан де Мистура) е получил съобщение, че тя планира пристигане утре“ (сряда, 29 ноември – бел. р.), заяви пред репортери говорителят на ООН Алесандра Велучи.\r\nОсмият кръг от преговорите в Женева за прекратяване на конфликта стартира във вторник. По-рано бе разпространена информация, съгласно която Дамаск няма да участва в него.Тереза Герова", "date": "2017.11.28", "title": "AFP: Делегацията на режима в Дамаск ще се присъедини към мирните преговори в Женева в сряда"}
{"url": "http://www.focus-news.net/news/2017/11/28/2461557/smolyan-obshtinata-poluchi-blagodarstveno-pismo-ot-fondatsiya-za-rodopite.html", "text": "Благодарствено писмо до кмета Николай Мелемов и заместничката му Венера Аръчкова изпрати  председателят на фондация „За Родопите” Петър Тодоров, който е артистичен директор и продуцент на фестивала „Забранено за възрастни“. Това съобщиха от пресцентъра на Община Смолян. „Във връзка с успешното провеждане на 6-тото издание на Международния театрален фестивал за детска и младежка публика „Забранено за възрастни“ в Смолян от 2 до 6 октомври 2017 г., част от културния календар на общината, от името на Фондация „За Родопите“ благодаря на Община Смолян във Ваше лице за ползотворното ни сътрудничество и за подкрепата, оказана при осъществяването му. \r\nОсобено искам да изтъкна ролята на Венера Аръчкова за безпроблемното протичане на събитието, с която решавахме възникналите ситуации по време на няколкомесечната подготовка на едно такова мащабно събитие”, се казва в благодарственото писмо.\r\nВъв фестивала взеха участие 10 спектакъла на 9 професионални театрални и танцови трупи от България, Израел, Холандия и Турция, както и един нов български игрален филм за деца. На 10 сцени в Смолян – площада пред Театъра, Голяма и Малка зала на Театъра, НЧ „Христо Ботев 1871“, НЧ „Кирил Маджаров 1866“, актовите зали в 1 СОУ, 2 СОУ, 4 ОУ, 5 ОУ, 7 СОУ, бяха изнесени общо 14 представления и беше организирана една филмова прожекция.  Три  представления бяха изнесени и на територията на общината – с. Смилян, с. Момчиловци и  с. Търън.  Част от представленията и прожекцията на филма бяха безплатни за публиката. Зрители на проявите бяха над 3000 души от града и общината, припомня Тодоров.\r\nФондация „За Родопите“ планира 7-мото издание на фестивала от 1 до 5 октомври 2018 г. Убедени сме, че съвместните ни усилия отново ще се увенчаят с успех и ще успеем да създадем поредния празник за децата и подрастващите в Смолян и общината, посочва Петър Тодоров.", "date": "2017.11.28", "title": "Смолян: Общината получи благодарствено писмо от Фондация „За Родопите”"}
{"url": "http://www.focus-news.net/news/2017/11/28/2461558/aktualizirana-e-vremevata-ramka-na-angazhimentite-na-balgariya-po-prezaselvane.html", "text": "Правителството одобри актуализация на времевата рамка, в която страната ни трябва да изпълни ангажиментите си по презаселване. Това съобщиха от правителствената информационна служба. В съответствие с Препоръката на Европейската комисия от септември т. г. относно увеличаването на законните пътища за лицата, нуждаещи се от международна закрила, България удължава срока за изпълнение на ангажиментите до 31 октомври 2019 г. Броят на лицата, които се предвижда страната ни да приеме по механизма за презаселване, се запазва същият както и досега – 110 души.\r\nПрезаселването, предвидено в изявлението на ЕС и Турция, е една от мерките, ограничаващи незаконния начин на преминаване на лица от трети страни на територията държавите - членки на ЕС, довело и до значително намаляване на натиска върху българската граница.\r\nСъщевременно презаселването дава възможност на чужденци, нуждаещи се от международна закрила, да получат достъп до териториите на държавите - членки на ЕС по легален път. Презаселването е и солидарност към държавите извън ЕС, приели на територията си милиони бежанци, принудени да напуснат страната си поради въоръжен конфликт или безогледно насилие.", "date": "2017.11.28", "title": "Актуализирана е времевата рамка на ангажиментите на България по презаселване"}
{"url": "http://www.focus-news.net/news/2017/11/28/2461559/shestima-dushi-sa-s-povdignati-obvineniya-za-razprostranenie-na-narkotitsi-v-sofiya-video.html", "text": "Специализираната прокуратура повдигна обвинения на шестима участници в организирана престъпна група за държане и разпространение на различни видове наркотици в столичните райони „Обеля“, „Връбница“ и „Надежда“, съобщиха от пресцентъра на прокуратурата. Петима от тях са задържани на 25 ноември при специализирана операция на ГДБОП и Специализираната прокуратура в София. Шестият от групата изтърпява наказание за наркоразпространение в Софийския затвор.\r\nСъбраните доказателства сочат, че групата е действала организирано от март 2016 г. Ръководителят й Емил И. е осъждан два пъти за държане и разпространение на наркотични вещества и е излежавал наказания в Софийския затвор. Жилището, което е ползвал под наем до поредното си задържане, той ползвал и като склад за наркотици. При извършените процесуално-следствени действия в него са намерени и иззети близо 1,7 кг амфетамини в различни разфасовки, около 600 г марихуана , както и неголеми количества (под 10 г) хероин и кокаин. Открити са и прекурсори за производство на амфетамини. При личния му обиск са намерени 10 000 лв.\r\nДоказателствата сочат още, че ръководителят на групата често „наемал“ за улични дилъри непълнолетни лица, които са му осигурявали оборот до 1000 лв. на ден, но са получавали за това 20-30 лв. Непълнолетен е и един от обвинените за участие в ръководената от него престъпна група.\r\nВ жилището на бабата на друг участник в групата са намерени и иззети 133,14 г марихуана. Наркотици, разпределени в дози за черния пазар, са открити и у другите задържани.\r\nЗа проследяване на престъпната дейност са използвани СРС, разпитани са свидетели, в т.ч. пред съдия.\r\nС постановления на прокурор от Специализирана прокуратура на трима от участниците в групата е наложено прокурорско задържане до 72 часа. Днес в Специализирания наказателен съд ще бъде внесено искане за налагане на мярка за неотклонение „Задържане под стража“ за всеки от тях. На един е наложена „Парична гаранция“ от 5000 лв. заради направени самопризнания, на непълнолетното момче е наложен надзор от Детска педагогическа стая.", "date": "2017.11.28", "title": "Шестима души са с повдигнати обвинения за разпространение на наркотици в София (ВИДЕО)"}
{"url": "http://www.focus-news.net/news/2017/11/28/2461560/dobrich-obshtinata-otpravi-iskaniya-kam-ministerski-savet-za-predostavyane-na-dopalnitelen-tselevi-transfer-za-vazhni-proekti.html", "text": "Община Добрич изпрати писма до Министерски съвет за предоставяне на допълнителен целеви трансфер за осъществяване на важи проекти, които предстои да бъдат реализирани, съобщиха от пресцентъра на Общината. Първото писмо е с искане за държавни средства за рехабилитация на улична мрежа и тротоари, на обекти, които са с голям обществен интерес. Общата сума, която е необходима за тези дейности е 1 218 278, 71 лв. с ДДС и касае обектите: лица „Калиакра“ – „Нова бирена фабрика“, „Улица „Генерал – майор Стефан Попов“, бул. „25 –ти септември“ – „Ветеринарен техникум“ и бул. „25 – ти септември“ – „Битова техника“. Второто искане се отнася до осигуряване на целево финансиране за довършване на Жилищен блок „Добрич“, който е с 30 – годишна история. През 2014 поради липса на финансов ресурс строително – монтажните работи по изграждане на блока са прекратени. През 2016 експерти на Община Добрич извършиха анализ на строежа и съставиха количествено – стойностна сметка за необходимите дейности за завършване на блока. Средствата, които трябва да бъдат инвестирани за приключване на дейностите и получаване на обезщетение на собствениците са 4 500 000 лева. Сума, която е непосилна за общинския бюджет.", "date": "2017.11.28", "title": "Добрич: Общината отправи искания към Министерски съвет за предоставяне на допълнителен целеви трансфер за важни проекти"}
{"url": "http://www.focus-news.net/news/2017/11/28/2461561/sport-na-7-dekemvri-uefa-shte-opredeli-domakina-na-otkrivashtiya-mach-za-evro-2020.html", "text": "На 7 декември Изпълнителният комитет на УЕФА ще определи мястото, където ще се проведе мачът за откриването на Европейско първенство по футбол 2020. Това се съобщава на официалната интернет страница на Съюза на европейските футболни асоциации.\r\nЗа домакин на откриващия двубой на Евро 2020 претендират пет града - Санкт Петербург, Амстердам, Брюксел, Глазгоу и Рим. Шампионатът на Стария континент ще се проведе в периода  12 юни- 12 юли 2020 година в 13 различни европейски града, като полуфиналите и финалът ще се играят в Лондон.", "date": "2017.11.28", "title": "Спорт: На 7 декември УЕФА ще определи домакина на откриващия мач за Евро 2020"}
{"url": "http://www.focus-news.net/news/2017/11/28/2461562/burgas-dva-handbalni-otbora-organizirat-blagotvoritelen-mach-v-pomosht-na-5-godishno-momiche.html", "text": "Два хандбални отбора от ПГМЕЕ и ПГЕЕ „Константин Фотинов” организират благотворителен мач днес от 12.30 часа, в Спортна зала „Младост” в полза на каузата „Да се обединим за Криси”. Това съобщиха от пресцентъра на Община Бургас. \r\n5-годишната Криси от Бургас страда от детска церебрална парализа и все още не може да ходи. Тя и майка ѝ са минали всички възможни лекари в България, ходили са и в Германия, но никой не е дал гаранция за нейното възстановяване.\r\nТурска клиника ги приема и вече за Криси има надежда. Там й изработват шини, които да държат крачетата изправени. След две рехабилитации и ботокс в крачетата тя вече ходи на проходилка. Лекарите в Турция дават надежда, че Криси ще се оправи и ще води нормален начин на живот, но се иска редовна рехабилитация при тях. : \r\nBG98RZBB91551008386252 РАЙФАЙЗЕН БАНК КРИСТИН КРАСИМИРОВА БОНЧЕВА\r\nhttps://www.facebook.com/sunnykrisi/", "date": "2017.11.28", "title": "Бургас: Два хандбални отбора организират благотворителен мач в помощ на 5-годишно момиче"}
{"url": "http://www.focus-news.net/news/2017/11/28/2461563/kmetat-na-karlovo-d-r-emil-kabaivanov-vsichki-patishta-sa-pochisteni-zimata-ne-ni-iznenada.html", "text": "Над 10 см снежна покривка се е образувала в Клисура, в Калофер – около 5-6 см. Това каза за Радио „Фокус”-Пловдив кметът на Община Карлово д-р Емил Кабаиванов. „Всички пътища бяха почистени, зимата не ни изненада”, посочи кметът на Карлово и добави, че днес вече снегът и на двете места се е стопил, пътищата са чисти. \r\n„Във времето, когато се извършва подготовката за зимния сезон, направихме анализ на грешките от миналата зима, защото проблеми имаше заради снега, ниските температури и заледявания на пътищата”, коментира също Кабаиванов. Той допълни, че тази година общината е два пъти по-добре заредена с консумативи отколкото през миналата, като има на разположение 240 тона сол, над 300 тона пясък и гранули, а 20 машини с гребла и песъкоразпръсвачи ще опесъчават общинските пътища. \r\n\"Имаме четири опорни пункта в общината, които са в най-тежките точки – Карлово, Калофер, Клисура и Войнягово, където са стоварени запасите от сол и пясък”, заяви Емил Кабаиванов и посочи, че вече е изграден общински щаб, който отговаря за почистването на пътищата и действа 24 часа в денонощието, а има и оперативни дежурни в Община Карлово, които приемат информацията от кметовете на селищата в състава на общината. „Надяваме се тази година зимата да бъде умерена, тъй като тежка зима значи повече пари, а те все не достигат”, каза още Кабаиванов.\r\nЦветана ТОНЧЕВА", "date": "2017.11.28", "title": "Кметът на Карлово д-р Емил Кабаиванов: Всички пътища са почистени, зимата не ни изненада"}
{"url": "http://www.focus-news.net/news/2017/11/28/2461564/reuters-gratskata-politsiya-zadarzha-devetima-dushi-za-predpolagaemi-vrazki-sas-zabranena-turska-lyava-grupirovka.html", "text": "В навечерието на визитата на държавния глава на Турция Реджеп Тайип Ердоган, гръцките сили за сигурност проведоха операция, в рамките на която са задържани деветима души за предполагаеми връзки с лява групировка, забранена от властите в Анкара, предава Reuters.\r\nСъгласно разпространената информация, гръцката полиция е щурмувала няколко апартамента в Атина, в които са открити материали за направата на бомба. „До този момент са задържани деветима души. Според документите им за самоличност, те са афганистанци и кюрди. Полицията откри буркани, съдържащи неопределен експлозивен материал, и кабели, които да бъдат използвани за свързвани с детонатори и преносими компютри\", заяви за агенцията говорител на гръцката полиция. \r\nУточнява се, че осмина от задържаните са мъже, сред тях има и една жена.\r\nВтори полицейски служител потвърди, че властите проверяват връзките на задържаните с DHKP/C, лява групировка, обвинена за серия атаки и самоубийствени атентати, извършени в Турция в периода след 1990 г.Тереза Герова", "date": "2017.11.28", "title": "Reuters: Гръцката полиция задържа деветима души за предполагаеми връзки със забранена турска лява групировка"}
{"url": "http://www.focus-news.net/news/2017/11/28/2461565/silistra-mezhdu-27-i-33-lkv-m-e-kolichestvoto-na-valezhite-prez-denonoshtieto-v-oblastta-v-tutrakan-sitovo-i-glavinitsa-se-e-obrazuvala-ot-2-do-7-sm-snezhna-pokrivka.html", "text": "Между 27 и 33 л/кв. м е количеството на валежите през денонощието в област Силистра. Това съобщи за Радио „Фокус“-Шумен Йордан Чешмеджиев, ръководител на Метеорологичната обсерватория в Силистра. В региона са паднали валежи предимно от дъжд, а през нощта с нахлуването на студен въздух на по-високите места дъждът е преминал в сняг. В Тутракан, Ситово и Главиница се е образувала снежна покривка с височина от 2 до 7 см. \r\nСутринта минималните температури са били от минус 2 до плюс 2 градуса. През деня ще продължава да вали, като до вечерта валежите ще спрат, а облачността ще започне да се разкъсва. През седмицата най-ниските минимални температури ще бъдат в сряда – от минус 3 до плюс 2 градуса, а максималните ще се повишават, като в петък на места ще достигнат 15 градуса.\r\nИвелина ИВАНОВА", "date": "2017.11.28", "title": "Силистра: Между 27 и 33 л/кв. м е количеството на валежите през денонощието в областта, в Тутракан, Ситово и Главиница се е образувала от 2 до 7 см снежна покривка"}
{"url": "http://www.focus-news.net/news/2017/11/28/2461566/premierat-boyko-borisov-kakva-degradivna-misal-tryabva-da-imash-za-da-razrovish-gotova-ulitsa-i-sled-tova-da-organizirash-protesti.html", "text": "Каква деградивна мисъл трябва да имаш – сега да седнем да мислим и да отидем да разровим нещо, да го направим така, че да уязвим на другия ден. Така премиерът Бойко Борисов коментира на днешното правителствено заседание видеозаписите, на които се вижда умишлено разрушаване на новата пътна настилка на столичния булевард „Княз Александър Дондуков“, става ясно от разпространената от правителствената информационна служба стенограма от заседанието. „Представяте ли си каква наглост е това, каква политическа атака – да отидеш, да разровиш готова улица, само за да можеш на другия ден да снимаш и да организираш протести. Саботажи, конспиративна дейност, това е същността на оцеляването им над сто години “, каза Борисов пред членовете на кабинета.\r\nМинистърът на регионалното развитие и благоустройството Николай Нанков посочи, че само през вчерашния ден са подадени повече от 20 фалшиви сигнала за закъсали автомобили и ТИР-ове. „Пращаме екипи да помагат, да се отпуши движението, оказва се, че само ги разкарваме. Това не ни е създало трудности в почистването, защото, както всички виждат, беше създадена добра организация и нямаме затворени пътища. Но фалшивите сигнали, първо, че хабят ценен ресурс, отнема се време на екипите, мести се техника, която е нужна за критични участъци – демотивират се хората, които се занимават със снегопочистване“, посочи министър Нанков.", "date": "2017.11.28", "title": "Премиерът Бойко Борисов: Каква деградивна мисъл трябва да имаш, за да разровиш готова улица и след това да организираш протести"}
{"url": "http://www.focus-news.net/news/2017/11/28/2461567/deyman-uilsan-atlanticheski-savet-na-sasht-vreme-e-za-nov-angazhiment-kam-zapadnite-balkani.html", "text": "Сега е подходящ момент за подновяване на американския ангажимент към Западните Балкани. Това заяви подпредседателят на Атлантическия съвет на САЩ Деймън Уилсън в интервю за Voice of America, цитирано от Радио „Свободна Европа“ в македонската си редакция.\r\nОчаква се в сряда неправителствената организация да публикува доклад за възможна стратегия на САЩ за Западните Балкани. В документа, съгласно думите на Уилсън, се препоръчва на Вашингтон отново да демонстрира ясна визия включването на Западните Балкани към трансатлантическата общност. \r\nСпоред Уилсън колебанието на САЩ ще създаде условия за развиването на ситуация, подобна на тази в Македония от 2008 г., след кат държавата не успя да се присъедини към НАТО на срещата на върха в Букурещ.Тереза Герова", "date": "2017.11.28", "title": "Деймън Уилсън, Атлантически съвет на САЩ: Време е за нов ангажимент към Западните Балкани"}
{"url": "http://www.focus-news.net/news/2017/11/28/2461568/burgas-zadarzhan-53-godishen-mazh-obvinen-v-neizpalnenie-na-sadebna-zapoved-za-zashtita-ot-domashno-nasilie-sreshtu-svoyata-mayka.html", "text": "По искане на Районна прокуратура – Поморие, съдът задържа под стража Живко К., обвинен в неизпълнение на съдебна заповед за защита от домашно насилие срещу своята майка. Това съобщиха от прокуратурата. По искане на Районна прокуратура – Поморие, съдът задържа под стража 53-годишния Живко К. от Поморие. Той е обвинен за това, че в периода от 22 ноември до 24 ноември в гр. Поморие, при условията на продължавано престъпление , не изпълнил Съдебна заповед за незабавна защита от 10 ноември на Районен съд – Поморие, която го задължава да се въздържа от извършване от домашно насилие спрямо своята майка и го отстранява от съвместено обитаваното с пострадалата на жилището им – престъпление по чл.296, ал.1, вр. чл.26, ал.1 от НК.\r\nЗа горепосочения период от време, Живко К.  нарушил заповедта на два пъти. При втория случай - нанесъл удар с юмрук в областта на устата, нанесъл удар с бастуна й по главата и нанесъл три удара с бастуна й по нейното ляво бедро.\r\nСпоред прокурора, налице е обосновано предположение за това, че Живко К. е извършил престъпление то, за което е обвинен. Представителят на държавното обвинение е категоричен, че обвиняемият може да извършил друго престъпление или да се укрие.\r\nСъдът прие мотивите на прокурора и определи мярка за неотклонение „задържане под стража“ спрямо обвиняемия.\r\nОпределението на Районен съд – Поморие може да бъде обжалвано пред Окръжен съд – Бургас.", "date": "2017.11.28", "title": "Бургас: Задържан 53-годишен мъж, обвинен в неизпълнение на съдебна заповед за защита от домашно насилие срещу своята майка"}
{"url": "http://www.focus-news.net/news/2017/11/28/2461569/pravitelstvoto-predlaga-promeni-v-zakona-za-mitnitsite.html", "text": "Правителството одобри законопроект за изменение и допълнение на Закона за митниците и предлага на Народното събрание да го приеме. Целта на законопроекта е да се приведе националното законодателство в съответствие с митническото законодателство на ЕС, както и да се намали административната тежест за гражданите. Това съобщиха от правителствената информационна служба. \r\nСред облекченията за гражданите е предложението да се регламентира служебното събиране на информация относно съдебния статус при постъпване на работа в митническата администрация. С цел улесняване на процеса по подаване на заявления и издаване на разрешения, се въвежда разпоредба, която да позволява заявления за използване на пломби от специален тип да се подават до същия митнически орган, компетентен за издаване на разрешение за предоставяне на статус на одобрен изпращач, в случаите, при които пломбите ще се използват във връзка с такова разрешение.\r\nПредвид оптимизирането на структурата на Централно митническо управление, в рамките на общата численост се създава нова длъжност – заместник-директор на дирекция в Агенция „Митници“. Чрез нея ще се подпомагат директорите на дирекции в специализираната администрация на Централно митническо управление за осъществяване на функциите на административното звено.\r\nСъс законопроекта се отстраняват несъвършенства в съществуващата към момента нормативна уредба и се прецизират разпоредбите с цел уеднаквяване на практиката.", "date": "2017.11.28", "title": "Правителството предлага промени в Закона за митниците"}
{"url": "http://www.focus-news.net/news/2017/11/28/2461570/d-r-kristiyan-kirilov-obshtinski-savet-svishtov-sled-zakrivaneto-na-priyuta-za-bezdomni-zhivotni-v-grada-deynostite-za-ogranichavane-na-populatsiyata-im-nyama-da-sprat.html", "text": "След закриването на приюта за бездомни животни в Свищов, дейностите за ограничаване на популацията им няма да спрат. Това заяви в предаването „Добре дошли в Свищов“ на Радио „Фокус“ – Велико Търново председателят на Общинския съвет в града д-р Кристиян Кирилов. Той припомни, че от 1 декември приютът ще бъде временно закрит, тъй като собственикът на сградата, в която се помещава той към момента, е прекратил едностранно договорните отношения. \r\n„След като получихме уведомлението, ние веднага уведомихме Агенцията по безопасност на храните. Техни представители от отдел „Хуманно отношение към животните“, както и от отдела по здравеопазване, посетиха нашия град. Предложихме им да видят къде евентуално ще бъде бъдещият приют. И с тяхно одобрение вече започваме процедурите по промяна предназначението на сградите, техните ремонти. Това са неща, които ще отнемат няколко месеца, но ние ще се справим с проблема“, посочи още д-р Кирилов. \r\nВ момента в приюта няма животни, тъй като всичките му обитатели са били осиновени. Вече стартира и преместването на съоръженията, които ще се съхраняват на склад до откриването на новия приют. „В периода от 1 декември до момента на приемане на новия приют ще се извършват само кастрации в лицензирана амбулатория. Всъщност няма да бъде преустановена работата по овладяване популацията на бездомните животни“, подчерта председателят на Общински съвет - Свищов. Той разкри и, че новата институция ще бъде изградена на общински терен, далече от жилищни и производствени сгради.\r\nЛуиза ТРАНЧЕВА", "date": "2017.11.28", "title": "Д-р Кристиян Кирилов, Общински съвет-Свищов: След закриването на приюта за бездомни животни в града, дейностите за ограничаване на популацията им няма да спрат"}
{"url": "http://www.focus-news.net/news/2017/11/28/2461571/pravitelstvoto-se-razporedi-s-darzhavni-imoti.html", "text": "Правителството прехвърли на община Мъглиж собствеността върху имотите, ползвани от Професионалната гимназия по селско стопанство „Гео Милев“. Това съобщиха от правителствената информационна служба.  Прехвърлянето е мотивирано с преобразуването на училището от държавно – с принципал МЗХГ, в общинско.\r\nМинистерството на здравеопазването получи управлението върху двуетажна сграда на ул. „Перущица“ №1 в Пловдив. Решението е във връзка с определянето на ведомството за бенефициент по ОП „Региони в растеж“. То ще позволи кандидатстването с голям инвестиционен проект за обновяване и модернизация на сградния фонд и оборудването в системата на спешната медицинска помощ на територията на цялата страна.\r\nПоради отпаднала нужда, от МЗХГ беше отнето управлението върху четири терена с обща площ 276 дка в кв. Сеславци на София. Имотите се предоставят на ГД „Изпълнение на наказанията“ на Министерството на правосъдието за изграждане на затворническо общежитие, отговарящо на съвременните норми и стандарти.\r\nЗа частна държавна собственост бяха обявени две едноетажни сгради на бул. „Подполковник Калитин“ №21 в София, предоставени за управление на Висшия съдебен съвет, и други две, предоставени на ГД „Изпълнение на наказанията“ за нуждите на затвора в Сливен. Сградите са в лошо експлоатационно състояние и са негодни за ползване. След решението на кабинета за промяна в статута им те ще бъдат премахнати.\r\nПравителството даде съгласието си „Български пощи“ ЕАД да продаде чрез пряко договаряне част от имот в землището на с. Победа, община Тунджа, на съсобственика на имота – „Тунджа Автотранспорт“ ЕООД. Обектът не е необходим за основната дейност на дружеството. Продажбата ще се извърши на цена не по-ниска от определената от независим лицензиран оценител.\r\nНа изпълнителния директор на НАП беше възложено да сключи договор с община Ямбол за покупка на имот – общинска собственост. Имотът – партерен етаж в административна сграда, и в момента се ползва от офиса в Ямбол на НАП. Останалите части от сградата са публична държавна собственост и се управляват от НАП. Решението на кабинета ще позволи по-ефективната поддръжка на цялата сграда.\r\nПо предложение на Междуведомствения съвет за управление на отнетото имущество, правителството възложи на НАП да осъществи съответните правни и фактически действия и да продаде по реда на ДОПК имущество, отнето в полза на държавата по 10 случая с влезли в сила съдебни решения.", "date": "2017.11.28", "title": "Правителството се разпореди с държавни имоти"}
{"url": "http://www.focus-news.net/news/2017/11/28/2461572/tass-severna-koreya-mozhe-da-zavarshi-sazdavaneto-na-yadrenite-si-sili-v-srok-do-edna-godina.html", "text": "В рамките на една година Северна Корея може да обяви успешното завършване на работата по създаване на ядрените сили на страната. Това предупреди южнокорейският министър на обединението пред местни медии, предава руската информационна агенция TACC.\r\n„Експерти са на мнение, че Северна Корея ще се нуждае от две или три години, но те развиват ядрените си сили и средства по-бързо, отколкото се очакваше, и ние не изключваме възможността Пхенян да обяви завършването на работата по създаването на своите ядрени сили в течение на една година“, алармира министърът на Сеул. Агенция „Фокус“ припомя:\r\nПрез юли 2017 г. Северна Корея проведе две изпитания на балистични ракети, а на 29 август и 15 септември бяха изстреляни две ракети, които прелетяха над територията на Япония. Междувременно в началото на месец септември Пхенян обяви за провежданетпо на шесто по ред ядрено изпитание, най-мощното до този момент. Севернокорейският режим увери, че е извършено успешно изпитание на водородна бомба. .Тереза Герова", "date": "2017.11.28", "title": "ТАСС: Северна Корея може да завърши създаването на ядрените си сили в срок до една година"}
{"url": "http://www.focus-news.net/news/2017/11/28/2461573/kyustendil-zapochna-postavyaneto-na-praznichnata-koledno-novogodishna-ukrasa-v-grada.html", "text": "Започна поставянето на празничната коледно-новогодишна украса в Кюстендил, предаде репортер на Радио „Фокус” – Кюстендил. На централния площад „Велбъжд” е монтирана коледната елха, чиято украса ще бъде поставена до края на седмицата. В същото време се извършва подготовка и за украсяването на площада и прилежащите терени. На 7 декември от 17.30 часа ще бъдат запалени светлините на Коледната елха на площад „Велбъжд“ в града. Тази година жителите и гостите на Кюстендил ще имат възможността да се насладят на коледно светлинно шоу, детска дискотека и други изненади.\r\nВенцеслав ИЛЧЕВ", "date": "2017.11.28", "title": "Кюстендил: Започна поставянето на празничната коледно-новогодишна украса в града"}
{"url": "http://www.focus-news.net/news/2017/11/28/2461574/burgas-rayonnata-prokuratura-poiska-myarka-zadarzhane-pod-strazha-za-35-godishniya-mazh-udaril-fotoreporter-v-primorski-park.html", "text": "Районна прокуратура – Бургас задържа внесе в съда искане за определяне на постоянна  мярка за неотклонение „задържане под стража“ спрямо 36-годишния Петър Б. от Бургас. Това съобщиха от прокуратурата. Мъжът е обвинен за това, че на 26 ноември в „Приморски парк“ в Бургас по хулигански подбуди причинил на Б.П. лека телесна повреда, изразяваща се в масивен отток и кръвонасядане в слабините, довела до временно разстройство на здравето, неопасно за живота, като му нанесъл два последователни удара с коляно в областта на слабините  – престъпление по чл.131 ал.1, т. 12, вр. чл. 130, ал. 1 от НК.\r\nРайонен съд – Бургас е насрочил заседанието си за 28.11.2017г. в 13.30ч.", "date": "2017.11.28", "title": "Бургас: Районната прокуратура поиска мярка „задържане под стража“ за 35-годишния мъж, ударил фоторепортер в Приморски парк"}
{"url": "http://www.focus-news.net/news/2017/11/28/2461575/api-nad-620-mashini-obrabotvat-patnite-nastilki-vsichki-republikanski-patishta-sa-prohodimi.html", "text": "Над 620 машини обработват пътните настилки. Всички републикански пътища са проходими при зимни условия. Това съобщиха от пресцентъра на Агенция „Пътна инфраструктура”. Високопланиските проходи Петрохан, Троянски, Шипка и Републиката са почистени до асфалт. \r\nОтпаднаха ограниченията за движение на всички МПС с вериги през проходите „Пампорово“ и „Превала“, както и за товарни автомобили с ремаркета и полуремаркета през прохода Рожен и по път ІІІ-866 Девин – Михалково. Остава ограничено преминаването на товарни автомобили с ремаркета и полуремаркета през прохода Превала.\r\nОграничено е движението на МПС над 12 т през проходите „Троянски, Петрохан и Шипка, над 10 т през Вратник и Твърдишки, а над 3,5 т през Дюлински и „Пампорово. Целогодишно са затворени за движение Златишки и Върбишки.\r\nБез ограничение за всички превозни средства е преминаването през проходите Ришки, Котленски, Айтоски, Обзорски, Печинско, Предел, Рожен и Прохода на Републиката.\r\nАгенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\r\n27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.", "date": "2017.11.28", "title": "АПИ: Над 620 машини обработват пътните настилки – всички републикански пътища са проходими"}
{"url": "http://www.focus-news.net/news/2017/11/28/2461576/veliko-tarnovo-deynostite-po-proekta-da-uspeem-vsichki-zaedno-koyto-se-izpalnyava-v-svishtov-prodalzhavat-do-2019-godina.html", "text": "Дейностите по проекта „Да успеем всички заедно“, който се изпълнява в Свищов, продължават до 2019 година. Той е резултат от съвместните дейности между Общината и две училища в града – ОУ „Филип Сакеларевич“ и СУ „Цветан Радославов“. Това съобщи в предаването „Добре дошли в Свищов“ на Радио „Фокус“ – Велико Търново Даниела Борисова, преподавател в основното училище. Тя посочи, че бюджетът на проекта е осигурен по Оперативна програма „Наука и образование за интелигентен растеж“. Приоритетната ос е \"Образователна среда за активно социално приобщаване\". „Той е резултат от желанието на Общината да предостави благоприятна и достъпна образователна среда на всеки подрастващ и да създаде условия за интеграция на всеки ученик. Дейностите, които са предвидени по него, целят да подпомогнат учениците да се изградят и като граждани, и като личности, а целта се постига се постига чрез  изпълнение на различни извънкласни клубни дейности, учебни пътувания, работа с учители и т.н.“, обясни Даниела Борисова. \r\nВ ОУ „Филип Сакеларевич“ има основани девет клуба по различни интереси, сред които литература, здравословен живот, екология, история, рисуване, танци и др.  Обхванати са всички ученици. До момента са реализирани само част от предвидените дейности. През следващата година ще се осъществят още няколко екскурзии и едно зелено училище. Срокът за приключване на проекта е януари 2019 година. Финансирането  не е само за пътувания, но с част от средствата са купени и различни учебни помагала, обзавеждане за кабинети, реновирани са и класни стаи.\r\nЛуиза ТРАНЧЕВА", "date": "2017.11.28", "title": "Велико Търново: Дейностите по проекта „Да успеем всички заедно“, който се изпълнява в Свищов, продължават до 2019 година"}
{"url": "http://www.focus-news.net/news/2017/11/28/2461577/kyustendil-v-dupnitsa-se-provezhda-konkurs-za-nay-krasiva-koledna-ukrasa-s-1-000-leva-nagraden-fond.html", "text": "В Дупница се провежда конкурс за най-красива коледна украса с 1 000 лева награден фонд. Това съобщи за Радио „Фокус” – Кюстендил Христо Апостолов, експерт към Община Дупница. По думите му записването за участие в конкурса вече е започнало, това става в отдел „Култура” на Община Дупница. \r\nКонкурсът се осъществява в четири категории – за частен дом, обществена сграда, заведение и училище. Победителите във всяка една от категориите ще получат парична награда от по 250 лева. Записването за участие в конкурса ще продължи до 12 декември, а от 13 до 15 декември, комисия от отдел „Култура“ ще направи оглед на подадените адреси и на 21 декември ще обяви победителите. \r\n„Ще се обърне внимание на естетическия вид, количеството и качеството. Но най-важно е именно естетиката. Основният движещ момент е не толкова наградата, колкото идеята да съхраним коледния дух. Затова и от Община Дупница ще се погрижим тази година да бъде съвсем различна украсата и на всеки от нас да бъде приятно в тези празници”, каза Христо Апостолов.\r\nВенцеслав ИЛЧЕВ", "date": "2017.11.28", "title": "Кюстендил: В Дупница се провежда конкурс за най-красива коледна украса с 1 000 лева награден фонд"}
{"url": "http://www.focus-news.net/news/2017/11/28/2461578/pregled-na-mezhdunarodnite-novini-do-13-chasa-agentsiya-fokus.html", "text": "Сръбската църква е изненадана от решението на Светия синод в София да се застъпи за \"разколническата МПЦ и да я представлява пред останалите православни църкви\", пише белградското издание \"Политика\".\r\nВестникът съобщава, че решението на българския Свети синод е \"възбудило църковните кръгове в Белград\" и припомня, че за Сръбската православна църква единственият легитимен представител на християните в Македония е Охридската архиепископия на архиепископ Йован Вранишковски.\r\n*** Русия съобщи във вторник, че е загубила контакт със спътник, стартиран от новия Източен космодрум само няколко часа по-рано.\r\n„По време на първата планирана комуникационна сесия с космическия апарат, контактът не е установен, защото той не е в планираната орбита\", се казва в изявление на руската космическа агенция „Роскосмос“.\r\n*** Правителствената делегация на Дамаск ще се присъедини към мирните преговори в Женева в сряда.\r\n„Правителствената делегация все още не е пристигнала, но (специалният представител на ООН за Сирия Стефан де Мистура) е получил съобщение, че тя планира пристигане утре“ (сряда, 29 ноември – бел. р.), заяви пред репортери говорителят на ООН Алесандра Велучи.\r\nОсмият кръг от преговорите в Женева за прекратяване на конфликта стартира във вторник. По-рано бе разпространена информация, съгласно която Дамаск няма да участва в него.\r\n*** В рамките на една година Северна Корея може да обяви успешното завършване на работата по създаване на ядрените сили на страната. Това предупреди южнокорейският министър на обединението пред местни медии.\r\n„Експерти са на мнение, че Северна Корея ще се нуждае от две или три години, но те развиват ядрените си сили и средства по-бързо, отколкото се очакваше, и ние не изключваме възможността Пхенян да обяви завършването на работата по създаването на своите ядрени сили в течение на една година“, алармира министърът на Сеул.\r\n*** Кметът на малкия германски град Алтена, федерална провинция Северен Рейн-Вестфалия, е ранен тежко при нападение с хладно оръжие.\r\nАндреас Холщайн (ХДС) е атакуван в понеделник вечерта в магазин за кебап. Макар към момента мотивите на престъплението да не са изяснени, полицията не изключва политически мотиви за атаката. Съгласно разпространената информация, няма опасност за живота на 54-годишния Холщайн. Освен него, при нападението леко е пострадал още един човек, който се е притекъл на помощ на кмета.\r\nМестни медии съобщиха, че нападателят на Холщайн е бил във видимо нетрезво състояние. Той е извършил нападението с острие, дълго близо 30 инча. Преди атаката, той се е приближил до Холщайн и го е попитал дали е кметът на града. Смята се, че нападателят е германски гражданин.\r\n*** През следващите месеци Белград ще проведе широка дипломатическа кампания, за да установи точно колко и кои държави са признали независимостта на Косово.\r\nНалице е подозрение, че списъкът, представен от Прищина, не е надежден, така че сръбските власти са решили да предприемат действия за проверка на ситуацията „на място“. Министърът на външните работи Ивица Дачич вече потвърди, че най-малко седем от общо 114 страни, за които Косово твърди, че са признали съществуването му като независима държава, всъщност не не са направили това. \r\nПоследната държава, признала независимостта на най-младата държава на Балканския полуостров, е Мадагаскар. Първият дипломат на Прищина Беджет Пацоли информира миналата седмица, че това е станало чрез „вербална нота“. Белград обаче е категоричен – случаят ще бъде „проверен“ в най-скоро време.\r\n*** В навечерието на визитата на държавния глава на Турция Реджеп Тайип Ердоган, гръцките сили за сигурност проведоха операция, в рамките на която са задържани деветима души за предполагаеми връзки с лява групировка, забранена от властите в Анкара.\r\nСъгласно разпространената информация, гръцката полиция е щурмувала няколко апартамента в Атина, в които са открити материали за направата на бомба. „До този момент са задържани деветима души. Според документите им за самоличност, те са афганистанци и кюрди. Полицията откри буркани, съдържащи неопределен експлозивен материал, и кабели, които да бъдат използвани за свързвани с детонатори и преносими компютри\", заяви за агенцията говорител на гръцката полиция. \r\nУточнява се, че осмина от задържаните са мъже, сред тях има и една жена.\r\nВтори полицейски служител потвърди, че властите проверяват връзките на задържаните с DHKP/C, лява групировка, обвинена за серия атаки и самоубийствени атентати, извършени в Турция в периода след 1990 г.\r\n*** Европейският комисар по въпросите на миграцията и вътрешните работи Димитрис Аврамопулос подчерта категоричното си убеждение в „европейския път\" на Турция, като призова страната да се „приближи към ЕС и неговите демократични ценности\".\r\nВ интервю, дадено в навечерието на посещението си в Турция, Аврамопулос призова правителството в Анкара да не жертва основните права за сметка на мерките за сигурност, въведени след опита за преврат от юли 2016 г.\r\nНапомняйки за обещанието на президента Реджеп Тайип Ердоган за прекратяване на преговорите за членство на Турция в ЕС, Аврамопулос заяви, че „твърдо вярва в европейския път на Турция\". Еврокомисарят изтъкна ролята на Турция за стабилността на региона, подчертавайки, че страната е „ключов партньор за Европа и Европа е ключов партньор за Турция\".\r\n„Ние никога не трябва да забравяме, че Европа и Турция имат обща история и партньорство, което продължава няколко века. И двете страни не трябва да губят тази по-голяма картина от погледа си. ЕС е приятел на Турция, аз лично съм дългогодишен приятел на Турция. Всички сме ангажирани да продължим да укрепваме партньорството и приятелството си във всичките му аспекти. Икономическият просперитет и политическата стабилност на тази велика страна е това, което ЕС желае. Турция трябва да продължи да се приближава към ЕС и към демократичните ценности и правила на ЕС\", категоричен бе Аврамопулос.\r\n***", "date": "2017.11.28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/11/28/2461579/stara-zagora-delegatsiya-na-obshtina-kazanlak-podpisa-sporazumenie-za-satrudnichestvo-za-2018-godina-s-pobratimeniya-ruski-grad-toliati.html", "text": "Делегация на Община Казанлък подписа Споразумение за сътрудничество за 2018 година с побратимения руски град Толиати. Това каза на пресконференция Сребра Касева, началник кабинет на кмета, предаде кореспондент на Радио „Фокус“. Касева поясни, че в състава на делегацията са главният архитект Георги Стоев и общинските съветници д-р Стефка Димитрова и Ахмед Мехмед, които също присъстваха на пресконференцията. Толиати е едни от малкото побратимени градове, с които Казанлък подписва ежегодни споразумения с конкретни задачи, които трябва да бъдат изпълнени през съответната календарна година, като обмен на групи, на творчески колективи, на деца и младежи в различни форми на участие в детски и младежки прояви.\r\nНовото в подписания документ за 2018 година е включването на сферата на образование като обект на сътрудничество. Предложението на Община Казанлък е да бъде реализиран взаимен обмен на учители и ученици от Природо-математическа гимназия „Никола Обрешков“, а от руска страна предложението е за Природо-математически Лицей 57. Чрез делегацията от Казанлък са разменени и първи поздравителни адреси и подаръци между двете учебни заведения.\r\nСпоразумението за 2018 година предвижда и ангажименти в областта на туризма, както и посещения съответно в Толиати и Казанлък на туроператори от двата града. \r\nД-р Стефка Димитрова припомни историята на сътрудничеството между Казанлък и вторият по значение за област Самара - Толиати, което датира от 1994 година. За първи път договор за сътрудничество между двата града е подписан през 1995 година, през 1999 година се сключва и Протокол за сътрудничество с автомобилния гигант в Толиати. По-късно през 2006 година започват и първите обмени между Казанлък и Толиати.\r\nПо време на пресконференцията тримата представители на делегацията споделиха своите впечатления от домакинството от странастрана на руските им колеги, от посещенията си в различни фирми, болници и културно – исторически забележителности на територията на Толиати. Освен официална среща с кмета на Толиати Сергей Анташев, делегацията от Казанлък е имала и редица срещи с представители на местната Дума, включтелно и присъствие на заседание на Думата, след което са коментирани редица моменти от организацията на работа на местните законодателна и изпълнителна власти.\r\nСлавяна ГАЙДАРОВА", "date": "2017.11.28", "title": "Стара Загора: Делегация на Община Казанлък подписа Споразумение за сътрудничество за 2018 година с побратимения руски град Толиати"}
{"url": "http://www.focus-news.net/news/2017/11/28/2461580/burgas-zadarzhani-sa-bashta-i-sin-nanesli-sredni-i-leki-telesni-povredi-na-obshtinski-sluzhiteli.html", "text": "По искане на Районна прокуратура – Несебър съдът задържа под стража 43-годишния Георги К. и 17-годишния Илийчо. Това съобщиха от пресцентъра на прокуратурата. Двамата са обвинени за това, че на 21 ноември зад магазин „Жанет“ в кв. „Черно море“ в Несебър в съучастие като съизвършители, нанесли безпричинно побой посредством нанесени множество удари с крак (ритници), ръце (юмруци) и дървен сап с дължина – около 1,50 см с метален накрайник в областта на главата (лицето) на Христо Р., в качеството му на длъжностно лице - работник в Общински приют за безстопанствени кучета в отдел „Екология“ при  общ. Несебър, при изпълнение на службата си, като са му били причинени  лека лесна повреда, изразяваща се в контузна рана на лицето, водеща до временно разстройство на здравето, неопасно за живота- престъпление по чл. 131, ал.1,т.1,предл.І-во,т.12, предл.І-во, вр чл.130, ал.1 , вр.чл. 20, ал.2 от НК . \r\nТе са обвинени и за това, че в условията на реална съвкупност с  горепосоченото деяние, на същото място и по същото време, по хулигански подбуди , нанесли безпричинно побой посредством нанесени множество удари с крак (ритници) , ръце (юмруци) и дървен сап с дължина – около 1,50см. с метален накрайник в областта на тялото (гръдния кош) и долен ляв крайник (лява подколеница) на Дойчо В., в качеството му на длъжностно лице - работник в Общински приют за безстопанствени кучета в отдел „Екология“ при  обш. Несебър, при изпълнение на службата си, като следствие на това му причинили две средни телесни повреди, изразяващи се в фрактура на ребра и фрактура на левия крак – престъпление по чл.131,ал.1,т.1,предл.І-во,т.12, предл.І-во, вр чл.129, ал.2,вр. ал.1 , вр.чл. 20, ал.2 , вр. чл. 23,ал.1, предл. ІІ-ро от НК.\r\nПо отношение на Илийчо М. са налице различни правни квалификации на деянията, тъй като той е непълнолетен.\r\nСпоред прокурора, налице е обосновано предположение за това, че Георги К. и Илийчо М.са извършили престъплението, за което са обвинени. Представителят на държавното обвинение е категоричен, че те могат да извършат ново престъпление или да се укрият.\r\nСъдът прие мотивите на прокурора и задържа под стража обвиняемите.\r\nОпределението на Районен съд –Несебър може да бъде обжалвано пред Окръжен съд -Бургас", "date": "2017.11.28", "title": "Бургас: Задържани са баща и син, нанесли средни и леки телесни повреди на общински служители"}
{"url": "http://www.focus-news.net/news/2017/11/28/2461581/shumen-125-000-lv-e-vlozhila-obshtinata-v-remont-na-11-ulitsi-v-kv-divdyadovo.html", "text": "125 000 лв. е вложила Община Шумен в ремонт на 11 улици в кв. \"Дивдядово\". Това съобщи пред журналисти заместник-кметът инж. Боян Тодоров, предаде репортер на Радио „Фокус“-Шумен. Пет от улиците - „Чапаев“ „Люлин“, „Огражден“ „Лиза Чайкина“ и „Трети март“, са изцяло асфалтирани, а по останалите са направени кърпежи. \r\nИнж. Тодоров посочи, че са ремонтирани улици, които са били в най-лошо състояние, с голям трафик и дълбоки дупки, като е обърнато внимание и на по-малки улички, които не са били изкърпвани от 30-40 години. Той каза още, че за тази година дейностите по асфалтиране и изкърпване са завършили, като работата в тази наскова ще продължи през 2018 г. \r\nСилвия Кирилова, гл. специалист на кв. \"Дивдядово\", посочи, че в квартала има още около 10 улици, които не са асфалтирани, и изрази надежда догодина Община Шумен отново да отдели средства за улични ремонти в \"Дивдядово\".\r\nИвелина ИВАНОВА", "date": "2017.11.28", "title": "Шумен: 125 000 лв. е вложила Общината в ремонт на 11 улици в кв. \"Дивдядово\""}
{"url": "http://www.focus-news.net/news/2017/11/28/2461582/smolyan-hvostohranileshteto-kam-ermorechenskata-obogatitelna-fabrika-iztochnik-na-zamarsyavaneto-na-reka-golyama.html", "text": "Екип на РИОСВ – Смолян провери за замърсяване на р. Голяма след сигнал за „побеляване“ на реката. На място бе изпратен екип с представители и на Басейновата дирекция „Източнобеломорски район“ и Регионалната лаборатория към ИАОС, съобщиха от пресцентъра на РИОСВ – Смолян. \r\nИзточникът на замърсяването е хвостохранилещето към Ермореченската обогатителна фабрика, констатираха експертите. След интензивните валежи, значително е повишен дебитът на р. Ерма, преминаваща през хвостохранилището и вливаща се в р. Голяма. В резултат на това, се отмиват натрупаните в опашката на съоръжението отложения от хвоствов пясък.   \r\nИзискано е становище на надзорният екип на обекта, включващо предложение на незабавни мерки за преустановането на изнасянето на хвостов пясък при аварийни ситуации. Операторът е задължен да следи експлоатацията на хвостохранилището, както и да извършва ежедневен мониторинг на отпадъчните води.\r\nВзети са водни проби на изхода на хвостохранилището, където е заустването на отпадъчните води в р. Голяма. След анализ на пробите ще бъде преценено каква  административно-наказателна  мярка да се приложи за допуснато замърсяване.", "date": "2017.11.28", "title": "Смолян: Хвостохранилещето към Ермореченската обогатителна фабрика източник на замърсяването на река Голяма"}
{"url": "http://www.focus-news.net/news/2017/11/28/2461583/sofiya-mlada-zhena-e-zaginala-na-myasto-sled-kato-e-skochila-ot-visok-etazh-na-zhilishten-blok-v-zhk-druzhba.html", "text": "Млада жена е скочила от висок етаж на жилищен блок и е загинала на място. Това съобщиха за Агенция „Фокус“ от пресцентъра на МВР. Сигналът за инцидента е подаден към 11.30 часа.", "date": "2017.11.28", "title": "София: Млада жена е загинала на място, след като е скочила от висок етаж на жилищен блок в ж.к. „Дружба“"}
{"url": "http://www.focus-news.net/news/2017/11/28/2461584/pazardzhik-otpada-ogranichenieto-po-pat-iii-842-belovo-yundola-za-tezhkotovarni-mps-nad-12-tona-da-se-dvizhat-bez-remarketa-i-poluremarketa.html", "text": "Отпада ограничението по път III-842 Белово – Юндола за тежкотоварни МПС над 12 тона да се движат без ремаркета и полуремаркета. Това съобщиха от пресцентъра на Агенция „Пътна инфраструктура”.", "date": "2017.11.28", "title": "Пазарджик: Отпада ограничението по път III-842 Белово – Юндола за тежкотоварни МПС над 12 тона да се движат без ремаркета и полуремаркета"}
{"url": "http://www.focus-news.net/news/2017/11/28/2461585/mariya-grozdanova-obshtina-blagoevgrad-proektat-izgrazhdane-na-sotsialni-zhilishta-v-iv-mikrorayon-e-v-naprednala-faza.html", "text": "Проектът „Изграждане на социални жилища в IV микрорайон“ в Благоевград е в напреднала фаза. Това каза за Радио „Фокус“-Пирин Мария Грозданова, директор на дирекция „Европейски проекти и програми“ в Община Благоевград. „Избрани са изпълните и са стартирали строително-монтажните работи, и вървим успешното им изпълнение. До края на месец май и началото на юни очакваме три сгради с подходящи жилища, които ще са обзаведени и са за социални групи, които сме определи. Те ще се възползват от предимствата, които им дава програмата - да бъдат настанявани за по три години в такова жилище. Ще бъдат изградени 180 жилища, които ще бъдат за ползване“, посочи Грозданова. \r\nТя подчерта, че в Благоевград се работи и по проект за инвестиции в образователната инфраструктура, в който с предимство се ползват професионалните гимназии. „Тук това е Благоевградската професионална гимназия, която с решение на Общинския съвет вече носи името „Ичко Бойчев“. Около 1 400 000 лева ще бъдат инвестирани в построяване на нов физкултурен салон, работилници и кабинети към съществуващата сграда, а ние сме на етап изпълнение и очакваме приключването му“, каза Грозданова. \r\nТя каза още, че в момента са в процес на оценка на още няколко проекта в рамките на Инвестиционната програма на Общината за 44 000 000 лева. „Има оценка и на финален етап е вече подготовката за начало на дейностите по проект, който включва внедряване на мерки за енергийна ефективност в 15 многофамилни жилищни сгради на територията на целия град. Проектът е за малко над 5 милиона и ще стартира в началото на 2019 година. Проектът за Интегриран градски транспорт за над 4 300 000 лева също е подаден за оценка и предстои неговото оценяване в междинното звено. Проектът за обновяване на модернизация на образователната инфраструктура е насочен към сгради - общинска собственост, и се предвиждат дейности в три училища - 3-то, 5-то, Хуманитарна гимназия, както и изграждане на нова сграда на Детска градина №8“, каза още Грозданова.\r\nЛора КАЛЧЕВА", "date": "2017.11.28", "title": "Мария Грозданова, Община Благоевград: Проектът „Изграждане на социални жилища в IV микрорайон“ е в напреднала фаза"}
{"url": "http://www.focus-news.net/news/2017/11/28/2461586/shumen-164-dushi-polzvali-mobilen-telefon-dokato-shofirat-sa-ustanoveni-v-grada-prez-parvite-9-mesetsa-na-godinata.html", "text": "164 души, ползвали мобилен телефон докато шофират, са установени в Шумен през първите 9 месеца на годината. Това съобщи пред журналисти инсп. Мирослав Миронов от сектор „Пътна полиция“ при ОДМВР-Шумен, предаде репортер на Радио „Фокус“-Шумен. Телефонните разговори, писане на съобщения и статуси в социалните мрежи по време на шофиране са акцент в днешната специализирана полицейска операция в Шумен, част от продължаващата кампания на ОДМВР за намаляване на пътнотранспортните произшествия в областта. По идея на Областната дирекция на МВР са изготвени и отпечатани специални тематични листовки, които се раздават на водачите. \r\nИнсп. Миронов припомни, че използването на телефон по време на шофиране е забранено от Закона за движение по пътищата. Предвидената санкция е глоба от 50 лева и отнемане на шест контролни точки.  Инсп. Миринов заяви, че продължават и проверките на автомобилите и готовността им за движение при зимни условия.\r\nИвелина ИВАНОВА", "date": "2017.11.28", "title": "Шумен: 164 души, ползвали мобилен телефон докато шофират, са установени в града през първите 9 месеца на годината"}
{"url": "http://www.focus-news.net/news/2017/11/28/2461587/galap-interneshanal-v-ochite-na-balgarite-koruptsiyata-e-osnovniyat-problem-v-stranata.html", "text": "Срастването на власт и корупция е основният проблем на обществото ни. Всяко едно политическо събитие напоследък кара българите да усещат този проблем. Сънародниците ни широко споделят обвиненията в корупция към политическия елит и радушно възприемат всякакви намерения за ревизия.    \r\n61% се съгласяват с обвиненията на БСП към ГЕРБ за сериозна корупция. 28% не са съгласни, а 11% се колебаят. Тази обвинения се споделят от привържениците и на различните други политически формации. \r\nЧислата ясно показват, че в очите на българите корупцията е основният проблем в страната. Който и да повдигне този въпрос, ще среща подкрепа.   \r\nПо същия начин се подкрепя и искането на ГЕРБ за разследване на приватизацията - 80% го одобряват. Както и други сондажи на „Галъп интернешънъл“ показаха, такива идеи се споделят почти автоматично. \r\nНа този фон мнозинство от 59% от българите вярва на твърденията на Елена Йончева за сериозни нарушения при строителството на оградата по границата, 17% не вярват, а 24% се затрудняват да отговорят. \r\n68% от пълнолетните българи твърдят, че са чували за филма на Елена Йончева. Това се равнява на над 3.7 милиона души. Разбира се, не всички, които твърдят, че са чували, действително са наясно с темата, но със сигурност може да се смята, че въпросът е достигнал до милиони българи. \r\nДанните показват също, че над 600 хиляди души досега са гледали филма. Очевидно темата за оградата по границата се превръща в централна за обществото ни. В нея се оглеждат и европейският проблем с миграцията, и българската тревога от корупция. Затова и тази тема ще събира интерес и занапред – дори и по инерция.", "date": "2017.11.28", "title": "„Галъп интернешънъл“: В очите на българите корупцията е основният проблем в страната"}
{"url": "http://www.focus-news.net/news/2017/11/28/2461588/sport-menidzharat-na-arsenal-izklyuchi-vazmozhnostta-za-napuskane-na-yozil-i-sanches-prez-zimniya-transferen-prozorets.html", "text": "Мениджърът на английския футболен клуб Арсенал Арсен Венгер изключи възможността Месут Йозил и Алексис Санчес да напуснат отбора през зимния трансферен прозорец. \r\nДвете големи звезди на Арсенал са с изтичащи договори, като се твърди, че към Йозил проявяват интерес Манчестър Юнайтед и Барселона, а към Санчес – Манчестър Сити.\r\nВенгер увери, че двамата футболисти ще останат в клуба до края на сезона.", "date": "2017.11.28", "title": "Спорт: Мениджърът на Арсенал изключи възможността за напускане на Йозил и Санчес през зимния трансферен прозорец"}
{"url": "http://www.focus-news.net/news/2017/11/28/2461589/pazardzhik-dostaveni-sa-neobhodimite-kolichestva-pyasak-i-sol-za-zimnoto-poddarzhane-na-ulitsite-v-selo-oborishte.html", "text": "Доставени са необходимите количества пясък и сол за зимното поддържане на улиците в село Оборище, каза за Радио „Фокус“ – Пазарджик кметът на селото Милко Ангелов. Той обясни, че кметството разполага и с машина с гребло за почистването на снега. „През тази година направихме ремонт на центъра на селото. Той ще завърши през следващата година. Именно за ремонта на площада бяха изразходвани и средствата от капиталовата програма“, коментира Ангелов. \r\nТой допълни, че в момента се довършват градинките, полагат се и кабелите за новото осветление. Кметът на село Оборище коментира, че със средства от капиталовата програма са възстановени около 180 метра от една от улиците в селото, освен това са изкърпени и уличната мрежа.\r\nВаня НИКОЛОВА", "date": "2017.11.28", "title": "Пазарджик: Доставени са необходимите количества пясък и сол за зимното поддържане на улиците в село Оборище"}
{"url": "http://www.focus-news.net/news/2017/11/28/2461590/sedem-sela-v-severoiztochna-balgariya-sa-bili-bez-tok-sled-snegovalezha-ot-vchera-kam-momenta-avariite-sa-otstraneni.html", "text": "Вследствие на влошените метеорологични условия през изминалата нощ, които доведоха до повреди по електроразпределителната мрежа в Североизточна България, няколко населени места останаха без електрозахранване. Дежурните екипи на ЕНЕРГО-ПРО Мрежи работиха без прекъсване по локализиране и подмяна на авариралите елементи от електрическите съоръжения, включително в пресечени местности, съобщиха от пресцентъра на електроразпределителното дружество. Възстановено е електроснабдяването на повече от 1000 клиенти на дружеството във варненските села Голица и Булаир, горнооряховското село Дрента и габровските села Драгомани, Стойчевци, Рашеви и част от Трявна. \r\nКъм момента няма населени места с прекъснато електрозахранване в резултат на неблагоприятните метеорологични промени, настъпили през изминалото денонощие. \r\nЕНЕРГО-ПРО поддържа постоянна връзка с областните администрации и общините на своята територия с цел бързо реагиране при необходимост от възстановяване на аварии по електроразпределителната мрежа.", "date": "2017.11.28", "title": "Седем села в Североизточна България са били без ток след снеговалежа от вчера – към момента авариите са отстранени"}
{"url": "http://www.focus-news.net/news/2017/11/28/2461591/afp-papa-frantsisk-prizova-za-uvazhenie-kam-pravata-spravedlivostta-i-etnicheskoto-raznoobrazie-v-mianmar.html", "text": "Във вторник папа Франциск, който е на историческо посещение в Мианмар, призова за зачитане на правата на човека, справедливостта и различните етноси в рамките на публична реч, очаквана с голям интерес, предава AFP.\r\nМирът може да бъде постигнат само чрез „справедливост и зачитане на човешките права\", подчерта Франциск, като същевременно призова за „зачитане на всяка етническа група и нейната идентичност\".Тереза Герова", "date": "2017.11.28", "title": "AFP: Папа Франциск призова за уважение към правата, справедливостта и етническото разнообразие в Мианмар"}
{"url": "http://www.focus-news.net/news/2017/11/28/2461592/gabrovo-izgrazhdaneto-na-publichna-infrastruktura-v-obshtinata-shte-bade-finansirano-po-reda-na-zakona-za-nasarchavane-na-investitsiite.html", "text": "Правителството одобри финансирането по реда на Закона за насърчаване на инвестициите на публична инфраструктура в община Габрово. Това съобщиха от правителствената информационна служба. От бюджета на Министерството на икономиката ще бъдат предоставени финансови средства в размер до 419 748,24 лв. с ДДС лв. за реконструкция на участък от ул. „Индустриална“ и за продължение на улицата до терена, в който ще бъде построен завод за производство на туби.\r\nИнвестиционният проект на „ЛС Тюбс“ АД е сертифициран по реда на ЗНИ. Инвестицията ще бъде на обща стойност 10 847 000 лв., изцяло за придобиване на дълготрайни материални активи – машини и оборудване. Двете производствени линии ще бъдат закупени и монтирани последователно през 2017 г. и 2018 г. Годишният капацитет на производството е планирано да бъде 21 500 000 екструдирани туби. С осъществяването на проекта ще бъдат разкрити 68 нови работни места. 30 от служителите ще са с висше образование, 30 – със средно, и осем с основно. Предвидено е обучение на персонала в Израел и България през 2017 г. и 2018 г.\r\nИнфраструктурата ще се ползва от всички производствени предприятия в Северната индустриална зона на Габрово и ще способства за увеличаване на темпа на развитие на производството. С финансираните дейности ще се подобрят също така организацията и безопасността на движение в района.", "date": "2017.11.28", "title": "Габрово: Изграждането на публична инфраструктура в общината ще бъде финансирано по реда на Закона за насърчаване на инвестициите"}
{"url": "http://www.focus-news.net/news/2017/11/28/2461593/kyustendil-obshtinata-izgotvi-proekt-na-kartoteka-za-nastanyavane-v-obshtinski-zhilishta-prez-2018-godina.html", "text": "Община Кюстендил изготви проект на картотека за настаняване в общински жилища през 2018 година. Това съобщи за Радио „Фокус” – Кюстендил Радостина Васева, директор на Дирекция „Здравеопазване, социални дейности и жилищна политика” към Община Кюстендил. Проектът е публикуван на интернет страницата на Община Кюстендил и е обявен и на информационното табло в сградата на Общината. „В момента тече срок от 14 дни, в рамките на който заинтересованите лица имат възможност да подават възражения. След края на този срок отново ще има заседание на експертната комисия, която ще разгледа постъпилите предложения и ще даде становище по тях”, каза Радостина Васева. По думите ѝ проектът на картотека трябва да бъде утвърден от кмета на Община Кюстендил до края на 2017 година. Картотеката включва всички семейства, подали документи и одобрени за настаняване. Настоящият проект включва общо 101 семейства, разпределени в няколко категории.\r\nВенцеслав ИЛЧЕВ", "date": "2017.11.28", "title": "Кюстендил: Общината изготви проект на картотека за настаняване в общински жилища през 2018 година"}
{"url": "http://www.focus-news.net/news/2017/11/28/2461594/snezhana-kaneva-obshtina-sliven-parviyat-snyag-ne-sazdade-problemi-za-naselenieto-i-patnata-infrastruktura-v-planinskata-chast-na-obshtinata.html", "text": "Първият сняг не създаде проблеми за населението и пътната инфраструктура в планинската част на община Сливен. Снежната покривка в района на Ичера е 2-3 см, при Раково – 10 см, Бяла – до 10 см, в района на селата Стара река, Зайчаре, Средорек и Божевци е около 20- 25 см. Най-много сняг е навалял в района на селата Изгрев и Въглен – над 30 см. Това инфоримира инж. Снежана Кънева, началник на общинския отдел „Сигурност и управление при кризи“, съобщиха от Община Сливен. Снегът е мек и това не затруднява придвижването на хора, животни и превозни средства. Всички пътища са проходими. Кметовете на тези населени места имат готовност за реакция. Вода и ток има навсякъде.", "date": "2017.11.28", "title": "Снежана Кънева, Община Сливен: Първият сняг не създаде проблеми за населението и пътната инфраструктура в планинската част на общината"}
{"url": "http://www.focus-news.net/news/2017/11/28/2461595/otpusnati-sa-14-hil-lv-za-stipendii-na-daroviti-detsa.html", "text": "Допълнителни 14 715 лв. за изплащане на стипендии по Програмата на мерките за закрила на деца с изявени дарби от държавни и общински училища през 2017 г., одобри правителството. Това съобщиха от правителствената информационна служба. Средствата, които са планирани в централния бюджет, ще бъдат разпределени по бюджетите на МОН и на седем общини.", "date": "2017.11.28", "title": "Отпуснати са 14 хил. лв. за стипендии на даровити деца"}
{"url": "http://www.focus-news.net/news/2017/11/28/2461596/torsten-gaysler-fondatsiya-konrad-adenauer-balgariya-shte-se-predstavi-poveche-ot-uspeshno-s-evropredsedatelstvoto.html", "text": "В навечерието на европредседателството вярвам, че България ще се представи повече от успешно. Това заяви ръководителят на бюрото на Фондация „Конрад Аденауер“ в България Торстен Гайслер в приветствието си към участниците в конференцията „Дигитална сигурност и култура. Културно-историческо наследство и дигитализация“. Това съобщиха от пресцентъра на партията. Двудневният форум се провежда в Пловдив и е организиран от Жени ГЕРБ в партньорство с фондация „Конрад Аденауер“. \r\nСпоред Торстен Гайслер винаги е изключително приятно да се говори за културното наследство на Европа, тъй като е споделена ценност и гордост. „Културното наследство е важно като начин, с който да се противопоставим срещу онези, които се опитват да подкопаят общия европейски дух“, подчерта Гайслер. Той отбеляза, че дигиталната революция вече променя живота ни, но тя трябва да се оформя в правилната посока. Влиянието й е както върху трудовия пазар, така и в социалните контакти. Редица професии ще изчезнат, но трябва да се прецени достатъчно умно кои дейности могат да бъдат поверени на роботи. \r\n„Общуването в социалните мрежи създава многобройни приятелства, но все по-малко е общуването и споделянето лице в лице, а това е проблем, с който трябва да се справим“, заяви ръководителят на бюрото на Фондация „Конрад Аденауер“ в България. По думите му дигиталната революция е предизвикателство и към политиците също да променят своите стратегии при общуването си с избирателите. Според него България е напреднала в дигитално отношение и други държави от Европейския съюз биха могли да приложат добрия опит. „Съществуващите рискове не бива да пречат на възможностите за комуникация между страните-членки, тъй като това е от изключително значение за онлайн размяната на информация и засилване на международното сътрудничество“, подчерта Торстен Гайслер\r\nНа форума в Пловдив специален гост бе д-р Ларс Хензел – председател за Европа и Северна Америка на фондация „Конрад Аденауер“.", "date": "2017.11.28", "title": "Торстен Гайслер, фондация „Конрад Аденауер“: България ще се представи повече от успешно с европредседателството"}
{"url": "http://www.focus-news.net/news/2017/11/28/2461597/burgas-tsentarat-za-sotsialna-rehabilitatsiya-i-integratsiya-organizira-blagotvoritelna-izlozhba-pod-nadslov-poriv-za-polet.html", "text": "Екипът и младежите потребители на Център за социална рехабилитация и интеграция, управляван от Община Бургас, организират Благотворителна изложба под надслов „Порив за полет” на 29 ноември от 17.30 часа в Експозиционния център „Флора” в Морска градина в Бургас. Това съобщиха от пресцентъра на Общината.\r\nЦентърът за социална рехабилитация и интеграция е социална услуга в общността, която цели подкрепа на индивидуалното развитие, поддържане и придобиване на нови способности и самостоятелност на деца и младежи с различен вид и степен на увреждане, както и подкрепа на деца и лица от различни рискови групи, чрез целенасочени дейности за интеграция и превенция на социалното изключване. \r\nЦентърът се управлява от Община Бургас, като делегирана от държавата дейност съгласно Заповед №РД01-729/29.06.2016г. на изпълнителния директор на Агенция „Социално подпомагане” и е с капацитет 20 места.\r\nСоциалната услуга включва разнообразни консултативни, терапевтични и рехабилитационни дейности, насочени към създаване, поддържане и разширяване на социалните умения, както и обучение за  водене на самостоятелен начин на живот.\r\n•\tКонсултативните дейности са насочени към кандидат - потребителите, потребителите и/или към техните близки; \r\n•\tТерапевтичните дейности и обучителните практики имат за цел да развият и/или да създадат социални умения, които са нарушени или загубени; \r\n•\tРехабилитационните и интеграционни програми и дейности са насочени към възстановяване и социална интеграция;\r\n•\tМедицинската рехабилитация се извършва след назначение от лекар - специалист. \r\nПотребители на социална услуга ЦСРИ са:\r\n•\tдеца и младежи с различен вид и степен на увреждане живеещи в Центрове за настаняване от семеен тип за деца и младежи с увреждания в Община Бургас.\r\n•\tмладежи с различен вид и степен на увреждане живеещи в Защитени жилища за хора с увреждания в Община Бургас.\r\n•\tдеца и младежи с различен вид и степен на увреждане, отглеждани в семейна среда, живеещи на територията на Община Бургас, когато не е запълнен капацитета и Център за социална рехабилитация и интеграция има възможност да предоставя социалната услуга. \r\nПолзването на социални услуги в ЦСРИ е безплатно за децата с различен вид и степен на увреждане, като предоставянето им се предлага основно след насочване от Отдел „Закрила на детето” към Дирекция „Социално подпомагане” - гр. Бургас. \r\nПолзването на социални услуги в ЦСРИ от пълнолетен потребител с различен вид и степен на увреждане, заплаща такса, в размер определен с Тарифата за таксите за социални услуги, финансирани от Републиканския бюджет, като предоставянето им се предлага основно след насочване от Отдел „Хора с увреждания и социални услуги” към Дирекция „Социално подпомагане” - гр. Бургас.\r\nУслугите в ЦСРИ се предоставят от мултидисциплинарен екип от специалисти- управител, социален работник, трудотерапевт, психолог, логопед, рехабилитатор и  медицинска сестра.\r\nЦСРИ реализира своята дейност в сътрудничество с Дирекция „Социално подпомагане”- гр. Бургас, отдели „Закрила на детето” и „Хора с увреждания и социални услуги”, както и други заинтерисовани страни на територията на община Бургас, с цел защита на правата и висшите интереси на децата и младежите с различен вид и степен на увреждане.", "date": "2017.11.28", "title": "Бургас: Центърът за социална рехабилитация и интеграция организира благотворителна изложба под надслов „Порив за полет”"}
{"url": "http://www.focus-news.net/news/2017/11/28/2461598/ramush-haradinay-igrata-s-granitsite-na-balkanite-e-opasna-ot-neya-shte-posledvat-tragedii-kakvito-vse-oshte-si-spomnyame.html", "text": "Народът на Косово очаква, че краят на диалога между Белград и Прищина ще завърши с признаването от сръбска страна на независимостта на най-младата държава на Балканския полуостров. Това заяви в ексклузивно интервю за Deutsche Welle министър-председателят на Косово Рамуш Харадинай.\r\n„За нас диалогът със Сърбия има смисъл, само ако доведе до признаване“ на косовската независимост, подчерта Харадинай в интервюто, дадено на сръбски език. \r\nНа въпрос дали е възможна подялба на Косово, както предлагат някои сръбски политици, Харадинай отговори: „Играта с границите на Балканите е опасна, който и да я играе. Не вярвам, че това са сериозни думи и не искам да говоря за това, защото знаем какво ще се случи, ако се заиграем с това“.\r\n„Ще последват трагедии, които все още си спомняме, и не е разумно да говорим за това, това е много опасно\", допълни косовският премиер. Тереза Герова", "date": "2017.11.28", "title": "Рамуш Харадинай: Играта с границите на Балканите е опасна, от нея ще последват трагедии, каквито все още си спомняме"}
{"url": "http://www.focus-news.net/news/2017/11/28/2461599/emiliya-milkova-gerb-obrazovanieto-e-v-tsentara-na-natsionalnite-politiki.html", "text": "Новият държавен бюджет потвърждава ангажимента образованието да бъде в центъра на националните политики. Той дава гаранции за финансова стабилност и икономически растеж, за запазване на ниските данъци и увеличаване на доходите в редица сфери, коментира на среща с жители на варненския район „Приморски” народният представител от ГЕРБ д-р Емилия Милкова, съобщиха от пресцентъра на партията. Д-р Милкова изтъкна, че за 2018 г. са заложени над 452 млн. лв. повече за предучилищното и училищното образование, като се разработва и механизъм за обвързване на финансирането с качеството на образователния процес. „Да върнем децата в училище и да мотивираме учителите, издигайки престижа на благородната им професия, са  приоритети, които изискват усилията на цялото ни общество”, категорична  бе Милкова и акцентира върху мерките за подготовка на квалифицираните кадри, от които се нуждае пазарът на труда у нас. \r\nВ качеството си на член на парламентарната комисия по културата и медиите тя изтъкна, че в бюджет 2018, който предстои да бъде приет на второ четене, са предвидени и 30 млн. лв. повече за култура. „С 12 млн. лв. нарастват средствата, които държавата отпуска на общините за културни дейности. Средствата за читалищните и регионалните библиотеки са увеличени с 14,5%, а програмата „Българските библиотеки – съвременни центрове за четене и информиране” на стойност 1 млн. лв. цели да насърчи интереса към книгите и четенето. Като дългогодишен директор на Регионалната библиотека „Пенчо Славейков” се радвам, че Варна е добър пример за библиотечните възможности да се предоставя информация както на традиционни, така и на съвременни носители. Убедена съм, че с изграждането на новата сграда на библиотеката, тя ще се утвърди като съвременен притегателен център за младите хора”, допълни народният представител. \r\nВ отговор на въпросите относно хода на работата по проекта за новото здание, Емилия Милкова посочи, че очаква подробният устройствен план да бъде готов до края на годината. „Холандският екип, избран след уникален за страната ни международен конкурс, е концентрирал усилията си върху комплектоването на необходимата за строителството документация”, увери тя. \r\nПо повод темите в дневния ред на комисията по политиките за българите в чужбина, Милкова информира, че през декември ще бъдат дискутирани законодателни промени за облекчаване на процедурите за българско гражданство. „На последното заседание на комисията присъстваха представители на българските общности в Албания и Косово. Целта на срещата бе да разширим сътрудничеството. Чрез министерството на образованието има различни финансови инструменти, за да бъдат подпомогнати българските училища зад граница”, отчете Емилия Милкова, а присъстващите проявиха интерес към поддържането на тесни връзки с нашите сънародници в Западните покрайнини, Молдова, Украйна. \r\nВ рамките на срещата, ръководена от районния кмет Петя Проданова, която оглавява структурата на ЖГЕРБ-Приморски, и общинския съветник Мартин Байчев, бяха обсъдени акценти от провелото се в неделя Четвърто редовно отчетно-изборно делегатско национално събрание на ГЕРБ.  Заявена бе подкрепа за усилията на управляващите и лично на премиера и лидер на партията Бойко Борисов за ръст на икономиката и политическа стабилност в държавата. В контекста на предстоящото българско председателство на Съвета на ЕС бяха отправени критики срещу агресивния и манипулативен подход на опозицията и дезинформацията, която тя цели.", "date": "2017.11.28", "title": "Емилия Милкова, ГЕРБ: Образованието е в центъра на националните политики"}
{"url": "http://www.focus-news.net/news/2017/11/28/2461600/petko-petkov-kmet-na-obshtina-bratsigovo-razpolagame-s-dostatachna-tehnika-za-pochistvane-na-patishtata-v-obshtinata.html", "text": "Пътната обстановка е нормална, пътищата са проходими в община Брацигово, съобщи за Радио „Фокус“ - Пазарджик кметът на Община Брацигово Петко Петков. „Има подписани договори с две почистващи фирми за почистване на пътища и улици. Разполагаме с достатъчна техника, с 3 автомобила и снегопочистващи машини, които се грижат за пътната обстановка в района. Относно осигурените количества от пясък, сол и химикали, всичко е уредено. Самите фирми, с които сме сключили договор, подсигуряват нужните количества“, уточни Петков. Проверено е всичко и сме в готовност. „В Равногор и Розово вече има сняг и натрупана снежна покривка. Снощи за кратко беше спрян токът в Равногор, но след предприети своевременни мерки беше пуснато захранването и сега всичко работи. Пътната обстановка е нормална и пътищата са проходими“, добави Петков.\r\nСветлана ЕЛЕНКИНА", "date": "2017.11.28", "title": "Петко Петков, кмет на Община Брацигово: Разполагаме с достатъчна техника за почистване на пътищата в общината"}
{"url": "http://www.focus-news.net/news/2017/11/28/2461601/sport-viktoriya-azarenka-ostana-bez-trenyor.html", "text": "Беларуската тенисистка Виктория Азаренка остана без треньор. Съответната информация бе потвърдена от самия наставник на бившата номер едно в света – Майкъл Джойс.\r\nПо непотвърдена информация 44-годишният Джойс, който е бивш треньор на рускинята Мария Шарапова, ще започне работа с британката Йохана Конта.", "date": "2017.11.28", "title": "Спорт: Виктория Азаренка остана без треньор"}
{"url": "http://www.focus-news.net/news/2017/11/28/2461602/predsedatelyat-na-enp-zheni-doris-pak-digitalizatsiyata-dava-vazmozhnost-za-shirok-dostap-do-kulturnoto-nasledstvo.html", "text": "Дигитализацията на културното наследство е надежден път за съхранение и достъпност за възможно най-много хора до общите ценности на Европа. Това коментира председателят на ЕНП Жени Дорис Пак в рамките на конференция за дигиталната сигурност и култура, която се провежда в Пловдив, съобщиха от пресцентъра на ГЕРБ. Организатори на форума са Жени ГЕРБ и фондация „Конрад Аденауер“. Дорис Пак наблегна върху факта, че 2018 г. е годината на културно-историческото наследство на Европа, което съвпада с Българското председателство и предшества домакинството на Пловдив като Европейска столица на културата през 2019 г. \r\n„Опознаването на историята и културата на различните народи създава колорита на общото европейско семейство. В днешния свят на свободно пътуване дестинациите се скъсяват“, заяви Дорис Пак и като пример посочи, че само допреди няколко години не е знаела много за България, но е трябвало да дойде тук само веднъж, за да се влюби в страната ни и да доведе още приятели, които да я популяризират. \r\n„Дигиталните технологии дават възможност културното наследство да достигне до по-широка публика, но е важно да бъдат достатъчно защитени авторските права. Да живеем в мир и просперитет е възможно благодарение на общата ни история и култура. Трябва да се възползваме от добрите неща във всяка страна-членка на Европейския съюз като отделяме достатъчно средства за дигитализация“, каза още председателят на ЕНП Жени. Като успешен тя определи проекта „Европеана“, чрез който се дава възможност на хората за достъп до милиони образци на културно-историческото наследство.", "date": "2017.11.28", "title": "Председателят на ЕНП Жени Дорис Пак: Дигитализацията дава възможност за широк достъп до културното наследство"}
{"url": "http://www.focus-news.net/news/2017/11/28/2461603/sliven-sluzhiteli-na-zhenskiya-zatvor-i-politsai-protestiraha-s-iskane-za-po-visoki-zaplati-i-po-dobri-usloviya-na-trud.html", "text": "50 служители на Сливенския женски затвор, представители  на „Съдебна охрана“, полицията и други представители на сектор „Сигурност“ протестираха днес с искане за по-високи заплати и осигуряване на по-добри условия на труд, предаде репортер на Радио \"Фокус\" - Сливен. Протестиращите носеха трикольорни летни и плакати с исканията си. Протестът се състоя пред сграда на Сливенския женски затвор, а в него участваха само свободни от смяна. „Настояваме да започнем преговори с Министерството на правосъдието, за да обсъдим нашите искания и да получим гаранции, че те ще бъдат изпълнени”, заяви Цветан Михайлов, член на УС на Синдиката на служителите в затворите в България и председател на синдикалното дружество в Сливен. Той припомни, че и досега надзирателите не са получили обезщетения за положения извънреден труд. По 40 иска на служители в затвора съдът е присъдил обезщетения за 150 хиляди лева, но те не са разплатени.\r\nАко исканията на Синдиката не бъдат удовлетворени и този път, протестните действия ще продължат и под други форми. Членовете на синдиката  ще излизат на протест пред сградите на затворите, ще предприемат ефективни действия в първия ден на Председателството на България в ЕС през 2018 година. Михайлов добави, че протестите нямат за цел да дискредитира държавата от европейските партньори, а са само законова възможност за изразяване на недоволството. Протестни действия се предвиждат и пред сградите на Министерството на правосъдието и Народното събрание.\r\nЛюдмила ЙОРГОВА", "date": "2017.11.28", "title": "Сливен: Служители на женския затвор и полицаи протестираха с искане за по-високи заплати и по-добри условия на труд"}
{"url": "http://www.focus-news.net/news/2017/11/28/2461604/venera-arachkova-zam-kmet-na-smolyan-obshtinata-poluchi-ot-pravitelstvoto-15-mln-lv-za-remont-i-rehabilitatsiya-na-ulitsi.html", "text": "С постановление на Министерски съвет за общините в област Смолян са отпуснати над 10 млн. лв., като 1.5 млн. лв. от тях са предвидени за рехабилитация и ремонт на улици в община Смолян. Това каза за Радио „Фокус“ – Смолян заместник-кметът Венера Аръчкова. По думите ѝ с тях ще бъдат разплатени извършващи се в момента дейности по няколко улици в Смолян. Според Аръчкова, кметът на Смолян Николай Мелемов е поел ангажимент за ремонта на ул. „Асен Василев“. Там вече са направени проектите предложения и сега се изграждат подпорните стени и подходите. По ул. „Елица“, която води към гробищата в  града, също в момента се работи. На ул. „Наталия“, на която бе извършен цялостен ремонт с тротоари, изкуствени препятствия по пътя, сега остават довършителни работи около блоковете. \"Средствата от допълнителните трансфери, предоставени от правителството, ще се използват за разплащане с фирмите, които извършват строителните дейности по тези улици\", каза още Аръчкова.\r\nНели ГЕРГЬОВСКА", "date": "2017.11.28", "title": "Венера Аръчкова, зам.-кмет на Смолян: Общината получи от правителството 1.5 млн. лв. за ремонт и рехабилитация на улици"}
{"url": "http://www.focus-news.net/news/2017/11/28/2461605/ministar-nikolay-nankov-shte-dade-preskonferentsiya.html", "text": "Министърът на регионалното развитие и благоустройството Николай Нанков ще даде пресконференция на 29 ноември, съобщиха от пресцентъра на министерството. Събитието ще се състои в 10.00 часа в зала „Пресцентър“ на МРРБ. \r\nВ пресконференцията ще участва и председателят на Управителния съвет на Агенция „Пътна инфраструктура“ инж. Дончо Атанасов", "date": "2017.11.28", "title": "Министър Николай Нанков ще даде пресконференция"}
{"url": "http://www.focus-news.net/news/2017/11/28/2461606/korneliya-ninova-bsp-sled-byudzheta-vnasyame-vot-na-nedoverie-kam-upravlyavashtite-i-initsiiram-liderska-sreshta-za-da-potarsim-saglasie-za-obshta-otsenka-na-prehoda.html", "text": "След бюджета внасяме вот на недоверие към управляващите и инициирам лидерска среща, за да потърсим съгласие за обща оценка на Прехода. Това каза на пресконференция лидерът на БСП Корнелия Нинова, предаде репортер на Агенция „Фокус“. „От утре всичко за нас е бюджет. Направили сме 149 предложения между първо и второ четене. По законопроекта за ДОО 46 и за НЗОК – 17. Зад числата стои различната ни визия от управляващите на България. Надяваме се от утре да имаме състезание на идеи, а не наддаване на числа. Втората тема е промяната в Конституцията. ГЕРБ събира подписи за промяна в Конституцията, ДПС събира подписи, ГЕРБ са отказали да подпишат предложението на ДПС. ДПС не са подписали предложението на ГЕРБ. \"Обединени патриоти\" и \"Воля\" ги няма никъде. Това наддаване започва да изглежда несериозно. БСП е единствената партия, която на конгрес е давала оценка на Прехода. Нито една от другите партии не давала оценка на Прехода“, заяви Нинова. \r\nТя подчерта, че инициира лидерска среща между председателите на всички парламентарно представени партии. „Ще помоля да е след бюджета във време удобно за всички. Поставяме си за цел да потърсим съгласие за оценката на Прехода, ревизията на Прехода, да не бъде еднократен акт и пиарска кампания, да не допуснем да излъжем очакванията на хората, че ще има справедливост и възмездие и всички да се подпишем под общо съгласие. Ако ще го направим, да го направим политически отговорно. Веднага след бюджета ще поканим ДПС на разговори за вот на недоверие“, коментира тя. \r\n„Трябва да уточним две неща – времето, в което внасяме вота на недоверие и за корупция в кои сфери. Друга тема, освен корупция, не стои за нас като тема за вот на недоверие“, каза още Корнелия Нинова. \r\nЛюба АЛЕКСИЕВА", "date": "2017.11.28", "title": "Корнелия Нинова, БСП: След бюджета внасяме вот на недоверие към управляващите и инициирам лидерска среща, за да потърсим съгласие за обща оценка на Прехода"}
{"url": "http://www.focus-news.net/news/2017/11/28/2461607/burgas-srednoshkolskiyat-voleybolen-final-shte-se-igrae-v-petak-predi-mazhkoto-derbi-neftohimik-2010-montana.html", "text": "Тази година средношколското общинско първенство по волейбол при юношите, 11 - 12 клас, се провежда в по-различен формат. Финалистите ще подгреят в пряк двубой за Купата на кмета публиката, непосредствено преди официална среща на мъжкия „Нефтохимик”. Това съобщиха от пресцентъра на Община Бургас. \r\nВ петък от 15.00 часа в зала „Младост” един срещу друг ще се изправят отборите на Гимназия с преподаване на немски език „Гьоте” и Професионална гимназия по електротехника и електроника „Константин Фотинов”. Входът е свободен. Веднага след тях, в 18.30 часа, от двете страни на мрежата ще застанат представителните мъжки отбори на „Нефтохимик 2010” и „Монтана”, които в момента правят волейболната мода у нас. Тази среща е с платен вход.\r\nОбщина Бургас кани спортната публика по-рано в залата, за да подкрепи младите надежди. В награждаването на първенците от училищното първенство ще участват звездите на мъжкия ни професионален отбор, както и Борислав Кьосев - член на управителния съвет на волейболната федерация.\r\nПровеждането на средношколското първенство в новия формат е съвместна инициатива на Община Бургас и ВК „Нефтохимик 2010”. Целта е да се остави един незабравим спомен у децата, които харесват и тренират този спорт, да се срещнат лично със звездите на отбора, както и да се възпитава една бъдеща публика, редовно подкрепяща не само мъжете, но и женския „ДЕЯ ВОЛЕЙ”.", "date": "2017.11.28", "title": "Бургас: Средношколският волейболен финал ще се играе в петък – преди мъжкото дерби „Нефтохимик 2010“ – „Монтана“"}
{"url": "http://www.focus-news.net/news/2017/11/28/2461608/anadolu-agency-v-turtsiya-sa-izdadeni-85-novi-zapovedi-za-arest-na-predpolagaemi-gyulenisti.html", "text": "Като част от разследването на гюленистката организация (ФЕТО) в Турция са издадени заповеди за арест на 85 души, 10 от които – адвокати, предава Anadolu Agency. \r\nВ изявление на Прокуратурата в Анкара се пояснява, че останалите 75 лица са студенти, обвинени в получаването на документи от изпит на полицейска академия. В разпространения текст се пояснява, че 10 от тях вече са били арестувани в рамките на операция, проведена на територията на 30 провинции.\r\nПетима от заподозрените адвокати, свързани с ФЕТО,  са обвинени в използването на ByLock, кодирано приложение за съобщения за смартфони, използвано от членове на гюленистката преди и по време на опита за държавен преврат от лятото на 2016 г. Шестима адвокати вече са арестувани, уточняват властите.Тереза Герова", "date": "2017.11.28", "title": "Anadolu Agency: В Турция са издадени 85 нови заповеди за арест на предполагаеми гюленисти"}
{"url": "http://www.focus-news.net/news/2017/11/28/2461610/agentsiya-fokus-izlachva-na-zhivo-preskonferentsiyata-na-bsp.html", "text": "Агенция „Фокус“ излъчва на живо пресконференцията на БСП, която се провежда в централата на партията. \r\nПресконференцията може да гледате", "date": "2017.11.28", "title": "Агенция „Фокус“ излъчва на живо пресконференцията на БСП"}
{"url": "http://www.focus-news.net/news/2017/11/28/2461611/pravitelstvoto-odobri-pozitsiite-na-balgariya-za-zasedaniya-na-saveta-na-es.html", "text": "Правителството одобри позициите на България за предстоящи заседания на Съвета на Европейския съюз. Това съобщиха от правителствената информационна служба. Съветът по конкурентоспособност ще се проведе в Брюксел на 30 ноември и 1 декември. Ръководители на българската делегация за заседанието са министрите Емил Караниколов в частта „Вътрешен пазар, индустрия и космическо пространство“ и Красимир Вълчев в частта „Научни изследвания“. Те ще представят приоритетите на работната програма на Българското председателство в съответните формати.\r\nВ рамките на панела „Вътрешен пазар и индустрия“ Съветът ще обсъди предложението за Регламент за единен цифров портал с цел постигането на общ подход и започването на преговори с Европейския парламент. България подкрепя изграждането на единен цифров портал, който ще представлява отговор на предизвикателствата пред гражданите и бизнеса, свързани с необходимостта от улеснен достъп до изчерпателна информация. Тя ще бъде необходима за упражняването на правата им в рамките на ЕС и предоставяне на онлайн достъп до избрани ключови национални процедури. В частта „Космическо пространство“ ще бъдат приети заключения по междинната оценка на програмата „Коперник“ и ще се проведе дискусия за перспективите пред Програмата на ЕС за космическото пространство.\r\nНа 8 декември в Брюксел ще се проведе заседанието на Съвета на ЕС по заетост, социална политика, здравеопазване и потребителски въпроси, част „Здравеопазване“. В дневния му ред е приемането на Заключения относно цифровото здравеопазване и относно трансграничните аспекти в политиката по отношение на алкохола. Ще бъде проведена и дискусия по темата за фармацевтичната политика в ЕС и възможностите за доброволно сътрудничество в тази сфера между държавите-членки. В рамките на Съвета България ще представи приоритетите си в сферата на здравеопазването по време на ротационното Председателство на Съвета.\r\nОдобрена беше и позицията на България за заседанието на Съвета на ЕС по икономически и финансови въпроси (ЕКОФИН), което ще се проведе на 5 декември в Брюксел. На него ще се проведе политически дебат по темата за укрепването на банковия съюз. Очаква се министрите на финансите да приемат заключения на Съвета за списъка на ЕС на юрисдикциите, неоказващи съдействие за данъчни цели, и заключения за посрещането на предизвикателствата във връзка с данъчното облагане на печалбите на цифровата икономика. Предстои да бъде одобрен доклад на Съвета до Европейския съвет за данъчните въпроси и да бъде приет кодекс на поведение в областта на данъчно облагане на предприятията. Министрите на финансите ще приемат и препоръка на Съвета за изпълнението на Пакта за стабилност и растеж.\r\nНа 4 декември министрите на телекомуникациите ще проведат преговори и ще се опитат да постигнат Общ подход относно предложението за регламент за създаване на Орган на европейските регулатори в областта на електронните съобщения. Министрите ще проведат ориентационен дебат по отношение на предложението за регламент на Европейския парламент и на Съвета за рамка за свободното движение на нелични данни в Европейския съюз. Българската страна оценява положително представеното предложение за регламент, защото се поставя ясна рамка на целите и амбициите, без да създава допълнителна тежест за бизнеса. \r\nНа 5 декември министрите на транспорта ще обсъдят Пакета за мобилността (I част). Естонско председателство ще предложи приемането на Доклад за напредъка, който България ще подкрепи с оглед подготовка на по-нататъшен напредък по предложенията от „Автомобилния пакет“. Министрите ще проведат и ориентационен дебат по отношение на т. нар. Директива за евровинетката. Основни спорни въпроси, които се очертават до момента, са предложението за разширяване на обхвата на директивата посредством задължително включване на леки превозни средства в приложното й поле, начинът на образуване на таксите и моделирането им съгласно екологичните изисквания, преминаването от такси на база време към такси на база разстояние.", "date": "2017.11.28", "title": "Правителството одобри позициите на България за заседания на Съвета на ЕС"}
{"url": "http://www.focus-news.net/news/2017/11/28/2461609/evrokomisaryat-po-byudzhet-gyunter-yotinger-i-evrodeputatat-andrey-novakov-otkriha-investitsionen-forum-v-ep.html", "text": "Еврокомисарят по бюджет и човешки ресурси Гюнтер Йотингер и евродепутатът от ГЕРБ/ЕНП Андрей Новаков откриха инвестиционен форум в ЕП с предприемачи от над 200 компани, съобщиха от пресцентъра на ГЕРБ. Събитието е част от инициатива, в която в продължение на месеци над 1000 иновативни предприемачи от цяла Европа се бориха да намерят място в класацията на 50-те най-добри стартиращи компании в ЕС. \r\n\"Днес в пленарна зала на Европейския парламент не изковаваме законодателство, а даваме сцена за създаването на едни от най-успешните европейски и български стартиращи компании\", заяви евродепутатът след старта на събитието. Той допълни, че България остава една от най-предпочитаните държави за инвестиции през последните години и призова участниците да проучат възможността да инвестират в страната. \r\nСред предприемачите бяха и 5 български компании по покана на Андрей Новаков. Те се отличават с продуктите си в блокчейн технологиите, спорта, архитектурата, управлението на клиенти, както и във високотехнологичното земеделие. По време на двудневния си престой в Брюксел, компаниите ще имат възможността да се срещнат с инвеститори в рамките на специално организирана сесия.", "date": "2017.11.28", "title": "Еврокомисарят по бюджет Гюнтер Йотингер и евродепутатът Андрей Новаков откриха инвестиционен форум в ЕП"}
{"url": "http://www.focus-news.net/news/2017/11/28/2461612/targovishte-24-godishen-mazh-e-osaden-na-1-godina-zatvor-pri-strog-rezhim-za-napadenie-nad-ekip-na-speshna-pomosht-v-omurtag.html", "text": "Районния съд в Омуртаг наложи ефективна присъда от 1 година затвор при строг режим на обвиняем за насилие над екип на Центъра за спешна медицинска помощ, а на негов съучастник - глоба в размер на 2000 лева. Това съобщиха от Апелативна прокуратура – Варна\r\nПредадените на съд с обвинителен акт на Районната прокуратура в Омуртаг Стелиян Ив. на 35 години и Йордан Й. на 24 години бяха признати за виновни за хулиганство над фелдшер и шофьор на линейка на Центъра на спешна медицинска помощ, извършено в съучастие – престъпление по член 325, ал. 1 от НК. За дръзкото престъпление, извършено срещу екипа на ЦСМП, отишъл на адрес на болна жена, Йордан Й. ще изтърпява наказание лишаване от свобода 1 година при строг режим. Съдът приведе в изпълнение и предишна негова присъда, с която бил осъден на 2 години лишаване от свобода с 3-годишен изпитателен срок. \r\nСъучастникът му Стелиян бе освободен от наказателна отговорност за хулиганството срещу медицинския екип, като съдът му наложи административно наказание - глоба в размер на 2000 лева.\r\nСъдебният състав призна за виновен 24-годишния Йордан и за причиняване на лека телесна повреда на фелдшера от ЦСМП в Омуртаг Ф.К., като за престъплението по член 131, ал. 2, предл. 13 от НК му наложи ефективно наказание от 1 година лишаване от свобода. Общото наказание, което Йордан ще изтърпява, е 1 година лишаване от свобода при строг режим. За претърпените неимуществени вреди той ще плати на пострадалия фелдшер 2500 лева. Същата сума ще заплати на пострадалия шофьор на линейката подсъдимият Стелиян Ив. за причинените неимуществени вреди.\r\nСлучаят придоби популярност веднага след извършване на престъплението на 5 февруари 2017 г. Тогава на адрес на пациентка от Омуртаг, която трябвало да бъде отведена с линейка в болницата, върху екипа на Центъра за спешна медицинска помощ се изля с нищо неподозирана агресия. Причината за действията на двамата подсъдими станал закъсал в преспите на улицата автомобил, който попречил на колата, управлявана от Стелиян Ив., да премине. Линейката също не успяла да стигне и паркира пред адреса на болната. \r\nЕкипът прегледал болната жена. Състоянието й било тежко и фелдшерът предложил на близките й да я отнесат с носилка до линейката. Тя обаче отказала. След прегледа фелдшерът и шофьорът, който носел носилката, минали покрай двамата подсъдими. С груб тон и заплахи Стелиян и Йордан поискали медиците да участват в избутването на заседналата в преспите кола. След като получили отказ да сторят това, подсъдимите настигнали фелдшера и шофьора, нападнали ги в гръб, нанесли им удари, от което шофьорът паднал на земята и изгубил съзнание. На земята с удари бил съборен и фелдшерът. Двамата мъже били заплашвани с предмет, наподобяващ нож, псувани и обиждани. Медикът получил контузия в гръдния кош и последвало посттравматично стресово разстройство, хипертонична криза, силна тревожност, а шофьорът на линейката – черепно-мозъчна травма с краткотрайна загуба на съзнанието и други. Нападнатите мъже успели да се заключат в линейката, докато чакат пациентката и помощ, поискана с обаждане на спешния телефон. \r\nПрисъдата на Районния съд в Омуртаг подлежи на обжалване пред Търговищкия окръжен съд.", "date": "2017.11.28", "title": "Търговище: 24-годишен мъж е осъден на 1 година затвор при строг режим за нападение над екип на Спешна помощ в Омуртаг"}
{"url": "http://www.focus-news.net/news/2017/11/28/2461613/haskovo-kmetat-dobri-belivanov-podari-ikona-na-sv-bogoroditsa-na-obnovenata-klinichna-laboratoriya-na-mbal-haskovo.html", "text": "Кметът Добри Беливанов подари икона на Св. Богородица на доктор Юлияна Стоянова, началник на обновената клинична лаборатория на МБАЛ Хасково, съобщиха от пресцентъра на Общината. Подаръкът, придружен с пожелание за здраве и професионални успехи, бе по повод откриването на новата придобивка на болницата.  Лабораторията е на третия етаж в сградата, където е администрацията на болницата. По специална въздушна поща към нея се изпращат лабораторните проби от Спешно, ОАИЛ, Хирургия, Вътрешно отделение.   Резултатите от изследването пък се връщат по електронен път към отделенията. „Така лекарят от Спешно само за около 10 минути има резултати от изследванията на пациента на компютъра си“, каза доктор Георги Гелов, директор на МБАЛ Хасково. \r\nПомещенията на лабораторията са изцяло обновени с около 100 000 лева, апаратурата е модерна и се обновява непрекъснато. Има възможност за голям набор от изследвания. Доктор Гелов си пожела в близко време всички клиники на МБАЛ да изглеждат по този начин.", "date": "2017.11.28", "title": "Хасково: Кметът Добри Беливанов подари икона на Св. Богородица на обновената клинична лаборатория на МБАЛ Хасково"}
{"url": "http://www.focus-news.net/news/2017/11/28/2461614/smolyan-finalna-preskonferentsiya-po-proekt-za-podkrepa-na-hora-s-uvrezhdaniya-shte-se-provede-na-29-noemvri.html", "text": "Във връзка с приключване на дейностите изпълнявани по Проект „Подкрепа за независим и достоен живот на хора с увреждания от Община Смолян“ Договор № BG05M9OP001-2.002-0179-C001 по Оперативна програма „Развитие на човешките ресурси 2014-2020“, съфинансиран от Европейския социален фонд, Община Смолян ще даде финална пресконференция на 29 ноември от 15.00 часа в зала 247, етаж 2 в сградата на Община Смолян. Това съобщиха от пресцентъра на Общината.", "date": "2017.11.28", "title": "Смолян: Финална пресконференция по проект за подкрепа на хора с увреждания ще се проведе на 29 ноември"}
{"url": "http://www.focus-news.net/news/2017/11/28/2461615/hurriyet-es-napalno-podkrepya-zavarshvaneto-na-zhelezopatnata-liniya-mezhdu-turtsiya-i-balgariya.html", "text": "След среща на високо равнище в Брюксел турският министър на транспорта Ахмет Арслан и еврокомисарят по транспорта Виолета Булц говориха пред медиите за железопътната линия Халкали-Капъкуле, текущ проект, свързващ Истанбул с границата на България, съобщава вестник Hurriyet.\r\n„Този проект има ясна стойност за Европа и играе важна роля за свързването й на дълги разстояния в Азия през територията на Турция\", заяви словенският политик, уверявайки, че Брюксел „подкрепя напълно“ завършването на железопътната линия между Турция и България.\r\nНа свой ред Арслан заяви, че Анкара и Брюксел са „решени\" да финализират проекта, който ще бъде от полза за всички държави-членки на ЕС за свързването им с Азия.Тереза Герова", "date": "2017.11.28", "title": "Hurriyet: ЕС „напълно подкрепя\" завършването на железопътната линия между Турция и България"}
{"url": "http://www.focus-news.net/news/2017/11/28/2461616/veliko-tarnovo-uchenitsi-ot-su-tsvetan-radoslavov-v-svishtov-specheliha-medali-ot-petoto-izdanie-na-turnira-matematika-bez-granitsi.html", "text": "Ученици от СУ „Цветан Радославов“ в  Свищов спечелиха медали от есенния кръг на петото издание на турнира „Математика без граници“, в който участваха 16 059 ученици от 21 страни. Това съобщиха от пресцентъра на Общината Свищов. Останалите страни, които се включиха в състезанието са: Австралия, Азербайджан, Афганистан, Венецуела, Виетнам, Иран, Казахстан, Киргистан, Македония, Малта, Мексико, Нигерия, Румъния, Русия, Словения, Туркменистан, Турция, Узбекистан, Швейцария и Филипините. Традиционно силно се представиха учениците от СУ „Цветан Радославов“ – гр. Свищов, които се класираха с един златен медал, два сребърни и един бронзов медал. Тези призови места доказаха отличната подготовка на учениците от СУ „Цветан Радославов“, които представиха на ниво своите логически и математически умения.\r\nНаградените ученици са както следва:\r\nКонстантин Петров Тодоров (5 клас) - златен медал;\r\nИлияна Георгиева Георгиева и Елизабет Петрова Тодорова (2 клас) - сребърен медал;\r\nИван Калинов Динев (3 клас) - бронзов медал.", "date": "2017.11.28", "title": "Велико Търново: Ученици от СУ „Цветан Радославов“ в  Свищов спечелиха медали от петото издание на турнира „Математика без граници“"}
{"url": "http://www.focus-news.net/news/2017/11/28/2461617/gerb-shte-dade-izvanreden-brifing.html", "text": "ГЕРБ ще даде извънреден брифинг на трибунката в кулоарите на Народното събрание (пл. „Народно събрание“ 2). Това съобщиха от пресцентъра на партията. Събитието ще се проведе днес от 15.30 часа.", "date": "2017.11.28", "title": "ГЕРБ ще даде извънреден брифинг"}
{"url": "http://www.focus-news.net/news/2017/11/28/2461618/pazardzhik-obshtina-septemvri-e-v-gotovnost-za-zimnite-usloviya.html", "text": "Община Септември е в готовност да посрещне зимните условия, съобщи за Радио „Фокус“-Пазарджик Явор Митев, заместник кмет на Общината. „Община Септември разполага със седем снегорина, два пясъкоразпръсквача и два челни товарача. В общината  пътните настилки са сухи, без сняг, температурата е положителна - 4 градуса. Само по високите части на общината са мокри пътищата“, уточни Митев. Той допълни, че са предприето необходимите мерки за опесъчаване и почистване на пътищата в общината при усложняване на обстановката.\r\nСветлана ЕЛЕНКИНА", "date": "2017.11.28", "title": "Пазарджик: Община Септември е в готовност за зимните условия"}
{"url": "http://www.focus-news.net/news/2017/11/28/2461619/kyustendil-prodalzhavat-sreshtite-na-obshtestveniya-posrednik-vasil-ivanov-s-zhiteli-v-malkite-naseleni-mesta-ot-obshtinata.html", "text": "Продължават срещите на обществения посредник с жители в малките населени места от община Кюстендил. Това съобщи за Радио „Фокус” – Кюстендил Васил Иванов, обществен посредник за Кюстендилска община. По думите му тази седмица се провеждат изнесени приемни в кметствата Дворище, Пиперков чифлик, Вратца, Берсин и Гирчевци. „Тези приемни се правят с цел улесняване на хората, които да не пътуват до Кюстендил. Всеки дошъл при мен трябва да знае и постави конкретен въпрос или конкретен проблем за разрешаване от страна на общинска администрация”, каза Васил Иванов. По думите му се работи и по отпечатването на информационна брошура, която ще разяснява институцията на обществения посредник. В нея ще бъдат описани подробно правата и задълженията на обществения посредник, каква е процедурата за подаване на жалба или сигнал и какви са сроковете за реакция.\r\nВенцеслав ИЛЧЕВ", "date": "2017.11.28", "title": "Кюстендил: Продължават срещите на обществения посредник Васил Иванов с жители в малките населени места от общината"}
{"url": "http://www.focus-news.net/news/2017/11/28/2461620/korneliya-ninova-bsp-shte-varna-bez-podpis-papkata-na-tsvetan-tsvetanov-s-predlozhenieto-za-promyana-v-konstitutsiyata.html", "text": "Ще върна без подпис папката на Цветан Цветанов с предложение за промяна в Конституцията. Това каза на пресконференция лидерът на БСП Корнелия Нинова, във връзка с направеното предложение от страна ГЕРБ за промяна в Конституцията, което предвижда да отпадне погасителната давност за престъпления, свързани приватизацията, предаде репортер на Агенция „Фокус“. „Нашето решение е иницииране на разговори, предложение на лидерите за разширяване обхвата на ревизията на Прехода и общо решение. Папката ще върна без подпис. Искаме лидерска среща и общо съгласие да подпишем едно предложение. Вярвам, че лидерите ще направят необходимото това да се случи“, заяви Нинова. По думите ѝ след като 80% от хората от едно проучване очакват тази ревизия на Прехода, трябва всеки да си преглътне партийното его, а не да се надбягват с папки всички партии. \r\nПо думите й лидери на европейски държави многократно са заявявали позиция за партньорски отношения с Русия. „Санкциите срещу Русия вредят на българския национален интерес и на българската икономика. Нашата позиция не се базира на това какви са интересите на Русия, а на националния интерес на България. Той е постоянен за нас. Ние губим икономически от тези санкции. Няма да променим тази позиция“, допълни Нинова. \r\nЛюба АЛЕКСИЕВА", "date": "2017.11.28", "title": "Корнелия Нинова, БСП: Ще върна без подпис папката на Цветан Цветанов с предложението за промяна в Конституцията"}
{"url": "http://www.focus-news.net/news/2017/11/28/2461621/burgas-obshtinata-i-sdruzhenie-burgaska-pisatelska-obshtnost-obyavyavat-konkurs-za-tvorcheska-stipendiya-mlad-razkazvach.html", "text": "Община Бургас и Сдружение „Бургаска писателска общност” обявяват конкурс за Творческа стипендия „Млад разказвач” на името на Атанас Радойнов. За нея могат да кандидатстват автори на възраст от 18 до 35 години. Това съобщиха от пресцентъра на Общината. Разказите на любовна тематика, не по-дълги от 5 страници, се изпращат в електронен вид,  написани на Timеs New Roman 12, на адрес: bpo2015@abv.bg. Срок за изпращане е до 31 януари 2018 г.\r\nЖурито включва представители на Община Бургас, Сдружение „Бургаска писателска общност” и член на семейство Радойнови. Авторът, определен за носител на стипендия „Млад разказвач”, получава еднократна стипендия в размер на 400 лв. и диплом.\r\nНаградата се връчва от организаторите на специална церемония с участието на номинираните автори на 14 февруари 2018 г. от 18.00 часа в Дом на писателя – Бургас.", "date": "2017.11.28", "title": "Бургас: Общината и Сдружение „Бургаска писателска общност” обявяват конкурс за Творческа стипендия „Млад разказвач”"}
{"url": "http://www.focus-news.net/news/2017/11/28/2461622/evgeniya-angelova-gerb-samo-sas-zakonodatelni-promeni-i-obshtestvena-angazhiranost-shte-se-spravim-s-domashnoto-nasilie.html", "text": "Поздравявам инициаторите за това, че решиха да поставят открито един изключително тежък обществен проблем. Домашното насилие е ежедневие за всяка трета българка. Това заяви народният представител от ГЕРБ - Хасково Евгения Ангелова в рамките на срещата-дискусия „Домашното насилие - стоп на страха и срама“, съобщиха от пресцентъра на ПП ГЕРБ. Форумът се проведе в Димитровград по инициатива на структурите на Жени ГЕРБ и Младежи ГЕРБ в града. В дебата се включиха още депутатът от ГЕРБ - Бургас Диана Саватева, психотерапевти, медицински специалисти, психолози, педагози, социални работници и стотици граждани на Димитровград.\r\n„Всяко четвърто дете също е ставало жертва на домашно насилие или е било свидетел на посегателства върху близките му в семейната среда. Емоционалното насилие придобива все по-стряскащи размери, а последствията от него са все по-смущаващи. Това са разтърсващи данни, които трябва да алармират  обществото ни и да не ни дават нито ден спокойствие. Защото няма как да сме доволни от себе си, когато знаем, че е можело да направим още нещо, за да спестим сълзите и страданието на едно дете, една жена, а все по-често и на мъжете“, коментира Евгения Ангелова. Тя добави, че няма как искаме да се развиваме, да постигаме резултати, да живеем по-добре и по-богато, ако знаем, че преживелите насилие жени и деца често премълчават проблемите си от страх, срам, икономическа зависимост, липса на подкрепа или липса на алтернативи за самостоятелен живот.\r\nНародният представител от ГЕРБ Диана Саватева призова за диалог по темата за домашното насилие, защото само така могат да бъдат набелязани пропуските в законодателството и да бъдат направени промени, които да защитят жертвите и да игнорират този социален проблем. „Фактите показват, че в държавите, в които активно се говори за формите на домашно насилие, процентът на споделяне и търсене на съдействие от професионалисти е много по-голям отколкото тук“, отбеляза Саватева.\r\n„В България процесът на осветляване на проблема домашно насилие върви бавно. Той набира скорост благодарение най-вече на неправителствения сектор. Оттам идват предложенията за промени, които трябва да пречупят най-вече нашето съзнание и манталитет“, споделиха участниците в дискусията. Те се обединиха около мнението, че домашното насилие не трябва да предизвиква страх и срам, защото  насилникът е слаб човек. „Той самият е жертва на собственото си безсилие и слабост. Много често той самият е бил насилван. Затова този порочен кръг трябва да бъде пресечен“, категорични са участниците в срещата, организирана по повод Световния ден за борба с домашното насилие.", "date": "2017.11.28", "title": "Евгения Ангелова, ГЕРБ: Само със законодателни промени и обществена ангажираност ще се справим с домашното насилие"}
{"url": "http://www.focus-news.net/news/2017/11/28/2461623/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката „Панагюрище днес“ ще отделим минути за реализираните дейности със средства от капиталовата програма и със собствено финансиране в населените места на общината. С кметовете на село Елшица Митко Кочев и на село Оборище Милко Ангелов ще коментираме също готовността за зимния сезон и подготовката за предстоящите коледни празници. \r\nВ рубриката „Хора и традиции“ ще чуете повече за резултатите от проекта, който реализира в село Бъта Сдружение „Идея“. Повече за него ще разкаже кметът на селото Георги Александров. \r\nВъв втората част на предаването ще чуете повече и за интересните инициативи, организирани за децата от Центъра за обществена подкрепа „Зора“. По темата наш събеседник ще бъде директорът на центъра Красимира Русинова. \r\nВ края на предаването ще научите кога в Панагюрище ще грейнат светлините на коледната елха. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.11.28", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/11/28/2461624/nsi-s-87-poveche-balgari-sa-patuvali-v-chuzhbina-prez-oktomvri-2017-g-v-sravnenie-sas-sashtiya-mesets-minalata-godina.html", "text": "Пътуванията на български граждани в чужбина през октомври 2017 г. са 439 хил. или с 8.7% над регистрираните през октомври 2016 година, съобщиха от Националния статистически институт. Увеличение на пътуванията на български граждани в сравнение със същия месец на предходната година е отчетено към Австрия - с 32.5%, Сърбия - с 18.9%, Румъния - с 13.5%, бившата югославска република Македония - с 6.8%, Обединеното кралство - с 4.0%, Турция - с 1.8%, Гърция - с 0.2%, и други. Същевременно намаляват пътуванията към Франция - със 7.8%, Чешката република - с 4.2%, Германия - с 0.6%, и други.\r\nВ сравнение с октомври 2016 г. e регистрирано увеличение при пътуванията по всички наблюдавани цели: със служебна цел - с 22.8%, с цел почивка и екскурзия - с 6.7%, и с други цели - с 1.9%. Най-голям относителен дял от общия брой пътувания на български граждани в чужбина през октомври 2017 г. формират пътуванията с други цели (гостуване, обучение, посещение на културни и спортни мероприятия) - 45.7%, следвани от пътуванията със служебна цел - 30.1%, и пътуванията с цел почивка и екскурзия - 24.2%.\r\nПрез октомври 2017 г. най-голям брой пътувания на български граждани са осъществени към: Гърция - 102.6 хил., Турция - 88.0 хил., Румъния - 33.0 хил., Сърбия - 31.8 хил., бившата югославска република Македония - 25.7 хил., Германия - 24.3 хил., Обединеното кралство - 15.6 хил., Австрия - 15.4 хил., Италия - 14.9 хил., и Испания - 11.0 хиляди.\r\nПрез октомври 2017 г. посещенията на чужденци в България са 712.6 хил. или с 5.0% повече в сравнение с октомври 2016 година. Регистрирано е увеличение при всички наблюдавани цели: със служебна цел - с 15.1%, с цел почивка и екскурзия - с 3.5%, и с други цели (вкл. гостувания и транзитни преминавания) - с 2.4%. Транзитните преминавания през страната са 25.1% (179.1 хил.) от всички посещения на чужденци в България.\r\nОт общия брой чужденци, посетили България през октомври 2017 г., делът на гражданите от Европейския съюз е 56.1%, или с 3.1% повече в сравнение със същия месец на предходната година. Увеличават се посещенията на граждани от Нидерландия - с 62.5%, Франция - с 25.3%, Обединеното кралство - с 23.0%, Белгия - с 15.7%, Румъния - с 4.7%, Австрия - с 3.2%, и други. Същевременно намаляват посещенията на граждани от Полша - с 12.6%, Италия - с 8.2%, Германия - с 1.7%, Гърция - с 1.4%, и други. \r\nУвеличават се и посещенията на граждани от групата „Други европейски страни”  - с 5.8%, като най-голям е ръстът на посещенията на граждани от Сърбия - с 10.0%.\r\nПрез октомври 2017 г. преобладава делът на посещенията с други цели - 45.6%, следвани от посещенията с цел почивка и екскурзия - 35.2%, и със служебна цел - 19.2%.\r\nНай-много посещения в България през октомври 2017 г. са реализирали гражданите от: Румъния - 140.9 хил., Турция - 106.6 хил., Гърция - 97.2 хил., бившата югославска република Македония - 54.6 хил., Сърбия - 43.1 хил., Германия - 40.5 хил., Украйна - 19.7 хил., Полша - 18.7 хил., Обединеното кралство - 18.2 хил., и Италия - 14.4 хиляди.", "date": "2017.11.28", "title": "НСИ: С 8.7% повече българи са пътували в чужбина през октомври 2017 г. в сравнение със същия месец миналата година"}
{"url": "http://www.focus-news.net/news/2017/11/28/2461625/afp-egipetskata-politsiya-e-likvidirala-11-teroristi.html", "text": "Египетските сили за сигурност са ликвидирали 11 заподозрени „терористични елементи“ в рамките на операция срещу скривалище на джихадисти, осигуряващи подкрепа за екстремистите на Синайския полуостров, предава AFP, като се позовава на информация от Министерството на вътрешните работи в Кайро. \r\nОт изявление на ведомството става ясно, че полицията все още идентифицирала заподозрените лица, убити при акцията в провинция Исмаилия, след като са открили огън срещу  силите за сигурност, приближаващи се към скривалището.Агенция „Фокус“ припомня:\r\nВ петък, 24 ноември, в джамия, разположена на египетската територия на Синайския полуостров, бе извършена екстремистика атака, която взе множество жертви. \r\nСъгласно информацията на властите, най-напред нападателите са задействали взривно устройство, след което са открили огън по хората, събрали се за традиционната петъчна молитва. В тяхна памет властите в Кайро обявиха тридневен национален траур. \r\nСчитано от датата 10 април 2017 г., в Египет е в сила извънредно положение, което бе въведено за срок от три месеца след двата терористични атентата, извършени в храмове в градовете Танта и Александрия, в резултат на които загинаха повече от 45 души и пострадаха над 100 други. Отговорност за трагедията тогава поеха джихадистите от „Ислямска държава“. Тереза Герова", "date": "2017.11.28", "title": "AFP: Египетската полиция е ликвидирала 11 „терористи“"}
{"url": "http://www.focus-news.net/news/2017/11/28/2461626/zam-predsedatelyat-na-narodnoto-sabranie-emil-hristov-stabilnostta-v-stranata-vodi-do-povishavane-na-zhizneniya-standart-na-horata.html", "text": "За проверка на приватизационните сделки се заговори заради несправедливостта през всичките тези години. Въпросът е принципен и се надявам да получим достатъчно подкрепа в Народното събрание, за да излезе истината за всички съмнителните сделки. Това каза зам.-председателят на Народното събрание Емил Христов по време на пресконференция в Стара Загора, съобщиха от пресцентъра на ПП ГЕРБ. Христов допълни, че предстоят сериозни политически консултации за постигане на съгласие по темата и че до този момент БСП показват, че са против това да се каже истината за приватизацията. \r\n„Предстои да приемем един от най-добрите държавни бюджети за последните 10 години, който с право е определян като социален“, категоричен бе зам.-председателят на НС. Той посочи, че са предвидени 700 млн. лв. повече за заплати и пенсии и, че прогнозата за 2018 г. е 106 млрд. лв. БВП, нещо което преди е било немислимо. „Стабилността в страната води до повишаване на жизнения стандарт на хората и това не се харесва на БСП. Затова се стремят и към дестабилизация“, подчерта Емил Христов.\r\nТой бе категоричен, че независимо от отговорните държавни ангажименти, ще продължи да работи за решаване на проблемите в старозагорски регион, тъй като е избран за народен представител от него. Продължават и редовните му приемни за граждани във всички населени места от областта. \r\n„Ще продължим да работим активно за решаване на проблемите на общините и особено на по-малките, които са в по-трудна комуникация с централната власт“, ангажира се областният координатор на ГЕРБ Пламен Йорданов. Той съобщи, че след националния конгрес на партията, който се проведе на 26 ноември, предстои активна работа по места за избор на общински ръководства. Ще бъде подходено с голяма отговорност, защото това ще са хората, на които партията ще разчита през 2019 г. когато са следващите местни избори. „Важното за нас от Националното събрание на ГЕРБ е, че се запазва влиянието, което има Стара Загора в политически план, доказателство за което е преизбирането на Живко Тодоров като член на Изпълнителната комисия“, категоричен бе областният координатор.", "date": "2017.11.28", "title": "Зам.-председателят на Народното събрание Емил Христов: Стабилността в страната води до повишаване на жизнения стандарт на хората"}
{"url": "http://www.focus-news.net/news/2017/11/28/2461627/prezidentat-rumen-radev-pred-studenti-v-kipar-obrazovanieto-e-most-mezhdu-horata-i-tehnologiite.html", "text": "Иновативността и информацията са основни ценности. Онези, които владеят информацията, владеят и нашето бъдеще. Затова образованието трябва да бъде мостът между хората и технологиите, който да ни помага да извлечем от информацията знание и мъдрост. Това заяви президентът Румен Радев, който днес изнесе лекция на тема „Европа - по пътя на дигиталното бъдеще” пред студенти в Университета на Кипър в Никозия, съобщиха от прессекретариата на държавния глава. По думите на президента единственият начин Европа да постигне целите си за повече свързаност и лидерство в технологичната сфера е държавите членки да бъдат единни и да си поставят високи цели по отношение на дигиталното бъдеще. „Днешният свят е много по-различен от този, който сме очаквали едва преди десетилетие. Живеем в среда на непредвидимост, противоречия и конкуренция и това определя необходимостта да бъдем свързани не само в сферата на енергетиката и транспорта, но и дигитално”, заяви държавният глава.   \r\n„Най-значимото постижение на ЕС са четирите свободи на движение. Те обаче вече не са ни достатъчни, защото трябва да работим активно и за свободата на данните”, категоричен беше Румен Радев. Президентът подчерта, че в близкото бъдеще е необходимо Европейският съюз да разработи ефективни системи за киберсигурност. “От изключителна важност е да мислим в перспектива за различаването на фалшивата от достоверната информация и как да трансформираме огромното количество информация в знание”, заяви президентът и  отново подчерта, че при формулирането на политиките за цифрова трансформация на обществата ни, Европейският съюз трябва да поставя акцент върху човешкото измерение на технологиите. \r\nПред студентите в Университета на Кипър държавният глава разказа за примера на София като град с бързо развиващ се IT-сектор, който гарантира качествени перспективи за развитие на все повече млади хора в тази област. „През последните години България постигна забележителен ръст на информационно-комуникационния сектор от 250% на година. Особено успешни са малките и средни IT предприятия. София се нарежда между първите градове в ЕС по брой млади специалисти в сектора, всеки 20-и у нас е нает в информационния сектор”, заяви президентът и добави, че страната ни полага усилия и за създаването на електронно управление, администрация и правосъдие. \r\nПо-рано през деня президентът проведе среща с ректора на Университета на Кипър проф. Константинос Христофидес, по време на която беше обсъдено стимулирането на академичния обмен между България и Кипър и мерките, които помагат за модернизирането на висшите училища и ги насърчават да прилагат иновации и практически методи на обучение. \r\nДържавният глава Румен Радев подари на Университета на Кипър бюст на Джон Атанасов, който ще бъде изложен на Алеята на науката в кампуса на университета.", "date": "2017.11.28", "title": "Президентът Румен Радев пред студенти в Кипър: Образованието е мост между хората и технологиите"}
{"url": "http://www.focus-news.net/news/2017/11/28/2461628/odobreni-sa-promeni-v-rabotnata-programa-na-komunikatsionnata-strategiya-na-balgariya-za-es.html", "text": "Правителството одобри промени в Националния план на Работната програма на Комуникационната стратегия на България за Европейския съюз за 2017 г. Това съобщиха от правителствената информационна служба.  Целта е по-ефективно разпределение на планираните средства по съответните инициативи.\r\nБюджетът за информационни и презентационни материали за комуникационните инициативи е увеличен с 5000 лв., а с 11 000 лв. – бюджетът за обучение на представители на областните администрации с цел насърчаване на ефективното партньорство в процеса на вземане на решения в ЕС и постигане на по-голяма прозрачност и публичност на участието на България в него. Средствата по двете пера са пренасочени от одобреното финансиране на дейности на кабинета на министър-председателя и на Министерството на финансите.\r\nРешението на правителството дава възможност да бъдат реализирани допълнителни дейности без да се променя общият бюджет за изпълнение на Работната програма.", "date": "2017.11.28", "title": "Одобрени са промени в Работната програма на Комуникационната стратегия на България за ЕС"}
{"url": "http://www.focus-news.net/news/2017/11/28/2461629/albanian-daily-news-albantsite-chestvat-105-ta-godishnina-ot-obyavyavane-na-nezavisimostta.html", "text": "Във вторник, 28 ноември, албанците честват 105-та годишнина от обявяване на независимостта, припомя Albanian Daily News. \r\nНационалният празник на страната е известен още като Деня на знамето. Този ден бележи едно от най-големите постижения на албанската нация – историческия момент, в който Исмаил Кемали и други албански дейци издигат знамето във Вльора, обявявайки Албания за суверенна и независима държава.Тереза Герова", "date": "2017.11.28", "title": "Albanian Daily News: Албанците честват 105-та годишнина от обявяване на независимостта"}
{"url": "http://www.focus-news.net/news/2017/11/28/2461630/korneliya-ninova-bsp-gerb-sa-poumneli-malko-ot-vremeto-kogato-se-moleha-denitsa-zlateva-da-bade-ministar-a-az-predsedatel-na-parlamenta.html", "text": "По отношение на коалиция ГЕРБ-БСП, очевидно ГЕРБ са поумнели малко от времето, когато се молеха Деница Златева да бъде министър, а аз да бъда председател на парламента, но не достатъчно поумнели. Това каза на пресконференция лидерът на БСП Корнелия Нинова, предаде репортер на Агенция „Фокус“. „Ще ги изчакаме да пораснат още малко. Мотивите да не искат голяма коалиция е, че БСП са лоши. Мотивите за това да не се правят големи коалиции според нас много по-сериозни държавнически. Ще ги чакаме да узреят до този момент. А те са, че в една демокрация трябва да има управление и опозиция. Когато управлението и опозицията се слеят, опозиция става народът“, заяви Нинова. По думите ѝ в една демокрация трябва да има дясно и ляво, защото има дясно и ляво мислещи хора. \r\n„Когато тези две неща се слеят и се припокрият, се раждат популисти, националисти и други. Да узреят за мисълта, че не можеш до 20.00 часа на предизборния ден да обещаваш нещо на хората в името на народа и на другата сутрин да се обединиш с опонента си в името на властта и парите. Това са принципни разбирания за това, защо не трябва да има голяма коалиция. За нас този въпрос е решен е окончателно“, допълни тя. Според нея това, че и те сега са направили малка стъпка в тази посока е добре, но „трябва да извървят още много до държавническото мислене защо не трябва да има голяма коалиция“. \r\nЛюба АЛЕКСИЕВА", "date": "2017.11.28", "title": "Корнелия Нинова, БСП: ГЕРБ са поумнели малко от времето, когато се молеха Деница Златева да бъде министър, а аз - председател на парламента"}
{"url": "http://www.focus-news.net/news/2017/11/28/2461631/plovdiv-sas-zabrana-da-poseshtavat-sportni-meropriyatiya-v-stranata-i-chuzhbina-ot-1-do-2-godini-sa-deset-dushi-izvarshili-nepristoyni-proyavi-na-macha-lokomotiv-tsska.html", "text": "Районен съд – Пловдив разгледа 10 административни дела срещу лица, извършили непристойни прояви на 26 ноември по време на провеждане на футболна среща между ПФК „Локомотив“ Пловдив и ПФК „ЦСКА“ – София. Това съобщиха от пресцентъра на Районния съд. На десет лица по Закона за опазване на обществения ред при посещения на спортни мероприятия са наложени административни наказания „задържане в териториална структура на МВР“ за срок между 10 и 20 дни, както и принудителна административна мярка „забрана за посещение на спортни мероприятия в страната и в чужбина“ за срок между 1 година и 2 години. \r\nПри налагане на административните наказания на всяко от лицата, извършили непристойни прояви, съдът се е съобразил с конкретното деяние,като e отчел отегчаващите и смекчаващите обстоятелства. \r\nРешението на съда е окончателно и не подлежи на обжалване.", "date": "2017.11.28", "title": "Пловдив: Със забрана да посещават спортни мероприятия в страната и чужбина от 1 до 2 години са десет души, извършили непристойни прояви на мача Локомотив – ЦСКА"}
{"url": "http://www.focus-news.net/news/2017/11/28/2461632/ministar-tsetska-tsacheva-obsazhda-s-evrodeputati-v-bryuksel-predstoyashtoto-balgarsko-predsedatelstvo-na-saveta-na-es.html", "text": "Министърът на правосъдието Цецка Цачева, която е на двудневно посещение в Брюксел, провежда серия от работни срещи с депутати от Комисията по правни въпроси (JURI) и Комисията по граждански свободи, правосъдие и вътрешни работи (LIBE) на Европейския парламент (ЕП). Това съобщиха от пресцентъра на Министерството на правосъдието.\r\nПланираните срещи са част от редовните контакти на българския министър на правосъдието с евродепутатите от всички политически групи на ЕП във връзка с подготовката на Българското председателство.\r\nСред акцентите в разговорите в белгийската столица са плановете на България за провеждане на преговорите в Съвета и в тристранните преговори между Съвета, ЕП и ЕК, и целите, които се очаква да бъдат постигнати по основни законодателни предложения, попадащи в обхвата на компетентност на комисиите JURI и LIBE. \r\nОще в началото на Българското председателство - през януари 2018 г. - министър Цачева ще представи пред пленарните състави на тези комисии целите ни в областта на правосъдието и ще обсъди с тях работата по всички досиета в тази област. \r\nМинистър Цачева ще се срещне и с българските членове на Европейския парламент, пред които отново ще изложи нуждата от тясно сътрудничество при преговорния процес между ЕК, Съвета на ЕС и Парламента по множество досиета. Става дума за изпирането на пари, взаимното признаване на решенията за конфискация, обмен на информация от регистрите за съдимост, правила относно договорите с цифрово съдържание, защитата на авторските права, които ще са в центъра на законодателния процес на ЕС през предстоящия период до края на 2018 г.", "date": "2017.11.28", "title": "Министър Цецка Цачева обсъжда с евродепутати в Брюксел предстоящото Българско председателство на Съвета на ЕС"}
{"url": "http://www.focus-news.net/news/2017/11/28/2461633/narodnite-predstaviteli-ot-gerb-burgas-she-badat-domakini-na-prestizhno-kulturno-sabitie-v-parlamenta.html", "text": "Изложба с платна на Георги Баев и базар с книги на бургаски автори ще бъдат открити в сградата на Народното събрание на 30 ноември. Гостуващата експозиция се организира от Община Бургас и Бургаска художествена галерия „Петко Задгорски“, със съдействието на бургаските депутати от ГЕРБ. Това съобщиха от пресцентъра на ПП ГЕРБ. На събитието ще присъства част от семейството на големия творец, поканени са и живеещи в столицата хора от Бургас. \r\nПрисъствието  си е потвърдило цялото академично ръководство на Националната художествена академия. В момента тече процедура по откриване на филиал на академията на едно от най-хубавите места в Бургас - зоната за обществен достъп на пристанището.\r\n„Книжният базар има благотворителен характер, но преди всичко искаме да покажем на колегите си, че Бургас е център на активен литературен живот: благодарение на Общината творците разполагат със собствен дом, а тази година се проведе 20-ото издание на „Есенни литературни празници“, коментираха инициативата народните представители от ГЕРБ. Основната идея на базара е да се популяризира  творчеството на бургаските писатели и поети. Всеки посетител може да си вземе една или повече книги и да пусне в специално оформена кутия сума по лична преценка. Депутатите  призовават колегите си да подарят книги на библиотеки и клубове в своите избирателни райони.\r\n„Заедно с това  искаме  да помогнем един млад живот да продължи пълноценно. Събраните средства ще бъдат внесени в сметката за лечението на 21-годишната Антония Спасова Чикова, която пострада при тежък инцидент на бургаската гара и ще остане с тежки увреждания завинаги. Кметът Димитър Николов подкрепи инициативата  „Да помогнем на Тони да стъпи в живота с нови крака“, стартирана от „24 часа“, с която аз също се ангажирах“, допълни народният представител Диана Саватева.\r\nНачалният час на събитието е 11.30 ч. Пропуски за него са осигурени на всички членове на Бургаската писателска общност.", "date": "2017.11.28", "title": "Народните представители от ГЕРБ-Бургас ше бъдат домакини на престижно културно събитие в парламента"}
{"url": "http://www.focus-news.net/news/2017/11/28/2461634/veliko-tarnovo-vodolazi-montiraha-nov-izpuskatel-na-yazovira-kray-selo-mindya.html", "text": "Водолази монтираха нов изпускател на язовира край село Миндя, съобщиха от пресцентъра на Община Велико Търново. Ремонтната дейност бе възложена от общината, след като наскоро проверка установи как старото съоръжение е разбито. Причината е вандализъм, извършен когато водоемът е бил с много ниско ниво на водата. \r\nЯзовирът вече е напълно изправен и обезопасен. Ремонтната дейност бе извършена под координацията на заместник-кмета на община Велико Търново проф. Георги Камарашев. \r\n\tВ средата на месеца стартира периодичната проверка на състоянието на водоемите на територията на общината. Всички 18 общински язовира са огледани обстойно преди началото на зимния сезон. Състоянието на хидротехническите съоръжения е добро, не са констатирани неизправности, които могат да създадат рискове от наводнения.\r\n\tПредстои основно почистване на дерето край с. Русаля. Въпросът е бил поставен от местните жители пред кмета Сашко Начев, който веднага запозна ръководството на Община Велико Търново със ситуацията. Вече са набелязани необходимите мерки, а машините ще започнат работа в началото на декември.", "date": "2017.11.28", "title": "Велико Търново: Водолази монтираха нов изпускател на язовира край село Миндя"}
{"url": "http://www.focus-news.net/news/2017/11/28/2461635/pantaley-memtsov-zam-kmet-na-chepelare-950-hil-lv-shte-badat-vlozheni-v-podobryavane-na-infrastrukturata-v-obshtinata.html", "text": "950 хил. лв. целеви средства отпусна правителството за община Чепеларе, като те ще бъдат вложени за подобряване на инфраструктурата. Това каза за Радио „Фокус“ – Смолян Панталей Мемцов, заместник-кмет на Чепеларе. По думите му те ще бъдат разпределени за дейности в Чепеларе, Пампорово и някои от селата  в общината. Според Мемцов комисия от Общината ще мине на оглед и ще прецени на място, кои са приоритетните места за ремонти, за да може да се подобри инфраструктурата в общината, която е с туристическа насоченост. „Нашето искане основно е в тази насока и специално за Пампорово, тъй като курортно ядро, той не влиза в никакви европейски програми, а от бюджета на Общината няма как за правим инфраструктурата там“, заяви Мемцов. Той припомни, че наскоро са били рехабилитирани две улици в Пампорово, с прилежащи тротоари и осветление и те подобряват облика на курорта. \"С отпуснатите целеви средства от правителството догодина работата в тази насока ще продължи\", уточни зам.-кметът на Чепеларе.\r\nНели ГЕРГЬОВСКА", "date": "2017.11.28", "title": "Панталей Мемцов, зам.-кмет на Чепеларе: 950 хил. лв. ще бъдат вложени в подобряване на инфраструктурата в общината"}
{"url": "http://www.focus-news.net/news/2017/11/28/2461636/rusiya-sporazumenieto-za-dostavka-na-s-400-v-turtsiya-e-vapros-koyto-zasyaga-moskva-i-ankara.html", "text": "Споразумението за доставка в Турция на зенитно-ракетните комплекси С-400 „Триумф“ е въпрос, който засяга Москва и Анкара. Това заяви пред журналисти Кирил Логвинов, ръководител на отдела за НАТО към Департамента за европейско сътрудничество към Министерството на външните работи на Руската федерация, коментирайки декларираната загриженост от страна на Алианса във връзка със сделката, предава РИА Новости.\r\n„Ако трябва да оценяваме недоволството на една или друга страна и да коментираме всички изявления…Това засяга нас и Турция“, заяви Логвинов в кулоарите на Берлинската конференция по сигурността, която се провежда във федералната германска столица в периода 28-29 ноември.\r\nРусия и Турция подписаха договор за доставка на С-400 в средата на септември. По-рано турският държавен глава Реджеп Тайип Ердоган съобщи, че Анкара вече е направила първата вноска за системите. Подписването на договора бе разкритикувано от САЩ, които заявиха, че най-добрият вариант за противоракетна отбрана на Турция е този, който е съвместим с въоръжението на НАТО. Генералният секретар Йенс Столтенберг обаче подчерта, че Анкара има право да взима сама подобни решения..Тереза Герова", "date": "2017.11.28", "title": "Русия: Споразумението за доставка на С-400 в Турция е въпрос, който засяга Москва и Анкара"}
{"url": "http://www.focus-news.net/news/2017/11/28/2461637/pravitelstvoto-predlaga-za-ratifikatsiya-sporazumenieto-mezhdu-aop-i-mezhdunarodnata-banka-za-vazstanovyavane-i-razvitie.html", "text": "Министерският съвет прие решение, с което предлага на Народното събрание да ратифицира Споразумението за предоставяне на консултантски услуги между Агенцията по обществени поръчки (АОП) и Международната банка за възстановяване и развитие (МБВР). Документът беше подписан на 2 ноември т. г. Това съобщиха от правителствената информационна служба. \r\nКонсултантските услуги, които ще бъдат осигурени от МБВР, са насочени към преглед и оценка на актуалното състояние на системата на обществените поръчки в България, включително оценка на ефективността на мерките, предприети в изпълнение на Националната стратегия за развитие на сектора обществени поръчки в България за периода 2014-2020 година. Предвидените дейности са обособени в три компонента, като в рамките на първия от тях ще бъде извършен анализ на капацитета на АОП за ефективно и ефикасно изпълнение на възложените задачи. Ще бъде разгледан оперативният модел на АОП – функционална организация, бизнес процеси, системи и ресурсна обезпеченост. Особено внимание ще бъде отделено на функцията на агенцията, свързана с извършване на различни видове предварителен контрол, с акцент върху специално въведения през 2016 г. контрол чрез случаен избор. С цел установяване на ефективността на системата за възлагане на обществени поръчки, вторият компонент включва количествен и качествен анализ на наличните данни за процедурите за обществени поръчки и сключените договори.\r\nФункциите на Комисията за защита на конкуренцията и Върховния административен съд, както и на Сметната палата и Агенцията за държавна финансова инспекция също ще бъдат обхванати като част от прегледа на системите за обжалване и контрол. Ще бъдат изследвани и обменът на информация, координацията и съгласуваността на действията на органите за предварителен и за последващ контрол.\r\nС оглед специфичния последващ контрол, осъществяван по отношение на обществените поръчки с финансиране от ЕСИФ, в обхвата на оценката ще бъде включена също така ролята на управляващи, сертифициращи и одитиращи органи в контекста на финансовите корекции, произтичащи от несъответствия при обществените поръчки.\r\nВъз основа на направените констатации експертите на МБВР ще изготвят три доклада, съдържащи конкретни краткосрочни и дългосрочни препоръки за подобрение, а също така план за изпълнение.\r\nФинансирането на дейностите ще бъде осигурено в рамките на проект, осъществяван от АОП по Оперативна програма „Добро управление”.", "date": "2017.11.28", "title": "Правителството предлага за ратификация споразумението между АОП и Международната банка за възстановяване и развитие"}
{"url": "http://www.focus-news.net/news/2017/11/28/2461638/haskovo-narodniyat-predstavitel-ot-gerb-delyan-dobrev-otkri-moderniziranata-klinichna-laboratoriya-na-mbal-haskovo.html", "text": "Обновената клинична лаборатория на МБАЛ – Хасково бе официално открита днес от изпълнителния директор на болницата д-р Георги Гелов, народния представител от ГЕРБ и областен координатор на партията в Хасково Делян Добрев, областния управител на Хасково Станислав Дечев, председателя на общинския съвет в Хасково Таня Захариева и от представители на фирмата, извършила ремонта. Това съобщиха от пресцентъра на ПП ГЕРБ.\r\n„Лабораторията обслужва само за минути шест отделения. Изследванията и пробите пътуват по т.нар. въздушна поща и по дигитален път резултатите се връщат за по-малко от 10 минути при лекарите“, обясни д-р Гелов и съобщи, че предстои разширяване на клиничната лаборатория и към други отделения. „Тя е изключително полезна за болници от павилионен тип, каквато е нашата“, отбеляза д-р Гелов. Той благодари за подкрепата на държавата и за това, че през последните години най-голямото болнично заведение в област Хасково получава изключителна помощ за всички свои проекти от ГЕРБ - Хасково.", "date": "2017.11.28", "title": "Хасково: Народният представител от ГЕРБ Делян Добрев откри модернизираната клинична лаборатория на МБАЛ - Хасково"}
{"url": "http://www.focus-news.net/news/2017/11/28/2461639/korneliya-ninova-bsp-kogato-borisov-govori-za-bkp-da-si-izvadi-partiynata-knizhka-ot-bkp-i-da-si-ya-slozhi-otlyavo.html", "text": "Когато Борисов говори за БКП, да си извади партийната книжка от БКП и да си я сложи отляво. Това каза на пресконференция лидерът на БСП Корнелия Нинова, предаде репортер на Агенция „Фокус“. „Видях, че г-н Борисов на Министерски съвет е направил някои внушения. Очевидно г-н Марковски вече го е научил как да говори така, че да не бъде осъждам, защото не казва нищо конкретно като имена и партии, но прави внушения. Или да казва конкретно какво има предвид, или ще стане като с наркотрафикантите. Ще се наложи да го казва в прокуратурата. Видях, че е направил отново предните тежки внушения за БКП, за периода на взривяването на маднри и т.н. Ако приема един съвет, макар че не обичаме да си даваме съвети един на друг, когато говори за БКП да си извади партийната книжка от БКП и да си я сложи отляво. Да си извади молбата за напускане на МВР, за да остане в БКП и да си я сложи отдясно и да каже кое тежи повече“, заяви Нинова и подчерта, че като партия са дали реална оценка на това, което се е случвало в онзи период. „Отчели сме постигнатото, за строителството на България, но сме и казали кое е било грешката. Те оценка за оня период не са дали. Държат си партийните книжки някъде, сигурна съм, че си ги пазят, но излизат и говорят срещу БКП. Ние не сме били там, но те очевидно имат спомен от онова време. Конгресът им го доказва как е ставало по онова време. Много кандидати за председател, хубаво състезание помежду им, критични изказвания на обикновени членове на ГЕРБ, много смислена дискусия за демографската криза, здравеопазването, шарено гласуване, имаше и против, имаше и въздържали се. Така един спомен за онова време, което г-н Борисов критикува. Това ми е коментарът за паветата“, каза още Корнелия Нинова. \r\nЛюба АЛЕКСИЕВА", "date": "2017.11.28", "title": "Корнелия Нинова, БСП: Когато Борисов говори за БКП, да си извади партийната книжка от БКП и да си я сложи отляво"}
{"url": "http://www.focus-news.net/news/2017/11/28/2461640/kari-kasilainen-ministerstvo-na-pravosadieto-na-finlandiya-magistratite-tryabva-da-poznavat-tolkova-dobre-evropeyskoto-pravo-kolkoto-natsionalnoto.html", "text": "Реформа на основния акт на Европейския съюз (ЕС) в областта на семейното право или т. нар. Регламент „Брюксел II а“ е основен приоритет в област „Правосъдие“ на предстоящото Българско председателство на Съвета на ЕС, заяви заместник-министър Евгени Стоянов по време на срещата си днес с делегация от Министерството на правосъдието на Финландия. Това съобщиха от пресцентъра на Министерството на правосъдието. „Свободното движение на граждани в Съюза води до задълбочавана на проблемите с родителската отговорност. Зачестяват и случаите на т.нар. международни отвличания на деца от родител. Стремежът на българското правителство е да се постигне общ подход за бързо, ефективно и в полза на децата решаване на тези казуси“, обясни зам.-министър Стоянов.\r\nНа срещата в Министерството на правосъдието присъстваха посланикът на Финландия Н. Пр. Пайви Блинникка, Кари Касилаинен, главен директор на отдел „Правна администрация“, Анне Халлаваинио, съветник в същия отдел, Аарне Киннунен, заместник главен директор на отдел „Наказателна политика“, Хуусо Оилинки, главен специалист в отдел „Наказателна политика“ в Министерството на правосъдието на Финландия.  \r\nПред тях заместник-министър Стоянов очерта и останалите основни приоритети в сектор „Правосъдие“ на Българското председателство – развитие на електронното правосъдие за лесен и отдалечен достъп на гражданите до делата и бързина на докоментооборота, както и създаване на силна и независима Европейска прокуратура, която ефективно да разследва злоупотребите с европейски средства.\r\nКари Касилаинен подчерта важността всеки магистрат да познава толкова добре европейското право, колкото националното. „Само, когато се постигне тази висока компетентност, може да се установи взаимно доверие между правните системи на държавите-членки на ЕС“, отбеляза финландският експерт.\r\nОт своя страна заместник-министър Стоянов изтъкна приноса на Националния институт на правосъдие в тази връзка.\r\nПо време на срещата бе посочено и доброто сътрудничество между съдебните органи на двете страни.", "date": "2017.11.28", "title": "Кари Касилаинен, Министерство на правосъдието на Финландия: Магистратите трябва да познават толкова добре европейското право, колкото националното"}
{"url": "http://www.focus-news.net/news/2017/11/28/2461641/nad-2-mln-lv-shte-badat-vlozheni-v-dobiv-varovitsi-ot-nahodishte-belite-kamani.html", "text": "„Пътстрой Бургас“ ЕООД ще добива строителни материали – варовици, от находище „Белите камъни“ в община Суворово, реши правителството, определяйки дружеството за концесионер на находището. Това съобщиха от правителствената информационна служба. \r\nКонцесията се предоставя за срок от 35 години. През този период концесионерът ще вложи над 2 млн. лева за осигуряване на добивната дейност и необходимите предпроизводствени инвестиции. Очаква се за целия период на договора „Пътстрой Бургас“ да плати 1,255 млн. лв. концесионни възнаграждения. Според регламентите на Закона за подземните богатства, 50 на сто от тях ще постъпят в бюджета на общината по местонахождение на концесионната площ.", "date": "2017.11.28", "title": "Над 2 млн. лв. ще бъдат вложени в добив варовици от находище „Белите камъни“"}
{"url": "http://www.focus-news.net/news/2017/11/28/2461642/sport-lionel-mesi-stana-nay-skapoplateniyat-futbolist-v-sveta.html", "text": "Аржентинският футболист Лионел Меси стана най-скъпоплатеният футболист в света, показва справка на испанското издание Marca.\r\nСъгласно информация на изданието, след подписването на новия договор с Барселона Меси ще получава 43 милиона евро на година. Договорът му е в сила до края на сезон 2020/21 година.\r\nВ „Топ 5“ на най-високоплатените футболисти в света влизат още нападателят на Пари Сен Жермен Неймар и  звездата на Реал Мадрид – Кристиано Роналдо. Годишно те получават съответно по 36 и 21 милиона евро.", "date": "2017.11.28", "title": "Спорт: Лионел Меси стана най-скъпоплатеният футболист в света"}
{"url": "http://www.focus-news.net/news/2017/11/28/2461643/optimizira-se-deynostta-v-oblastta-na-intelektualnata-sobstvenost-po-vreme-balgarsko-predsedatelstvo.html", "text": "Правителството одобри прехвърлянето на една временна бройка за дипломатически служител от Постоянното представителство на България в Брюксел към Постоянното представителство на България към Службата на ООН и другите международни организации в Женева. Това съобщиха от правителствената информационна служба.  Функциите, които ще изпълнява дипломатът, са от ресора на Патентното ведомство.\r\nС решението се цели обезпечаване на представителството на страната ни в два постоянни комитета на Световната организация по интелектуална собственост (СОИС) в Женева по време на Българското председателство на Съвета на ЕС. Като ротационен председател, България трябва да работи за активна подкрепа на позициите и защита на интересите на ЕС в СОИС. Предвид натовареността и спецификата на тематиката, традиционната практика в ЕС е съответният дипломат да бъде командирован в Женева за времето на председателството.", "date": "2017.11.28", "title": "Оптимизира се дейността в областта на интелектуалната собственост по време Българско председателство"}
{"url": "http://www.focus-news.net/news/2017/11/28/2461644/ministerstvoto-na-energetikata-shte-predstavi-rezultatite-ot-izpalnenieto-na-programa-energiyna-efektivnost-i-vazobnovyaema-energiya.html", "text": "На заключителна конференция Министерството на енергетиката ще представи резултатите от изпълнението на програма БГ04 „Енергийна ефективност и възобновяема енергия“, финансирана по линия на Финансовия механизъм на Европейското икономическо пространство, въз основа на подписан меморандум за разбирателство между Република България и Кралство Норвегия, Исландия и Княжество Лихтенщайн. Това съобщиха от пресцентъра на Министерство на енергетиката. \r\nОчаква се министърът на енергетиката Теменужка Петкова да участва във форума. Той ще се състои на 29 ноември 2017 г. от 14.30 часа в Централния военен клуб – София на бул. „Цар Освободител“ №7.\r\nПо програма „Енергийна ефективност и възобновяема енергия“ са финансирани проекти на обща стойност повече от 15 млн. евро, 85% от които са безвъзмездна финансова помощ, а 15% - национално съфинансиране. Изпълнените проекти съдействат за рационално използване на енергията и намаляване емисиите на парникови газове.", "date": "2017.11.28", "title": "Министерството на енергетиката ще представи резултатите от изпълнението на програма „Енергийна ефективност и възобновяема енергия“"}
{"url": "http://www.focus-news.net/news/2017/11/28/2461645/pazardzhik-kragla-masa-organizirana-ot-izpalnitelnata-agentsiya-po-gorite-se-provezhda-vav-velingrad.html", "text": "Кръгла маса, организирана от Изпълнителната агенция по горите, се проведе във Велинград в изпълнение на проект „Регионални политики за устойчива биоенергия“ от програма ИНТЕРРЕГ на ЕС, каза за Радио „Фокус“ – Пазарджик Даниела Ангелова, директор на правната дирекция към Изпълнителната агенция по горите и ръководител на проекта. Тя обясни, че страните - партньори по проекта, са 8, като водеща е Испания. \r\n„Целта на проекта е въвеждане на политики и нормативи с цел по-доброто развитие на биоенергията. В тази връзка е изготвен Национален план за развитие на биоенергията, който днес представяме на това събитие. Целта на представянето е всички заинтересовани страни да се запознаят и да включим повече интереса на гражданското общество и техните мнения. Преди да бъде изготвен и приет напълно плана бихме искали да се вслушаме в интересите на всички заинтересовани и всички засегнати, а смятаме, че това засяга голяма част от българското общество и европейското съответно“, коментира Ангелова. Тя обясни, че планът трябва да е готов до месец март 2018 година. \r\n„Проектът приключва през 2018 година. Точно за това правим и тези обществени обсъждания за да имаме време да вземем предвид целесъобразните бележки и да се съобразим с направените конструктивни предложения и да можем да приемем плана в рамките на срока на договора, който имаме“, каза също Ангелова. На общественото обсъждане на проекта на Национален план за действие за енергия от горска биомаса във Велинград присъстват не само специалисти от Изпълнителна агенция по горите, но и такива от областни и общински администрации, представители на Регионални инспекции по околна среда и води, а също и на Държавните горски предприятия и бизнеса.\r\nВаня НИКОЛОВА", "date": "2017.11.28", "title": "Пазарджик: Кръгла маса, организирана от Изпълнителната агенция по горите, се провежда във Велинград"}
{"url": "http://www.focus-news.net/news/2017/11/28/2461646/blagoevgrad-v-grada-shte-se-provede-preskonferentsiya-po-proekta-za-energiyna-efektivnost-i-obnovyavane-na-sgradite-na-odmvr-i-parvo-rpu.html", "text": "Първа пресконференция по проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОДМВР и Първо РПУ - Благоевград” ще се проведе в града. Това съобщиха от пресцентъра на Община Благоевград. Срещата ще състои на 29 ноември от 11.00 часа в зала №5 на Община Благоевград. По време на пресконференцията ще бъдат представени основните цели и заложените дейности по проекта. Той предвижда въвеждане на мерки за енергийна ефективност в сградите на ОДМВР и Първо РПУ – Благоевград. Ще бъде осигурен и достъп на хора с увреждания и ще се извърши цялостно обновяване на фасадите на сградите.", "date": "2017.11.28", "title": "Благоевград: В града ще се проведе пресконференция по проекта за енергийна ефективност и обновяване на сградите на ОДМВР и Първо РПУ"}
{"url": "http://www.focus-news.net/news/2017/11/28/2461647/hina-harvatiya-frans-timermans-shte-posrednichi-za-razreshavane-na-granichniya-spor-mezhdu-sloveniya-i-harvatiya.html", "text": "Председателят на Европейската комисия Жан-Клод Юнкер назначи Франс Тимерманс за посредник в разрешаването на граничния спор между Словения и Хърватия, предава информационната агенция HINA.\r\nОчаква се нидерландският политик да посети двете страни преди края на текущата година, заяви за агенцията говорител на ЕК.Агенция „Фокус“ припомня:\r\nСловения и Хърватия имат спор за границата от 1991 г. насам. През 2009 г. двете страни се съгласиха на арбитраж, макар по-късно властите в Загреб да се отказаха от него. \r\nВ края на юли тази година постоянният арбитражен съд в Хага реши в полза на Словения в спора ѝ за морската граница с Хърватия. Словения трябва да получи пряк достъп до международните води в северната част на Адриатическо море, използвайки коридор, пресичащ хърватските териториални води.\r\nСпоред съда „Словения трябва да получи свързваща зона“ с международните води свързваща словенския град Пиран, позволяваща „свобода на комуникацията“ за цивилни и военни кораби. \r\nПрисъдата бе приветствана от Словения, но Хърватия заяви, че ще я игнорира. Министър-председателят на Словения Миро Церар обяви присъдата като „историческа“, сочейки че тя е „окончателна и трябва да бъде приложена от двете държави“. Той добави, че скоро ще се свърже със своя хърватски колега Андрей Пленкович, „за да се стартира диалога по прилагането на решението“. \r\nНа свой ред хърватският министър-председател заяви, че присъдата „не е задължаваща по какъвто и да е начин“ и че няма намерение да я прилага. Загреб смята, че претенциите на Словения са „заграбване на ресурси под маската на коридор за достъп до морето“. Тереза Герова", "date": "2017.11.28", "title": "HINA (Хърватия): Франс Тимерманс ще посредничи за разрешаване на граничния спор между Словения и Хърватия"}
{"url": "http://www.focus-news.net/news/2017/11/28/2461648/mvr-chetirima-retsidivisti-sa-zadarzhani-v-moment-na-sdelka-s-narkotitsi-v-sofiya-video.html", "text": "Четирима рецидивисти са задържани в момент на сделка с наркотици в София, съобщават от пресцентъра на МВР. Специализирана операция по противодействие на наркоразпространението е проведена на територията на столицата от служители на отдел „Наркотици“ в ГДБОП и на столичното Шесто РУ. Действията са осъществени под наблюдението на Софийска градска прокуратура. \r\nВ хода на операцията, в момент на осъществяване на сделка с наркотични вещества, са задържани четирима рецидивисти. С.С. /39 г./от София, известен с прякора Тото - криминално проявен по чл.354А от НК, осъждан за извършени престъпления, свързани с изнудване, отвличане, причиняване на телесна повреда, Н.Т. /38 г./ от  София - криминално проявен отново по чл.354А от НК и осъждан за различни престъпления, Д.Д. /44 г./ от Габрово, осъждан за кражба, производство, притежание и разпространение на наркотици и шофиране след употреба на алкохол и И.Д. /s39 г./ също от Габрово, и той осъждан. След задържането им, при обиск у С.С. е намерен найлонов плик, съдържащ таблетки екстази с общо тегло 519 грама. При последвалото претърсване в дома му са открити два пистолета, единият от които със заличени номера, 550 патрона за тях и три пълнителя с патрони.  В жилище, обитавано от Н.Т., са намерени и иззети 515 грама бяло прахообразно вещество - кокаин, около 500 грама суха зелена тревиста маса - марихуана,  хашиш, пълнител с поставени патрони за боен пистолет „Макаров“, около 13 хиляди лева и дори машина за броене на пари. При обиск у Д.Д. са открити четири таблетки екстази, а у И.Д.- около 8 хиляди лева. Общото тегло на иззетите наркотични вещества е около 1,5 килограма.  По първоначални данни групата е „зареждала“ с наркотици част от столичните дискотеки. \r\nСлед задържането на четиримата мъже в рамките на 24 часа, СГП е повдигнала обвинение на С.С. и Н.Т. за извършено престъпление по чл. 354Аи чл. 339 от НК и е удължила мярката им за задържане до 72 часа. С решение на СГС на двамата е наложена мярка за неотклонение „задържане под стража“. \r\nПо случая е образувано досъдебно производство за осъществен състав на престъпление по чл. 354Аи чл. 339 от НК. Работата по случая продължава под ръководството на Софийска градска прокуратура.", "date": "2017.11.28", "title": "МВР: Четирима рецидивисти са задържани в момент на сделка с наркотици в София (ВИДЕО)"}
{"url": "http://www.focus-news.net/news/2017/11/28/2461649/nzok-garantira-che-nito-edin-patsient-nyama-da-ostane-bez-lechenie.html", "text": "НЗОК няма да допусне нито един пациент да остане без терапия и по този начин да бъде застрашен животът му, както се спекулира в някои медии. Още по-малко това да засегне здравето и живота на деца и пациенти с тежки заболявания, каквито са белодробните и онкологичните. Това съобщиха от пресцентъра на НЗОК по повод днешния протест на Федерация „Български пациентски форум“ срещу мораториума, приет на първо четене от депутатите, догодина Националната здравноосигурителна каса (НЗОК) да заплаща нови лекарства.\r\nНЗОК припомня, че анализ на Евростат посочва, че България е държавата в ЕС, която отделя най-голям процент от парите за здравеопазване за плащания към търговците на дребно и доставчиците на медицински стоки. Страната ни заделя за тази цел над 42 процента годишно от парите за здраве.\r\n\"Нека българските пациенти и техните близки имат доверие в НЗОК и бъдат спокойни, че институцията гарантира тяхното лечение\", заявиха от НЗОК.", "date": "2017.11.28", "title": "НЗОК гарантира, че нито един пациент няма да остане без лечение"}
{"url": "http://www.focus-news.net/news/2017/11/28/2461650/korneliya-ninova-bsp-nesravnimo-e-izkazvaneto-na-anton-kutev-s-ostavkata-na-dimitar-glavchev.html", "text": "Несравнимо е изказването на Антон Кутев с оставката на Димитър Главчев. Това каза на пресконференция лидерът на БСП Корнелия Нинова във връзка с изказване на Антон Кутев, че който е бил на чело на силови групировки, може да стане министър-председател, предаде репортер на Агенция „Фокус“. „Несравними са нещата с оставката на Главчев и това, което е казал Антон Кутев. При изгонването на лидер на опозицията, който и да е той, при това без причина в този случай, без да е нарушен правилника, без да са изразени обидни думи, е сериозно посегателство към различно мнение, свобода на слово, към демократични принципи. Това е сериозно. Това е елемент от държавността и правовата държава. Несериозно е да кажете, че след като Главчев е понесъл тази отговорност, трябва реципрочно Антон Кутев да понесе отговорност за изказването си публично“, коментира Нинова и отново подчерта, че двете неща са несравними. „От мен е излязло изречението, че ще предложим хора, които са участвали в силовите групировки да не могат да участват в политическото ръководство на държавата. Аз стоя зад тези думи. Това е част от прегледа на Прехода“, заяви лидерът на БСП. „Защо не попитате г-н Борисов кой поименно е вадил павета от „Дондуков“, а питате нас поименно кой е бил в силова групировка. Защо него не го попитате поименно кои са наркотрафикантите, а нас ни питате кои са били силовите групировки“, добави Нинова.   \r\nЗа намаляването на партийната субсидия, тя посочи, че ако се намалява, трябва да е на всички с еднакъв аршин. „А не на тези отвън така, а на другите по друг начин. Ще гласуваме против това решение“, каза още Корнелия нинова. \r\n„Произнесох изречението „мутрите вън от властта“ много преди участието на Антон Кутев в каквото да е предаване“, подчерта тя. Попитана дали „мутрите вън от властта“ означава Бойко Борисов вън от властта, тя отговори с думите: „Ще ви го кажем и това на лидерските разговори, които инициираме“.  \r\nЛюба АЛЕКСИЕВА", "date": "2017.11.28", "title": "Корнелия Нинова, БСП: Несравнимо е изказването на Антон Кутев с оставката на Димитър Главчев"}
{"url": "http://www.focus-news.net/news/2017/11/28/2461651/kyustendil-obshtinata-uchastva-s-pet-nominatsii-vav-vtorite-godishni-nagradi-na-ministerstvo-na-turizma.html", "text": "Община Кюстендил участва с пет номинации във вторите годишни награди на Министерство на туризма. Това съобщи за Радио „Фокус” – Кюстендил Ива Брусарска, главен експерт в направление „Маркетинг“ към отдел „Туризъм“ в Община Кюстендил. По думите й Министерството на туризма организира за втора поредна година награди в сектора туризъм. Целта на конкурса е да насърчи развитието на българския туризъм, чрез популяризиране на туристическите обекти и дестинации, повишаване на конкуренцията в туризма и качеството на туристическата услуга, стимулиране на въвеждане на иновативни практики, стимулиране на всички заинтересовани страни към активно участие в предоставяне и подобряване на туристически услуги. За целите на събитието са обособени 16 категории за конкурса, а критерии за оценка във всяка от съответните категории има министерството, като набор от количествени и качествени показатели и измерители са представени от общините. „Община Кюстендил подаде заявление в края на месец септември за допускане до участие в 5 от категориите, като и петте са одобрени. От 21 ноември започна онлайн гласуването, като всеки желаещ да подкрепи града, може да го направи на сайта на министерство на туризма”, каза Ива Брусарска.\r\nТя посочи също, че културно наследство, минерална вода, уникални празници и общ продукт са в основата на номинациите на Общината в годишните награди на Министерство на туризма. По думи на Ива Брусарска в категорията \"Туристическа атракция\" Кюстендил участва в конкурса със средновековната църква „Свети Георги”. \"Туристическо събитие\" е категорията с най-много участници в конкурса. Наградата е предназначена за организатори на уникални туристически събития, провеждани в рамките на определен период от време. „Като такъв организатор Община Кюстендил ние кандидатстваме с Празника на черешата. Това е събитието, с което се явяваме, празникът е един от четирите официални общински празника, който е и своеобразна визитна картичка на града, заради черешовия плод и един от най – предпочитаните и най – посещаваните всяка година в края на месец юни”, каза още Ива Брусарска. Община Кюстендил участва в конкурса също в Категориите \"Туристическа дестинация\", \"Балнео община\" и \"Културно-историческа община. \r\n„Така участието на Община Кюстендил в балнео и спа категорията е логично предвид безспорните качества на минералната вода в града, 20-вековната му история като балнеоложки курорт, както и признанията и отличията на Кюстендил в това отношение, най-скорошното от които - на Българския съюз по балнеология и СПА, за най-бързо развиваща се СПА – дестинация”, коментира Ива Брусарска. По думите й културно-историческа община политиката за развитие на устойчив културно-исторически туризъм в общината е една от водещите в програмата за развитие на туризма, така че няма как Община Кюстендил да не участва в тази категория.\r\nВенцеслав ИЛЧЕВ", "date": "2017.11.28", "title": "Кюстендил: Общината участва с пет номинации във вторите годишни награди на Министерство на туризма"}
{"url": "http://www.focus-news.net/news/2017/11/28/2461652/prezidentat-rumen-radev-visoko-tsenim-sazdadenite-usloviya-ot-kipar-balgarite-v-stranata-da-rabotyat-svobodno-i-da-se-integrirat-v-obshtestvoto.html", "text": "България високо цени усилията на кипърската страна да създаде условия за българските граждани да работят свободно и да бъдат интегрирани в кипърското общество. Това заяви президентът Румен Радев, който през втория ден от посещението си в Република Кипър се срещна с председателя на парламента Деметрис Силурис, съобщиха от прессекретариата на държавния глава. Президентът изрази признателността си към парламента на Кипър, който първи ратифицира Договора за присъединяването на България към ЕС и прие законодателство за отваряне на кипърския трудов пазар за български работници. По време на срещата Румен Радев и Деметрис Силурис обсъдиха перспективите за последващо развитие на отношенията между България и Кипър, насърчаването на диалога между законодателните органи на двете държави, както и средствата за увеличаване на образователния и културен обмен. Подготовката и приоритетите за предстоящото Българско председателство на Съвета на ЕС, също бяха сред акцентите на срещата. \r\n“Сътрудничеството между България и Кипър в сферата на енергетиката има огромен потенциал. Страната ни има готовност да вземе участие в различни проекти, заедно с Кипър, за постигане на диверсификация на маршрутите за пренос на газ към Югоизточна Европа”, подчерта Румен Радев. Държавният глава открои значението на проекта за газов интерконектор между България и Гърция, който има потенциал да осигури енергийна свързаност на страната ни и с други държави от региона на Средиземно море.   \r\nДеметрис Силурис благодари за предоставената от България възможност кипърски студенти да се обучават и да получават стипендии от български университети. „Народът ни цени високо и помощта, която България оказа на кипърските бежанци по време на конфликта през 1974 г.”, заяви Деметрис Силурис. Председателят на кипърския парламент запозна българския държавен глава и с усилията на страната да се утвърди като фактор за утвърждаване на стабилността в региона на Източното Средиземноморие.", "date": "2017.11.28", "title": "Президентът Румен Радев: Високо ценим създадените условия от Кипър българите в страната да работят свободно и да се интегрират в обществото"}
{"url": "http://www.focus-news.net/news/2017/11/28/2461653/afp-rezhimat-v-damask-prie-predlozhenie-za-primirie-v-iztochna-guta.html", "text": "Правителството на Сирия се договори във вторник за прекратяване на огъня в Източна Гута, след дни на тежки бомбардировки. Това съобщи специалният представител на ООН за Сирия Стефан де Мистура, предава AFP. \r\n„Русия предложи и правителството (на Сирия) прие примирие в Източна Гута\", обяви дипломатът от ООН пред репортери в Женева, където е в ход осмият кръг от мирните преговори за близкоизточната република. \r\nСтефан де Мистура заяви, че е научил за предложението по време на срещата на посланиците от държавите, които са постоянни членове на Съвета за сигурност - Великобритания, Франция, Китай, Русия и САЩ, проведена по-рано във вторник. \r\nИзточна Гута, разположена на изток от Дамаск, е един от последните останали в Сирия бастиони на противниците на Башар Асад. Тя влиза в една от четирите т.нар. „зони за деескалация\", обособени с цел да бъде ограничено насилието в Сирия. .Тереза Герова", "date": "2017.11.28", "title": "AFP: Режимът в Дамаск прие предложение за примирие в Източна Гута"}
{"url": "http://www.focus-news.net/news/2017/11/28/2461654/stara-zagora-mladezhkiyat-obshtinski-savet-i-dobrovoltsi-ot-bchk-organizirat-kampaniya-za-borba-sas-spin.html", "text": "Младежки общински съвет - Стара Загора и доброволци от Български младежки червен кръст (БМЧК) организират кампания по повод 1 декември - Световен ден за борба със СПИН. Това съобщиха от пресцентъра на Община Стара Загора. На 29 ноември 2017 г. от 18.00 часа в Младежки дом - Стара Загора ще има прожекция на филма „Ти гониш”, който представя рисковете от заразяване със СПИН и начините за разпространение вируса. След това ще се проведе дискусия на тема „Моето здраве е моето право”, организирана от Младежки общински съвет, с помощта на Регионална здравна инспекция - Стара Загора, заедно с младежи от клуб „Зараза“ към сдружение „Самаряни“, Превантивно-информационен център по зависимости, сдружение „Свят без граници“ и БМЧК.\r\nЩе има възможност за доброволно консултиране и изследване за ХИВ/СПИН в мобилен кабинет на Регионална здравна инспекция – Стара Загора от 18.00 до 20.00 часа. Мобилният кабинет ще бъде на разположение на желаещите и на 1 декември от 11.00 до 12.30 часа в Стара Загора, паркинга в района на Градски плувен басейн, както и от 12.30 до 14.00 часа в централна градска част (бул. „Цар Симеон Велики“ и бул. „Руски” - централен РЕП).\r\nНа 1 декември Младежки общински съвет организира и информационна кампания. Ще се раздават информационни материали и кондоми, ще има игри с млади хора по темата, както и писане на послания свързани с мотото на кампанията.", "date": "2017.11.28", "title": "Стара Загора: Младежкият общински съвет и доброволци от БЧК организират кампания за борба със СПИН"}
{"url": "http://www.focus-news.net/news/2017/11/28/2461655/sport-dzhuliya-terziyska-se-klasira-za-vtoriya-krag-na-turnira-v-kasteyon.html", "text": "Джулия Терзийска се класира за втория кръг на турнира в испанския град Кастейон, след като се наложи с 7:5, 6:4 над китайката Ксию Уан в двубой, продължил един час и 39 минути.\r\nВъв втория кръг Терзийска ще играе срещу осмата поставена в схемата - Кристина Букса от Испания. Българката ще участва и в надпреварата по двойки, където заедно с Анита Хусарич от Босна и Херцеговина са поставени под номер две в схемата на турнира.", "date": "2017.11.28", "title": "Спорт: Джулия Терзийска се класира за втория кръг на турнира в Кастейон"}
{"url": "http://www.focus-news.net/news/2017/11/28/2461656/evgeniya-nakova-chez-kompaniyata-e-razrabotila-i-sledva-dalgogodishna-strategiya-v-oblastta-na-obrazovanieto-i-podkrepa-na-mladite-hora.html", "text": "Компанията „ЧЕЗ България“ е разработила и следва дългогодишна стратегия в областта на образованието и подкрепа на младите хора. Това каза в интервю за дневния блок „Добър ден“ на Радио „Фокус“ Евгения Накова, директор \"Човешки ресурси\" в „ЧЕЗ България“ ЕАД. „Тя е всъщност и един от основните ни стълбове в политиката за корпоративна социална отговорност на компаниите, като целта е да се създадат възможности за професионално насочване, реализация и развитие на младите хора в сектора и ефективното ни партньорство между компаниите от групата и образователните институции“, обясни тя. \r\nЕвгения Накова отбеляза, че от компанията дългогодишно работят в партньорски взаимоотношения с институциите на всички нива, които касаят образованието в България. „Бих казала, че това е един двустранен процес, където всяка една от страните има своите ангажименти и роля. Така че, ЧЕЗ съдейства на държавните институции, неправителствени организации в областта на образованието, както с осъвременяване на учебните програми, така и със задържане на младите хора в България с по-висока информираност и с възможности, които предоставя на учениците от професионалните гимназии“, поясни тя. \r\nЕвгения Накова добави, че най-актуалната за ЧЕЗ инициатива е дуалната форма на обучение, като компанията е една от първите в България, подкрепили тази форма на образование, за професия „Електроенергетик“. „Тя е актуална и с това, че професионалната ориентация на децата и натрупаните знания могат да бъдат приложени на практика посредством учебната практика в по-горните класове и работата в компанията. Друга инициатива, която традиционно подкрепяме и вече за 6-та година осъществяваме, това е конкурсът „Стани стипендиант на ЧЕЗ“, а от 4 г. той е и в националния календар на състезанията на Министерството на образованието и науката. Така че, възможности има. Интересът също в последните години се засилва и за това говори и увеличаването на броя на участниците, както в  „Стани стипендиант“, така и в целогодишната ни стажантска програма“, допълни тя. \r\nМилослава АНГЕЛОВА", "date": "2017.11.28", "title": "Евгения Накова, ЧЕЗ: Компанията е разработила и следва дългогодишна стратегия в областта на образованието и подкрепа на младите хора"}
{"url": "http://www.focus-news.net/news/2017/11/28/2461657/varna-dve-zheni-ot-ignatievo-poluchiha-prisadi-za-krazhba-i-opit-za-podkup-na-politseyski-sluzhitel.html", "text": "Две жени от Игнатиево получиха ефективни присъди за кражба в деня на голямото намаление след одобрено от съда споразумение с Районната прокуратура във Варна. Това съобщиха от пресцентъра на Апелативна прокуратура - Варна.\r\n30-годишната Гюрга Станчева прие да търпи наказание 1 година лишаване от свобода при строг режим за джебчийска кражба, представляваща опасен рецидив, след като призна вината си и сключи споразумение с Районната прокуратура във Варна. То беше одобрено днес от състав на Варненския районен съд. \r\nСъучастничката ѝ – 25-годишната Марта Николова, също сключи споразумение с прокуратурата, като прие да търпи наказание 1 година и 8 месеца с 3-годишен изпитателен срок. \r\nВ деня на големите намаления на цените на 24 ноември тази година двете млади жени отнели дамско портмоне на варненка, в което имало 12 лева, с намерението противозаконно да ги присвоят. Действията на двете джебчийки били забелязани от полицаи и те били задържани. Срещу тях Районната прокуратура образувала бързо производство. По време на задържането им двете жени предложили подкуп на полицейските служители. За това престъпление Районната прокуратура във Варна е отделила материалите, като ги е предала на Окръжната прокуратура по компетентност.\r\nНаказанията и на двете осъдени жени вече са изпълнени от Районната прокуратура, след като влезли в сила с одобреното споразумение от съда. Гюрга Станчева и Марта Николова са от Чирпан, но с постоянен адрес в град Игнатиево. Споразумението не подлежи на обжалване и е окончателно.", "date": "2017.11.28", "title": "Варна: Две жени от Игнатиево получиха присъди за кражба и опит за подкуп на полицейски служител"}
{"url": "http://www.focus-news.net/news/2017/11/28/2461658/toma-bikov-gerb-korneliya-ninova-iska-da-pravim-analizi-na-prehoda-parlamentat-ne-e-analitichen-tsentar-a-zakonodatelen-organ.html", "text": "Днес разбрахме, че Корнелия Нинова иска да правим някакви анализи. Напомням й, че НС не е аналитичен център, а законодателен орган. Ако имат предложения за законодателни промени обявихме,ч е ще ги подкрепим, свързани със силови групировки, кражби, престъпления, концесии, каквото кажат, само да го предадат в подходяща юридическа форма. Анализи на Прехода няма как да внесем. Това каза на брифинг в Народното събрание в отговор на заявката на БСП за внасяне на вот на недоверие към управляващите след окончателното гласуване на бюджета, предаде репортер на Агенция „Фокус“. „Иначе можем да анализираме дълго, готови сме и да анализираме“, коментира той. „Г-жа Нинова обяви, че имали Консултативен съвет, който ще пише текстове за целия Преход, до момента не сме получили никакви текстове“, заяви Тома Биков. „На пресконференцията на БСП бяха хвърлени безпочвени твърдения и коментари по отношение на ГЕРБ“, посочи той. „За това, че сме се молили за коалиция с БСП- обявихме, че няма да правим коалиция с БСП и ДПС преди изборите. За разлика от тях, които се гънеха и не можеха да кажат с кого могат да управляват“, обясни Тома Биков и допълни, че държавата функционира и без Деница Златева като министър на Българското Председателство и Корнелия Нинова като председател на парламента. „Отдавам емоциите на БСП на тежка фиксация от страна на Корнелия Нинова към Бойко Борисов и от невъзможността й да живее без него“, каза още депутатът от ГЕРБ. \r\nБиляна ИВАНОВА", "date": "2017.11.28", "title": "Тома Биков, ГЕРБ: Корнелия Нинова иска да правим анализи на Прехода - парламентът не е аналитичен център, а законодателен орган"}
{"url": "http://www.focus-news.net/news/2017/11/28/2461659/blagoevgrad-mladata-pevitsa-aleksandrina-mehandzhiyska-vpechatli-zhurito-v-srabski-muzikalen-format.html", "text": "Талантливата жителка на Благоевград Александрина Механджийска впечатли и изненада журито в сръбски формат на музикално риалити. Това съобщиха от пресцентъра на Община Благоевград. В музикалното шоу Pinkove Zvezdice журито оцени благоевградската певица като „различна от всички“ със собствена идентичност. Тя продължава в следващия кръг, след като журито даде пет положителни гласа. Даровитата благоевградчанка смая журито с изпълнението си на песента „Оne night only” на Дженифър Хъдсън. Тя получи бурни аплодисменти и успя да вдигне публиката на крака.\r\nАлександрина Механджийска активно участва в културните прояви, които се организират от Община Благоевград. Тя е от музикално семейство. Александрина е носител на много награди от големи музикални конкурси. Красива и талантлива младата изпълнителка дава ново, уникално и неподправено звучене на едни от най-хубавите български песни. Община Благоевград вярва в успеха на Александрина Механджийска.", "date": "2017.11.28", "title": "Благоевград: Младата певица Александрина Механджийска впечатли журито в сръбски музикален формат"}
{"url": "http://www.focus-news.net/news/2017/11/28/2461660/pg-na-gerb-shte-obmisli-dali-da-podkrepi-predlozheniyata-na-volya-za-subsidiite-na-izvanparlamentarnite-partii.html", "text": "Понеже се коментира въпросът за субсидиите на извънпарламентарните партии. Нашата парламентарна група ще обсъди този въпрос и ще обмислим още веднъж позицията си дали да подкрепим предложенията на „Воля“ . Това каза на брифинг в Народното събрание народният представител от ПГ на ГЕРБ Тома Биков, във връзка с предложенията на ПГ на „Воля“ за намаляване на субсидиите на партиите извън парламента на 1 лев на глас, предаде репортер на Агенция „Фокус“. „Склонни сме и ще обмислим да оттеглим подкрепата си от тези предложения“, заяви той. „По отношение на Русия на брифинга на БСП чухме, че трябва да се самоопредилим къде сме- в Европа сме и в НАТО. Надявам се те да се самоопределят. Един ден Георги Свиленски обявява, че започват кампания за отпадане на санкциите, едностранно отказване на България да ги подкрепя, а на другия ден Нинова обяви, че няма такава кампания“, посочи Тома Биков. „Преди изборите Румен Радев обяви, че ако стане президент ще работи за отпадане на санкциите. След като назначи служебно правителство, то ги подкрепи и практически съхрани тази българска позиция“, припомни той. „Ние се самоопределихме с европейска и НАТО-вска позиция по този въпрос, така както всички останали държави в Европа“, каза още депутатът от ГЕРБ. \r\nБиляна ИВАНОВА", "date": "2017.11.28", "title": "ПГ на ГЕРБ ще обмисли дали да подкрепи предложенията на „Воля“ за субсидиите на извънпарламентарните партии"}
{"url": "http://www.focus-news.net/news/2017/11/28/2461661/kmetat-na-karlovo-d-r-emil-kabaivanov-obshtinata-shte-podpomogne-finansovo-izgrazhdaneto-na-pametnik-na-polkovnik-drangov.html", "text": "Община Карлово ще подпомогне финансово изграждането на паметник на полковник Дрангов, един от най-забележителните и изявени офицери в историята на Българската армия. Това каза в предаването „Часът на Карлово” по Радио „Фокус”-Пловдив кметът на Карлово д-р Емил Кабаиванов и уточни, че паметникът ще бъде поставен във Военна академия „Г. С. Раковски“ в столицата. „Поели сме ангажимента да направим вноска от 5000 лева и се надяваме и по-големите общини да се включат в това”, посочи Кабаиванов. „Не е важна големината на сумата, важно е повече българи да участват в тази инициатива, защото полковник Дрангов е от моралните великани на най-новата история на България. Той е човек, който пожертва своя живот и направи своя съдба възпитанието в родолюбие и воински добродетели на поколение българи. Той заслужава да си спомним и да говорим за него”, добави той.\r\nПо думите на кмета на Карлово Общината ще организира „Вечер по отечестволюбие” всеки месец. „След проведената в края на седмицата такава проява си дадохме дума всеки месец да имаме такава вечер, в унисон с тази изпълнена със заряд и малко позабравена дума”, заяви Емил Кабаиванов. Според него отечестволюбието трябва да бъде част от ежедневието ни днес. \r\nВ петък в града бе представена книгата „Азъ служих при Дранговъ“ на президента на Агенция и Радиоверига \"Фокус\" Красимир Узунов. На представянето присъства и председателят на Народното събрание Цвета Караянчева. Кметът на Карлово коментира, че е много доволен и от посещението й в Карлово. „Това посещение е знаково за нашия град, тъй като е първото извън столицата и ние ще се постараем да оправдаем това доверие, каза още д-р Кабаиванов.\r\nЦветана ТОНЧЕВА", "date": "2017.11.28", "title": "Кметът на Карлово д-р Емил Кабаиванов: Общината ще подпомогне финансово изграждането на паметник на полковник Дрангов"}
{"url": "http://www.focus-news.net/news/2017/11/28/2461662/afp-vitsepremierat-na-irlandiya-podade-ostavka-v-opit-da-izbegne-predsrochni-izbori-v-stranata.html", "text": "Ирландският вицепремиер Франсис Фицджералд подаде оставка в опит да отслаби политическата криза, която заплашва да свали правителството, съобщи във вторник публичният телевизионен оператор на Ирландия RTE, предава AFP.\r\nКризата избухна миналата седмица и можеше да доведе до предсрочни избори преди Коледа - в критичен период за Ирландия, преди срещата на върха на ЕС, където ще доминира темата за ирландската граница след Брекзит.Тереза Герова", "date": "2017.11.28", "title": "AFP: Вицепремиерът на Ирландия подаде оставка в опит да избегне предсрочни избори в страната"}
{"url": "http://www.focus-news.net/news/2017/11/28/2461663/varna-okrazhniyat-sad-nalozhi-myarka-zadarzhane-pod-strazha-na-retsidivist-s-29-prisadi-za-grabezhi-i-krazhbi.html", "text": "По искане на Окръжната прокуратура във Варна опасният рецидивист Добромир Ив. е с мярка за неотклонение „Задържане под стража“ с определение от днес на Варненския окръжен съд. Това съобщиха от пресцентъра на Апелативна прокуратура - Варна. Той е бил привлечен като обвиняем за грабеж, представляващ опасен рецидив, и задържан за срок до 72 часа от прокуратурата.\r\nНа 15 септември 2017 г. късно вечерта 38-годишният мъж бил с приятел в градинката около Варненската опера. На пейка там седял мъж, видимо пил. Добромир издърпал чантичката на мъжа, от което той паднал на земята. В нея се намирали личните документи на ограбения, мобилния му телефон и сумата от 1 800 лева. Мобилният телефон и документите на мъжа били намерени по-късно захвърлени.\r\nОбвиняемият е осъждан 29 пъти за различни престъпления, предимно грабежи и кражби. Срещу него се водят и много висящи производства. Утре и на  6 декември 2017 г. той ще се яви пред Варненския районен съд, където е предаден на съд за кражби, извършени също в условията на опасен рецидив.", "date": "2017.11.28", "title": "Варна: Окръжният съд наложи мярка „Задържане под стража“ на рецидивист с 29 присъди за грабежи и кражби"}
{"url": "http://www.focus-news.net/news/2017/11/28/2461664/toma-bikov-gerb-dumite-na-boyko-borisov-za-vasil-levski-byaha-kazani-vav-vrazka-s-lazhite-na-bsp-za-granitsata-a-ne-s-prinosa-mu-kam-balgariya.html", "text": "Тези думи бяха казани във връзка с лъжите на БСП по отношение на границата. Не се е говорило нито за Левски, нито за приноса му към България, едва ли има партия, която го оспорва. Това каза на брифинг в Народното събрание депутатът от ГЕРБ Тома Биков по повод искането на БСП премиерът Бойко Борисов да се извини за думите си на партийния форум на ГЕРБ, свързани с Васил Левски, предаде репортер на Агенция „Фокус“. „Не виждам какво толкова да казваме, чак и отворено писмо на БСП, адресирано до българския народ. Корнелия Нинова общува с народа доста сериозно вече“, коментира той. „По отношение на интервюто на Антон Кутев от тази сутрин ще кажа, че благодарение на подобни интервюта спечелихме последните избори. Така че няма да искаме неговото наказание, наказанието го понася цялата партия на избори“, обясни депутатът. „Очевидно има различни БСП-та, вътрешнопартиен анализ на БСП не мога да правя. Има няколко БСП-та, които подскачат от студио в студио и говорят различни неща. Това е проблем на Корнелия Нинова, ние имаме единна позиция по всички въпроси“, посочи Тома Биков. На въпрос ще приеме ли ГЕРБ лидерската среща, инициирана от Корнелия Нинова за промяна в Конституцията: „Всичко приемаме, което Корнелия Нинова предлага. Какво означава лидерска среща- да предложи законопроект, който да бъде обсъден. Ако ще се събират да пият кафе лидерите на партиите, за да може Корнелия Нинова да говори общи приказки- това не е сериозно“. „Нашият лидер Борисов подписа веднага писмото за КТБ, което Нинова беше предложила и твърдеше, че той не искал да подписва. Както той подписа това, така сме готови да подкрепим техните предложения, свързани с преразглеждане на Прехода“, изтъкна Тома Биков. „Не виждаме желание от тяхна страна. Гледаме какво правят, а не какво говорят. Правят точно обратното, очевидно имат притеснения, защото в техния Национален съвет има доста хора, които са участвали в тези процеси“, каза още той. \r\nБиляна ИВАНОВА", "date": "2017.11.28", "title": "Тома Биков, ГЕРБ: Думите на Бойко Борисов за Васил Левски бяха казани във връзка с лъжите на БСП за границата, а не с приноса му към България"}
{"url": "http://www.focus-news.net/news/2017/11/28/2461665/kmetat-na-sofiya-yordanka-fandakova-shte-proveri-izpalnenieto-na-merkite-za-energiyna-efektivnost-v-sofiyska-matematicheska-gimnaziya-paisiy-hilendarski.html", "text": "Кметът на София Йорданка Фандъкова ще провери изпълнението на мерките за енергийна ефективност в Софийска математическа гимназия „Паисий Хилендарски“. Това съобщиха от пресцентъра на Столична община. Събитието ще се проведе на 29 ноември 2017 г. от 11.00 часа. Ще присъства и заместник-кметът по направление „Строителство и инвестиции“ Ирина Савина. Поканен е и министърът на образованието и науката Красимир Вълчев. \r\nВ сградата на СМГ се изпълнява топлинно изолиране на външни стени, покрив, както и енергоспестяващо осветление и мерки по отоплителната инсталация.", "date": "2017.11.28", "title": "Кметът на София Йорданка Фандъкова ще провери изпълнението на мерките за енергийна ефективност в Софийска математическа гимназия „Паисий Хилендарски“"}
{"url": "http://www.focus-news.net/news/2017/11/28/2461666/kyustendil-poshtenska-kutiya-na-dyado-koleda-shte-bade-postavena-v-sgradata-na-obshtina-dupnitsa.html", "text": "Пощенска кутия на Дядо Коледа ще бъде поставена в сградата на Община Дупница. Това съобщи за Радио „Фокус” – Кюстендил Христо Апостолов, експерт към община Дупница. „И тази година ще има пощенска кутия за малчуганите, в която ще могат да си пускат своите желание. Традицията е вече за трета поредна година. Кутията ще бъде поставена на 6 декември във фоайето на общинска администрация и всяко дете от 3 до 14-годишна възраст ще може да пусне своето желание за детска играчка”, каза Христо Апостолов. На 21 декември кметът на Община Дупница инж. Методи Чимев ще изтегли трима печеливши, на които ще изпълни желанията. „Решихме тази година изрично да упоменем детска играчка, защото в досегашните две години в писмата имаше желания като двуетажни къщи, апартаменти, истински автомобили, последни модели мобилни телефони”, посочи Христо Апостолов.\r\nВенцеслав ИЛЧЕВ", "date": "2017.11.28", "title": "Кюстендил: Пощенска кутия на Дядо Коледа ще бъде поставена в сградата на Община Дупница"}
{"url": "http://www.focus-news.net/news/2017/11/28/2461667/stara-zagora-zapochva-proverka-za-nalichie-na-nezakonno-stroitelstvo-na-teritoriyata-na-park-mitropolit-metodiy-kusev.html", "text": "Започва проверка на територията на парк „Митрополит Методий Кусев“ в Стара Загора за наличие на незаконно строителство и незаконни автомобилни подходи. Това съобщиха от пресцентъра на Община Стара Загора. Решението е взето на среща при кмета на Община Стара Загора Живко Тодоров. Ако проверката констатира наличие на такива сгради, ще се предприемат действия, предвидени в Закона за устройство на територията, а подходите към тях ще бъдат затворени.", "date": "2017.11.28", "title": "Стара Загора: Започва проверка за наличие на незаконно строителство на територията на парк „Митрополит Методий Кусев“"}
{"url": "http://www.focus-news.net/news/2017/11/28/2461668/voa-v-navecherieto-na-savmestnite-voenni-ucheniya-na-sasht-i-yuzhna-koreya-phenyan-mozhe-da-podgotvya-nov-raketen-test.html", "text": "Градусът на напрежението на Корейския полуостров може отново да се повиши – доклади показват, че режимът в Пхенян може би подготвя провеждането на нов ракетен тест в навечерието на съвместните военни учения между САЩ и Южна Корея, предава радио Voice of America.\r\nСпоред съобщения, разпространени в Южна Корея и Япония, радарни и радиосигнали показват, че режимът на Ким Чен-ун подготвя ново изпитание. \r\nВъв вторник говорителят на южнокорейското външно министерство отказа да потвърди информация за предстоящо изпитание в Северна Корея, но увери, че Сеул следи внимателно ситуацията. \r\n„В тясно сътрудничество с наши съюзници като САЩ и Япония, правителството ни обръща внимание на възможността за допълнителна провокация от страна на Северна Корея“, подчерта говорителят в рамките на брифинг в Сеул.\r\nВ периода 4-8 декември военнослужещи от САЩ и Южна Корея ще проведат съвместните учения Vigilant Ace. В тях ще бъдат задействани хиляди военни и над 230 самолета, включително шест изтребителя F-22 Raptor, които за първи път ще бъдат разположени в Южна Корея. Пхенян обикновено осъжда подобни маневри, използвайки войнствен език и остри заплахи..Тереза Герова", "date": "2017.11.28", "title": "VOA: В навечерието на съвместните военни учения на САЩ и Южна Корея - Пхенян може да подготвя нов ракетен тест"}
{"url": "http://www.focus-news.net/news/2017/11/28/2461669/toma-bikov-gerb-bsp-iskat-vot-na-nedoverie-zaradi-samiya-vot-shte-zagubim-plenarno-vreme-i-shte-slushame-tezhki-rechi-ot-krazhotsi-po-hudozhestveno-slovo.html", "text": "Това е вот заради самия вот и толкова. Те не знаят каква е темата, обаче искат вот на недоверие. Това каза на брифинг в Народното събрание депутатът от ГЕРБ Тома Биков във връзка заявката на БСП, че ще внесат вот на недоверие към управляващите след окончателното гласуване на бюджета, предаде репортер на Агенция „Фокус“. „Това е сбъркана стратегия. Би трябвало да има някакъв сериозен проблем, изначално да знаят къде е проблемът и тогава да внесат вота“, посочи той. „Ей така си внасяме вотове и после мислим за какво“, коментира Тома Биков. „Ще се загуби пленарно време, вместо да вършим сериозна работа, ще слушаме пак тежки речи от кръжоци по художествено слово“, каза още депутатът от ГЕРБ. \r\nБиляна ИВАНОВА", "date": "2017.11.28", "title": "Тома Биков, ГЕРБ: БСП искат вот на недоверие заради самия вот, ще загубим пленарно време и ще слушаме тежки речи от кръжоци по художествено слово"}
{"url": "http://www.focus-news.net/news/2017/11/28/2461670/valentin-chambov-izpalnitelna-agentsiya-po-gorite-chrez-promyana-v-instalatsiite-za-izgaryane-na-darvata-shte-se-postigne-spestyavane-na-sashtestven-resurs-ot-gorskata-biomasa.html", "text": "Целта на проекта „Регионални политики за устойчива биоенергия“ по програма ИНТЕРРЕГ на ЕС е да ангажираме вниманието на политици и ръководители на местно и национално ниво по проблеми, които от дълги години наблюдаваме, а те са свързани основно с неефективното оползотворяване на горския ресурс в страната. Това каза за Радио „Фокус“ – Пазарджик Валентин Чамбов, директор на дирекция в Изпълнителна агенция по горите и експерт по горско-дървесната биомаса по проекта, в рамките на който се провежда кръгла маса във Велинград. Той обясни, че България е сравнително богата на горски ресурси, защото годишно добиваме около 7 милиона кубически метра дървесина, но нейното оползотворяване за съжаление не е особено ефективно. \r\n„Голяма част от дървата за огрев, които се изгарят в нашите домове се изгарят в инсталации, в които коефициентът на полезно действие не надвишава 40%. Целта ни е чрез система от мерки и стимули, да постигнем напредък в смяната на горивата – от нискоефективни и еднофамилни инсталации към високоефективни и многофамилни инсталации за изгаряне на тази суровина“, коментира Чамбов. Той допълни, че тази смяна ще доведе до спестяване на съществен ресурс от горската биомаса, който да може да се предостави на други ползватели на тази суровина. „България има сравнително добре развита индустрия, която се базира на суровината дървесина – за производство на плочи, целулоза, мебели. Така че, тази суровина може да бъде ползвана като по-високо стойностен продукт вместо да бъде изгаряна по един ниско ефективен начин в едни домашни инсталации с нисък коефициент на полезно действие“, уточни Чамбов.\r\nВаня НИКОЛОВА", "date": "2017.11.28", "title": "Валентин Чамбов, Изпълнителна агенция по горите: Чрез промяна в инсталациите за изгаряне на дървата, ще се постигне спестяване на съществен ресурс от горската биомаса"}
{"url": "http://www.focus-news.net/news/2017/11/28/2461671/faz-napadenieto-sreshtu-kmet-v-germaniya-ima-ksenofobski-motiv-predpolaga-politsiyata.html", "text": "Разследващите органи достигнаха до заключението, че нападението, което бе извършено срещу кмета на малкия германски град Алтена, федерална провинция Северен Рейн-Вестфалия, има ксенофобски мотиви, съобщава националният ежедневник Die Frankfurter Allgemeine Zeitung.\r\nАндреас Холщайн (ХДС) бе атакуван в понеделник вечерта в магазин за кебап. Макар първоначално мотивите на престъплението да не бяха изяснени, полицията не изключи политически подбуди за атаката. По-късно бе съобщено, че кметът може би е станал жертва на нападението заради специален ангажимент към бежанци. Какъв обаче – не се уточнява.\r\nМестни медии съобщиха, че нападателят на Холщайн е бил във видимо нетрезво състояние. Той е извършил нападението с острие, дълго близо 30 инча, като е пробил политика в шията. Преди атаката, той се е приближил до Холщайн и го е попитал дали е кметът на града. Смята се, че нападателят е германски гражданин.\r\nСъгласно разпространената информация, няма опасност за живота на 54-годишния Холщайн. Освен него, при нападението леко е пострадал още един човек, който се е притекъл на помощ на кмета.Тереза Герова", "date": "2017.11.28", "title": "FAZ: Нападението срещу кмет в Германия има ксенофобски мотив, предполага полицията"}
{"url": "http://www.focus-news.net/news/2017/11/28/2461673/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-noemvri.html", "text": "„Софийска вода” временно ще прекъсне водоснабдяването в някои части на столицата на 30 ноември. Това съобщиха от пресцентъра на дружеството.\r\nВъв връзка с изпълнение на инвестиционен проект за реконструкция на уличен водопровод на ул. 253 кв. „Орландовци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул.„ Димитър Гущанов“, ул. „Железопътна“, ул. 252, ул. 228\r\nМожете да следите развитието на всички планирани теренни дейности в реално време чрез Виртуалния информационен център на дружеството . Информация за предстоящи планирани спирания на водата може да бъде получена безплатно на СМС след предварителен абонамент на сайта на дружеството.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. „Железопътна“. След възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21.", "date": "2017.11.28", "title": "„Софийска вода” временно ще прекъсне водоснабдяването в някои части на столицата на 30 ноември"}
{"url": "http://www.focus-news.net/news/2017/11/28/2461674/andriyan-petrov-zamestnik-oblasten-upravitel-na-smolyan-normalizira-se-obstanovkata-v-oblastta-sled-snegovalezhite.html", "text": "Нормализира се обстановката в област Смолян след снеговалежите през изминалото денонощие, като тя не беше и толкова тежка. Това каза за Радио „Фокус“ – Смолян Андриян Петров – заместник областен управител на Смолян. \"Въпреки това, най-обилни бяха валежите от сняг снощи между 16.00 и 21.00 часа на проходите Рожен, Пампорово и Превала, както и в района на Девин\", поясни той. Снежната покривка, която се образува на тези места, е между 15 и 20 см. Петров подчерта, че републиканските пътищата в областта са почистени до асфалт, обработени са против заледяване и движението по тях се осъществява нормално за зимни условия. Той уточни, че все още има проблем със свлачището по пътя Девин – Кричим, което е на територията на Областно пътно управление – Пловдив, но едната лента е отворена за движение.\r\nПетров посочи, че въведените временни ограничения по пътищата и проходите в Смолянска област са били най-вече с превантивна цел, тъй като товарните автомобили не са спазвали изискването за преминаване оттам без ремаркета и полуремаркета. Имало е и недобросъвестни шофьори, които са пътували без вериги през Пампорово. \"Въпреки това, Областно пътно управление и снегопочистващите фирми успяха да се справят с почистването на пътищата навреме, каза Петров и допълни, че има достатъчно инертни материали, сол и препарати за обработка на пътните настилки. Ситуацията е под контрол и успешно се справихме със снеговалежите\", заключи заместник областния управител на Смолян.\r\nНели ГЕРГЬОВСКА", "date": "2017.11.28", "title": "Андриян Петров, заместник областен управител на Смолян: Нормализира се обстановката в областта след снеговалежите"}
{"url": "http://www.focus-news.net/news/2017/11/28/2461675/kyustendil-patishtata-v-oblast-kyustendil-sa-prohodimi-pri-zimni-usloviya.html", "text": "Пътищата в област Кюстендил са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. На места пътните настилки са мокри, във високопланинските райони и и хлъзгави. Няма въведени допълнителни ограничения за движението на моторни превозни средства, наложени заради метеорологичната обстановка. Спокоен е трафикът по автомагистрала „Струма” и път Е-79. Специализираната техника на фирмите за пътно поддържане е в готовност за реакция, извършва се периодичен обход на пътищата, а при необходимост пътните настилки отново ще бъдат третиране срещу заледяване.\r\nВенцеслав ИЛЧЕВ", "date": "2017.11.28", "title": "Кюстендил: Пътищата в област Кюстендил са проходими при зимни условия"}
{"url": "http://www.focus-news.net/news/2017/11/28/2461676/stara-zagora-rayonen-sad-kazanlak-nalozhi-myarka-zadarzhane-pod-strazha-na-49-godishen-mazh-osazhdan-8-pati-za-krazhbi-i-izmami.html", "text": "По искане на Районна прокуратура - Казанлък съдът определи постоянна мярка за неотклонение „Задържане под стража“ спрямо Георги Й., на 49 г., привлечен като обвиняем за това, че в условията на повторност е извършил кражба на чужда движима вещ. Това съобщиха от пресцентъра на Апелативна прокуратура - Пловдив. До момента е установено, че на 8 ноември 2017 г., в Казанлък обвиняемият Георги Й. влязъл в хранителен магазин и поискал от продавачката да си закупи вафла, която заплатил с банкнота с висок номинал. Докато 27-годишната жена се опитвала да развали парите, обвиняемият Георги Й. се отказал от покупката и отнел мобилния ѝ телефон, който бил поставен близо до витрината. При излизането на Георги Й. от магазина, пострадалата забелязала липсата на телефона и сигнализирала за това на тел. 112. Отнетият мобилен телефон е на стойност 220 лв.\r\nПо образуваното производство, под ръководството на Районна прокуратура-Казанлък, до момента са извършени разпити на свидетели, разпознавания на лице, събрани са писмени доказателства и производството ще приключи в най-кратки срокове. \r\nСъдът уважи искането на Районна прокуратура - Казанлък и прие, че се касае за висока степен на обществена опасност на деянието и на извършителя му, който до момента е осъждан 8 пъти за престъпления против собствеността – кражби и измами. Настоящото престъпление е тежко умишлено, за което се предвижда наказание „лишаване от свобода” от 1 до 10 години, и е извършено при условията на специален рецидив – повторност. Видно от данните по досъдебното производство, обвиняемият Георги Й., от 2005 г. до 2015 г., е бил с неизвестно местонахождение и е обявяван 7 пъти за „Общодържавно издирване“, т. е. реалната опасност да се укрие от наказателно преследване е налице.\r\nОпределението на Районен съд – Казанлък подлежи на обжалване пред Окръжен съд - Стара Загора.", "date": "2017.11.28", "title": "Стара Загора: Районен съд – Казанлък наложи мярка „Задържане под стража“ на 49-годишен мъж, осъждан 8 пъти за кражби и измами"}
{"url": "http://www.focus-news.net/news/2017/11/28/2461677/reuters-za-parvi-pat-sled-kraya-na-studenata-voyna-v-shtata-havai-vazobnovyavat-testovete-na-predupreditelnata-sistema-za-yadreno-napadenie.html", "text": "За първи път след края на Студената война в американския щат Хаваи ще бъдат подновени месечните тестове на предупредителната система за ядрено нападение, в случай на изстрелване на ракета от страна на Северна Корея, предава Reuters. \r\nВсеки месец сирените за атака ще бъдат включвани за около 60 секунди, като първата проба ще бъде направена в петък, 1 декември. Тестът ще бъде повтарян в първия работен ден на всеки следващ месец, уточниха властите. \r\n„Аварийната готовност е с цел да се знае какво да очакваме и какво да правим при всички опасности\", заяви ръководителят на Хавайската агенция за управление по извънредни ситуации в съобщение, публикувано в интернет пространството. В него не се споменава изрично Северна Корея, уточнява агенцията.Тереза Герова", "date": "2017.11.28", "title": "Reuters: За първи път след края на Студената война - в щата Хаваи възобновяват тестовете на предупредителната система за ядрено нападение"}
{"url": "http://www.focus-news.net/news/2017/11/28/2461678/pazardzhik-sou-sveti-kliment-ohridski-v-peshtera-organizira-yubileen-koleden-kontsert.html", "text": "СОУ „Свети Климент Охридски” в Пещера организира Юбилеен Коледен концерт, посветен на 110-та годишнина от основаването на учебното заведение, съобщи в съвместното предаване на Радио „Фокус“ – Пазарджик и Община Пещера - „Здравей, Пещера“, Мария Атанасова, директор на училището. Празничната проява е предшествана от т. нар. Климентови дни, които започват на 30 ноември до 8 декември. \r\n„На 30 ноември ще бъде представена презантация и викторина за живота и делата на Климент Охридски,  на 4 декември също ще има презентация за „Българските писатели и техните произведения за деца”. Тогава ще се проведе и турнир по шахмат. На 5 декември ще има тв шоу на Илияна Балийска, както и вътрешно-училищно състезание по волейбол. На 6 и 7 декември ще се проведе и състезанието „Рисуваме за децата на Европа”, както и изложба „Природни науки”. На 7 декември ще се проведе турнир по тенис на маса, а на 8 декември е Юбилейният концерт, който ще се състои в читалище „Развитие” от 18.00 часа”, уточни Атанасова. Тя допълни, че децата репетират с голям ентусиазъм.\r\nАлбена ЖИЛЕКОВА", "date": "2017.11.28", "title": "Пазарджик: СОУ „Свети Климент Охридски” в Пещера организира Юбилеен Коледен концерт"}
{"url": "http://www.focus-news.net/news/2017/11/28/2461679/blagoevgrad-obshtinski-savet-gotse-delchev-udostoi-nahit-ziya-posmartno-sas-zvanieto-pocheten-grazhdanin.html", "text": "На свое редовно заседание Общински съвет – Гоце Делчев единодушно реши да удостои посмъртно със званието „Почетен гражданин на Гоце Делчев“ Нахит Джевдет Зия. Това съобщиха от пресцентъра на Община Гоце Делчев. Предложението на кмета на общината Владимир Москов бе най-високото отличие на общината да бъде връчено посмъртно за активната обществена и патриотичната дейност на Нахит Зия в годините, в които той бе заместник-кмет на Гоце Делчев, народен представител и заместник-министър на финансите. Предложението бе гласувано с пълно единодушие. Веднага след това, в знак на уважение и преклонение пред живота и делото на Нахит Зия, общинските съветници станаха на крака и го аплодираха.Почетният гражданин на Гоце Делчев Нахит Зия има изключителен принос за развитието на Гоцеделчевския край. Като народен представител и заместник-министър е подпомагал всички дейности, свързани с икономиката и инфраструктурата на общината. Има специален принос за благоустрояването на населените места в общината, осигуряването на необходимите средства и пускането в експлоатация на Пречиствателната станция за питейни води в Гоце Делчев, както и за подпомагане на общинската болница. През целия си жизнен път Нахит Зия бе истински патриот и родолюбец, милеещ за родния си край. Той е работил честно, почтено, всеотдайно и професионално в интерес на хората, града, района и родината.\r\nНахит Зия е роден в гр. Гоце Делчев на 26.10.1951 г. Завършил е Висшия финансово-стопански институт в Свищов. Професионалната му дейност започва през 1977 г. като икономист в УКВ завода. От 1980 до 1993 година е главен счетоводител и икономически директор на завод „Пиринпласт“ в гр.Гоце Делчев. От 1993 г. работи в банковата система. От декември 1999 г. е заместник-кмет на община Гоце Делчев. От 2001 година е заместник-министър на финансите на Република България в две последователни правителства. Народен представител в 40-то Народно събрание. През 2006 година, по време на изпълнение на служебните му задължения, Нахит Зия пострада тежко и след 11 години прекарани в кома почина през месец юли 2017 г.", "date": "2017.11.28", "title": "Благоевград: Общински съвет- Гоце Делчев удостои Нахит Зия посмъртно със званието „Почетен гражданин“"}
{"url": "http://www.focus-news.net/news/2017/11/28/2461680/podpisano-e-sporazumenie-mezhdu-balgariya-i-azerbaydzhan-za-otkrivaneto-na-direktna-vazdushna-vrazka-mezhdu-baku-i-sofiya.html", "text": "В рамките на официалното посещение на президента Румен Радев в Азербайджан в периода 12 - 14 октомври 2017 г. по време на срещата между президента на Азербайджан Н. Пр. Илхам Алиев и президента на България Н. Пр. Румен Радев е постигнато споразумение относно откриването на директна въздушна връзка между Баку и София. Това съобщиха от пресцентъра на Посолството на Азербайджан. Директните самолетни полети Баку - София - Баку ще се осъществяват от 16 януари 2018 г. от азербайджанската ниcкотарифна авиокомпания “Buta Airways”, дъщерна компания на националния превозвач Азербайджански авиолинии (AZAL). Върху логото на компанията е митичната свещена птица симург, изобразена във формата на традиционния азербайджански орнамент бута, който символизира огъня.\r\nКато намалява разстоянието между Баку и София, този полет ще изиграе важна роля за свързването на хора, идеи, стоки и услуги между нашите държави и по този начин ще допринесе за развитието на бизнес и икономическите връзки. Директните полети ще служат за цел да популяризират туризма и да увеличат броя на азербайджанските туристи, които избират България като нова туристическа дестинация и обратно. Фактически България е първата дестинация в Европейския съюз, където “Buta Airways” ще осъществи първия си директен полет. Също така е символично, че “Buta Airways” е първия ниcкотарифна авиокомпания извън Европейския съюз, пътуващ до София.\r\nНа 7 декември 2017 г. - Международния ден на гражданската авиация, от 12.00 часа в зала „София Гранд“ в хотел „Маринелa” (бул. „Джеймс Баучер“ №100) ще се проведе презентация за представяне на директната въздушна връзка Баку - София и туристическия потенциал на Азербайджан в България, да се запознае с местни туристически агенции и туристически оператори и да им представи възможностите, които предоставя откриващия се директен полет. На събитието ще бъде представена презентация относно директната въздушна връзка Баку - София и презентация относно туристическия потенциал на Азербайджан, последвана от възможността да се създадат контакти с азербайджанските колеги.", "date": "2017.11.28", "title": "Подписано е споразумение между България и Азербайджан за откриването на директна въздушна връзка между Баку и София"}
{"url": "http://www.focus-news.net/news/2017/11/28/2461681/plovdiv-vazstanoviha-paraklisa-sveti-arhangel-mihail-v-klisura-kadeto-se-pazyat-kostite-na-izbitite-po-vreme-na-aprilskoto-vastanie-mestni-zhiteli.html", "text": "Възстановиха параклиса „Свети Архангел Михаил” в Клисура, който се намира в двора на старата църква „Свети Никола”, опожарена по време на потушаването на Априлското въстание. Това каза в предаването „Часът на Карлово” по Радио „Фокус”-Пловдив Стоян Иванов, директор на Историческия музей в Клисура. „Възстановяването на самия параклис е отколешна мечта на клисурци, тъй като старата църква, която е опожарена и опустошена по време на Априлското въстание, заема особено място в живота на града”, заяви Иванов. „Години наред тази стара църква беше изоставена, но през 2008 година група клисурци и наши приятели започнахме първото почистване на двора”, посочи Иванов. Приятели на клисурци от София – Валентин Пръмов и Димитър Димитров, са изработили мраморен саркофаг, в който са били поставени костите на загиналите в църквата местни жители. През годините се събират средства, но реално едва през миналата година е бил извършен ремонт на покрива на параклиса и на дуварите, за да се съхранят. Преди няколко седмици, на празника Св. Архангел Михаил е била отслужена литургия от местния свещеник отец Явор, в която са се включили доста клисурци и гости на града.\r\n„Средствата, които се набираха през годините са изцяло от дарения на клисурци. Те не са много, но успяхме да ги вложим във възстановяването на двора на параклиса”, посочи още Стоян Иванов. Кампанията не е приключила, тя продължава и в момента. Стоян Иванов разказа също, че самата стара църква е била внушителен за времето си храм. Първото килийно училище започва в него, през 1785 година. По време на Априлското въстание в двора на църквата е осветено знамето на Панайот Волов, тя се е използвала  и за оръжеен склад. По време на потушаването на въстанието десетки клисурци търсят спасението си в тази църква и намират там смъртта си, тъй като  е била разрушена до основи. Затова там са събрани тленните останки на избитите клисурци.\r\n„Целта е тази църква да бъде посещавана и в бъдеще не само от клисурци, но и от  доста българи, които идват в градчето“, каза още Стоян Иванов.\r\nЦветана ТОНЧЕВА", "date": "2017.11.28", "title": "Пловдив: Възстановиха параклиса „Свети Архангел Михаил” в Клисура, където се пазят костите на избитите по време на Априлското въстание местни жители"}
{"url": "http://www.focus-news.net/news/2017/11/28/2461682/reuters-advokatat-na-zatvoreniya-bivsh-katalunski-vitseprezident-saobshti-che-klientat-mu-priema-nalaganeto-na-pryakata-vlast-na-madrid-nad-regiona.html", "text": "Адвокатът на затворения бивш вицепрезидент на Каталунската автономия Ориол Жункерас и на други трима членове на неговата партия  „Републиканска каталунска левица“ съобщи, че те са се съгласили Мадрид да поеме пряк контрол над региона, предаде Reuters.\r\nЖункерас и седмина бивши членове на каталунското регионално правителство бяха затворени на 2 ноември, обвинени в подклаждане на бунтове и злоупотреба с обществени средства, след като то обяви независимост от Испания. Приемането на властта на Мадрид над региона може да отмени решението на съда четиримата да бъдат задържани под стража преди съдебния процес срещу тях и да ги освободи преди изборите, които се готвят в региона. \r\nЧетиримата затворени членове на   „Републиканската каталунска левица“ – Жункерас, бившият външен министър Раул Ромева, бившият правосъден министър Карлес Мундо и на труда Долорс Баса са определени от партията да участват на изборите. \r\n„Те не са съгласни с прилагането на чл. 155 от испанската конституция, която премахва регионалното управление, но го приемат“, заяви техният адвокат. Той добави, че те не се отричат от политическото си мнение. \r\nБившият каталунски лидер Карлес Пучдемон, който е в изгнание в Белгия от обявяването на независимостта насам съобщи по-рано, че изборите ще са най-важните в регионалната история.  Виктор Турмаков", "date": "2017.11.28", "title": "Reuters: Адвокатът на затворения бивш каталунски вицепрезидент съобщи, че клиентът му приема налагането на пряката власт на Мадрид над региона"}
{"url": "http://www.focus-news.net/news/2017/11/28/2461683/valentin-chambov-izpalnitelna-agentsiya-po-gorite-nashata-strana-e-obezpechena-s-gorski-resurs-no-nie-tryabva-za-go-izpolzvame-efektivno.html", "text": "В България годишният отпад след сечища е около 1 милион куб. метра – на клони, дребноразмерна дървесина, листа, каза за Радио „Фокус“ – Пазарджик Валентин Чамбов, директор на дирекция в Изпълнителна агенция по горите и експерт по горско-дървесната биомаса по проекта \"Регионални политики за устойчива биоенергия“ по програма ИНТЕРРЕГ на ЕС, в рамките на който се провежда кръгла маса във Велинград. Той обясни, че този отпад почти не се оползотворява, тъй като се усвояват само около 30 хиляди кубически метра от него. \r\n„Трябва за отбележим, че събирането на 100%  на горската маса технологично не е възможно. Понякога дейностите по нейното събиране надвишават стойността на продукта. Това прави подходящо събирането на тази биомаса, само когато има висок процент на интензивна сеч или интензивна механизация“, коментира Чамбов. Той каза също, че резултатът от проекта, по който днес се провежда кръгла маса във Велинград, е изработения Национален план за действие за оползотворяване на горската биомаса, в който ще има дейности, приоритети и мерки как да бъде постигнато ефективното оползотворяване на горския ресурс. „Нашата страна е обезпечена с горски ресурс, но ние трябва да го оползотворяваме ефективно“, допълни  Чамбов.\r\nВаня НИКОЛОВА", "date": "2017.11.28", "title": "Валентин Чамбов, Изпълнителна агенция по горите: Нашата страна е обезпечена с горски ресурс, но ние трябва за го използваме ефективно"}
{"url": "http://www.focus-news.net/news/2017/11/28/2461684/estoniya-predade-na-balgariya-predsedatelstvoto-na-parlamentarnoto-izmerenie.html", "text": "По време на 58-мото пленарно заседание на КОСАК (Конференция на комисиите по европейски въпроси на ЕС) председателят на Комисията по европейските въпроси и контрол на европейските фондове (КЕВКЕФ) Кристиан Вигенин бе поканен да сподели опит и добри практики от дейността на КЕВКЕФ във връзка с популяризирането сред гражданите на темите и въпросите от Европейския дневен ред. Това съобщиха от пресцентъра на Народното събрание. \r\nПо време на своята реч председателят отбеляза, че националните парламенти допринасят активно за по-доброто функциониране на Европейския съюз, като сподели своето мнение, че те имат основна роля за гарантирането на легитимност и отчетност на действията на Съюза, повече демократичност и прозрачност. \"От изключително значение е националните парламенти да прилагат контрол върху своите правителства относно участието им в процеса на взимане на решения на европейско ниво\", заяви Кристиан Вигенин. \r\n„В условията на външни и вътрешни предизвикателства и кризи, ЕС трябва да покаже сила и решителност за запазване на единството и да отговори на очакванията на своите граждани в области като сигурността, икономическото развитие и преодоляването на социалните неравенства“, подчерта председателят на КЕВКЕФ.   \r\nВ тази връзка Кристиан Вигенин представи пред своите колеги някои добри практики на Комисията, чрез които се установява устойчив диалог и сътрудничество с гражданското общество. Той сподели, че за тази цел към КЕВКЕФ е формиран Обществен съвет, в чийто състав влизат 30 постоянни представители на академичните среди, синдикати, работодателски и студентски организации, институти и фондации, работещи по въпросите на ЕС. Добър отзвук сред гражданите среща и активността на Комисията в социалните медии: страниците на КЕВКЕФ във Фейсбук и Туитър предоставят редовна информация за нейната работа и дават възможност на гражданите да отправят своите въпроси и препоръки, както и да получат своевременно отговор.  \r\nЗаместник-председателят на Комисията Ивелина Василева сподели своите виждания по темите за бъдещето на ЕС. Тя отбеляза необходимостта Съюзът да се обедини около обща визия за своето бъдеще, която да включва задълбочаване и разширяване на интеграционните процеси, като същевременно Кохезионната политика трябва да продължи да бъде един от водещите инструменти за постигане на икономическа и социална конвергенция. Ивелина Василева подчерта, че политиката за разширяване на ЕС в региона на Западните Балкани е гаранция за стабилност, икономическо и социално развитие както за Югоизточна Европа, така и за целия континент.  \r\nПо темата за изграждане на устойчив Съюз на сигурност Иван Иванов, член на КЕВКЕФ, сподели, че обменът на информация е ключов за успешното противодействие на терористичната заплаха и предизвикателствата, свързани с тежката и организирана престъпност. Иван Иванов обясни, че създаването на нова структура за обмен на информация е приоритетна тема за Българско председателство на Съвета на ЕС. Той изрази надежда, че представеният от Европейската комисия в края на 2016 г. законодателен пакет за реформа на Шенгенската информационна система ще спомогне за преодоляването на политическите бариери, поставени пред България и Румъния във връзка с тяхното присъединяване към Шенгенското пространство. „Това ще подобри сигурността на европейско ниво, както и ще създаде предпоставки за по-голямо доверие между отделните държави-членки“, заяви Иван Иванов. Той също така обясни, че приемането на България в Шенген е от ключово значение за сигурността на Съюза, тъй като България е негова външна граница. \r\n58-мото пленарно заседание на КОСАК беше закрито със своеобразно предаване на щафетата от Естония на България, която поема председателството на Съвета на ЕС от 1 януари 2018 г. Кристиан Вигенин благодари на естонския си колега Томас Витсут за добре свършената работа и конструктивен дух на сътрудничество, като отбеляза, че се надява то да продължи и през следващите шест месеца.   \r\nПредседателят на КЕВКЕФ се обърна към участниците с пожелание да се видят отново по време на планираните заседания на КОСАК в София - среща на председателите на 21-22 януари и пленарно заседание на 17 - 19 юни.", "date": "2017.11.28", "title": "Естония предаде на България председателството на парламентарното измерение"}
{"url": "http://www.focus-news.net/news/2017/11/28/2461685/gabrovo-narodniyat-predstavitel-ot-gerb-iglika-ivanova-sabeva-organizira-priemen-den-v-selo-kereka-na-2-dekemvri.html", "text": "Народният представител от ГЕРБ - Габрово Иглика Иванова-Събева ще проведе приемен ден за жителите на дряновското село Керека. Това съобщиха от пресцентъра на ПП ГЕРБ. Той ще бъде на 2 декември от 16.00 часа в читалището в селото. Заедно с нея с жителите на селото ще се срещне и общинският съветник от ГЕРБ - Дряново Преслава Демирева.", "date": "2017.11.28", "title": "Габрово: Народният представител от ГЕРБ Иглика Иванова-Събева организира приемен ден в село Керека на 2 декември"}
{"url": "http://www.focus-news.net/news/2017/11/28/2461686/kiril-dobrev-vrachi-na-15-studenti-udostoverenie-za-zavarshen-stazh-v-bsp.html", "text": "Зам.-председателят на БСП Кирил Добрев връчи на 15 студенти удостоверение за завършен стаж в БСП. Това съобщиха от пресцентъра на НС на БСП. Младежите, които учат по специалностите право, политология, политика и общество, журналистика, история, международни отношения, икономика, избраха да завършат своя стаж под надслов „ОпоЗнай ме” в БСП в три отдела - Международен отдел, Организационен отдел и Парламентарна дейност.\r\nЗам.-председателят на БСП Кирил Добрев попита младите хора за впечатленията им по време на стажа през месец ноември. Студентите изразиха благодарност за дадената им възможност да станат съпричастни към партийната и парламентарна работа. Те бяха категорични, че БСП дава възможност на младите хора да се реализират.\r\nНа връчването на удостоверенията присъства и председателят на МО на БСП Вероника Делибалтова и директорът на НПИ „Димитър Благоев” Ивелин Николов.", "date": "2017.11.28", "title": "Кирил Добрев връчи на 15 студенти удостоверение за завършен стаж в БСП"}
{"url": "http://www.focus-news.net/news/2017/11/28/2461687/chosun-ilbo-severna-koreya-se-nuzhdae-ot-samo-oshte-edno-yadreno-izpitanie-za-da-priklyuchi-razrabotkata-na-orazhieto-si.html", "text": "Според китайски източници Северна Корея най-вероятно ще проведе още едно ядрено изпитание преди да приключи разработката на своята оръжейна програма, пише южнокорейският  “Чосун Илбо“.\r\nИзточникът съобщи, че е чул новината от свой познат високопоставен севернокорейски армейски офицер. Той допълни, че следващото ядрено изпитание ще бъде най-мощното от всичките севернокорейски тестова до момента. Източникът допълни, че датата му ще бъде определена от лидера на страната Ким Чен-ун.\r\nМеждувременно \"Центърът за стратегически и международни изследвания\" – базиран в САЩ „тинк-танк“ съобщи, че има „увеличена възможност“ режимът в Пхенян да започне през следващите седмици дейност по своите „оръжия за масово поразяване“.  Виктор Турмаков", "date": "2017.11.28", "title": "„Чосун Илбо“: Северна Корея се нуждае от само още едно ядрено изпитание, за да приключи разработката на оръжието си"}
{"url": "http://www.focus-news.net/news/2017/11/28/2461688/haskovo-okrazhniyat-sad-nalozhi-myarka-zadarzhane-pod-strazha-na-turski-grazhdanin-za-shofirane-sled-upotreba-na-alkohol-i-podkup-na-politseyski-sluzhitel.html", "text": "Окръжният съд наложи мярка „Задържане под стража“ на турски гражданин за шофиране след употреба на алкохол и подкуп на полицейски служител. Това съобщиха от пресцентъра на Апелативна прокуратура - Пловдив. Днес по искане на Окръжна прокуратура - Хасково съдът определи мярка за неотклонение „Задържане под стража“ спрямо Ракип Й., на 33 г., турски гражданин, привлечен като обвиняем за това, че дал подкуп на длъжностно лице – полицейски орган, за да не му бъде съставен акт за административно нарушение и за това, че управлявал моторно превозно средство с концентрация на алкохол в кръвта над 1.2 на хиляда, установено по надлежния ред. \r\nНа 25 ноември 2017 г., в Свиленград, полицейски служители спрели за проверка лек автомобил, марка „Фолксваген Пасат“, управляван от обвиняемия Ракип Й. При извършения тест с техническо средство „Дрегер“ е установено, че той управлявал моторното превозно средство с концентрация на алкохол от 2.38 промила в кръвта си. За да не му бъде съставен акт за административно нарушение, обвиняемият подхвърлил в полицейския автомобил 100 турски лири, които служителят на МВР не взел и веднага уведомил дежурния в РУ на МВР - Свиленград. На местопроизшествието пристигнал разследващ полицай и били извършени действия по досъдебното производство.  \r\nОпределението на Окръжен съд - Хасково може да се обжалва пред Апелативен съд-Пловдив.", "date": "2017.11.28", "title": "Хасково: Окръжният съд наложи мярка „Задържане под стража“ на турски гражданин за шофиране след употреба на алкохол и подкуп на полицейски служител"}
{"url": "http://www.focus-news.net/news/2017/11/28/2461689/pazardzhik-s-kontsert-v-teatar-dom-pametnik-v-panagyurishte-priklyuchvat-proyavite-po-proekta-izkustvo-s-panagyurski-dah-tvorchestvo-ot-obshtnostta-za-obshtnostta.html", "text": "Проектът „Изкуство с панагюрски дъх – творчество От общността За общността“ приключва с китарно-оперен концерт тази вечер в Панагюрище. Това съобщи за Радио „Фокус“ – Пазарджик Радка Костуркова от Общината. Тя уточни, че концертът на Орлин Чолаков - Трубадура и със специалното участие на Александрина Чолакова ще се състои в голямата зала на Театър Дом-паметник от 19.00 часа. „В продължение на почти седмица жителите и гостите на Панагюрище имаха възможността да се докоснат до творчеството на местни творци, художници, музиканти. С признателност към панагюрските творци и уважение към цялата панагюрска общност, за втора поредна година Община Панагюрище организира „Изкуство с панагюрски дъх – творчество От общността За общността“, отбеляза Костуркова.\r\nВаня НИКОЛОВА", "date": "2017.11.28", "title": "Пазарджик: С концерт в Театър Дом-паметник в Панагюрище приключват проявите по проекта „Изкуство с панагюрски дъх – творчество От общността За общността“"}
{"url": "http://www.focus-news.net/news/2017/11/28/2461690/anadolu-agency-do-2023-g-turtsiya-shte-priklyuchi-razrabotkata-na-iztrebitel-svoe-proizvodstvo.html", "text": "Турският министър на отбраната Нуретин Чанъклъ съобщи, че до 2023 г. проектът за национален изтребител TF-X ще полети, предава  Anadolu Agency.\r\n„Ние ще приключим всичките стъпки колкото се може по-скоро. Няма да има забавяне“, заяви Чанъклъ. „Нека не казвам точна дата, но основната ни цел е той да полети през 2023 г.“, добави той.  \r\n„Турция няма да разчита нито на една държава или компания за проекта“, уточни той. „Когато работиш с една компания, или когато разчиташ на една държава, може да се сблъскаш с различни проблеми в определени стадии на проекта“, добави Чанъклъ.  Виктор Турмаков", "date": "2017.11.28", "title": "Anadolu Agency: До 2023 г. Турция ще приключи разработката на изтребител свое производство"}
{"url": "http://www.focus-news.net/news/2017/11/28/2461691/milena-kadieva-fondatsiya-dzhendar-alternativi-uvelichava-se-broyat-na-detsata-v-plovdiv-zasegnati-ot-seksualno-nasilie.html", "text": "Увеличава се броят на децата в Пловдив, които са засегнати от сексуално насилие. Това съобщи на пресконференция адвокат Милена Кадиева, от Фондация „Джендър алтернативи“, предаде репортер на Радио „Фокус” – Пловдив. „За 5 години в Синята стая са били проведени разпити на 112 малолетни и непълнолетни деца. Стаята е специализирано помещение за разпит на деца, участващи в различни съдебни и досъдебни производства”, поясни Кадиева. „Стряскащото в статистиката е, че 83% от всички тези случаи касаят сексуално насилие и сексуален тормоз“, каза Кадиева. По думите й голяма част от тях се отнасят за изнасилване, друга - за блудство, а трета част – за сексуален тормоз, в неговите различни форми.\r\nАдвокат Кадиева посочи пример с две малолетни момичета – сестри на 8 и на 11 години, с които е блудствал военен. Той живеел край Пловдив в една и съща кооперация със семейството на децата и тъй като били близки, родителите понякога оставяли момиченцата при него. В момента по случая се води досъдебно производство, а юристи от фондацията са поели казуса безплатно.\r\nЦветана ТОНЧЕВА", "date": "2017.11.28", "title": "Милена Кадиева, Фондация „Джендър алтернативи“: Увеличава се броят на децата в Пловдив, засегнати от сексуално насилие"}
{"url": "http://www.focus-news.net/news/2017/11/28/2461692/blagoevgrad-obshtinski-savet-bansko-odobri-uchastieto-na-obshtinata-v-nov-sotsialen-proekt.html", "text": "На своето редовно заседание, Общински съвет Банско одобри участието на Общината като партньор в проект „Насърчаване на социалното включване чрез развитие на умения за самостоятелност и личностно развитие”. Това съобщиха от пресцентъра на Община Банско. Проектът е с водеща организация Сдружение с нестопанска цел „Волейболен клуб Спартак” и се изпълнява по приоритетна ос „Намаляване на бедността и насърчаване на социалното включване”. В рамките на предвидените дейности, 12 лица, между 18 и 24 години, настанени в резидентни социални услуги, ще получават специализирана подкрепа с цел развитие на талантите им, придобиване на умения за самостоятелен живот, ще се търсят начини за подобряване на професионалното и личностното им развитие, ще им бъдат правени индивидуални консултации.\r\nВ отговор на молба от Българската ски федерация, бяха отпуснати 120 000 лева за организацията на Световната купа по сноуборд през 2018 година. Състезанията в дисциплините паралелен гигантски слалом и сноуборд крос, ще се проведат от 26 до 28 януари, когато световният елит в сноуборда отново ще се събере в Банско на последна репетиция преди Зимната олимпиада в Корея.Две общински наредби претърпяха изменения и допълнения: Наредбата за определянето и администрирането на местните такси и цени на услуги и права на територията на община Банско бе изменена в съответствие с националното законодателство, както и в кореспонденция с останалите действащи общински наредби.\r\nВ действащата Наредба за търговската дейност бе удължен срокът на издаване на разрешение за удължено работно време на обектите от една на три години. С оглед поддържането на по-добра хигиена и ред на организирания промишлен пазар в гр. Банско, в наредбата бяха допълнени конкретни изисквания към търговците, упражняващи тази дейност. Съветниците приеха ПУП – План за изменение на улична и дворищна регулация на село Филипово в района на корекцията на река Градинишка. Проектът предвижда осигуряването на транспортен достъп до три квартала на населеното място, разположени при голяма денивелация. Паралелно с това ще бъде извършена корекция на реката, т.е. ще бъде изградена защитна стена срещу преливане на водите й.", "date": "2017.11.28", "title": "Благоевград: Общински съвет-Банско одобри участието на Общината в нов социален проект"}
{"url": "http://www.focus-news.net/news/2017/11/28/2461693/ministar-neno-dimov-predstavi-pred-evrokomisar-karmenu-vela-merki-za-podobryavane-kachestvoto-na-atmosferniya-vazduh.html", "text": "Мерки за подобряване на качеството на атмосферния въздух в България бяха представени днес от министъра на околната среда и водите Нено Димов на работна среща с европейския комисар по околна среда, морско дело и рибарство Кармену Вела в Брюксел. Това съобщиха от пресцентъра на Министерството на околната среда и водите. В срещата участваха зам.-министрите на енергетиката Жечо Станков, на транспорта, информационните технологии и съобщенията Ангел Попов, на икономиката Лъчезар Борисов и зам.-кметовете по екология на София – Йоана Христова, на Бургас – Руска Бояджиева и на Асеновград – Петър Бояджиев.   \r\nМинистър Димов информира комисар Вела, че мерките са дискутирани и подкрепени на високо политическо ниво на конференция „Проблеми и решения за подобряване качеството на атмосферния въздух“ през миналата седмица в София. Беше договорено в най-скоро време да бъде изработен график за прилагането им.    \r\nСледващата работна среща с Европейската комисия по въпроса ще бъде в края на януари. Проблемът ще бъде дискутиран и на конференция за екоиновации и чистота на въздуха под патронажа на Българското председателство през февруари в София.", "date": "2017.11.28", "title": "Министър Нено Димов представи пред еврокомисар Кармену Вела мерки за подобряване качеството на атмосферния въздух"}
{"url": "http://www.focus-news.net/news/2017/11/28/2461694/sport-do-momenta-sa-prodadeni-poveche-ot-700-hil-bileta-za-machovete-ot-svetovnoto-parvenstvo-po-futbol-prez-2018-godina.html", "text": "По данни на ФИФА повече от 742 хил. билета са продадени до момента за Световното първенство по Футбол през 2018 г., което ще се проведе в Русия.\r\nНай-голяма активност в покупката на билети бележат руските фенове, като сред другите страни най-силен интерес има в САЩ, Бразилия, Германия, Китай, Мексико, Израел, Аржентина, Австралия и Англия.  Виктор Турмаков", "date": "2017.11.28", "title": "Спорт: До момента са продадени повече от 700 хил. билета за мачовете от Световното първенство по футбол през 2018 година"}
{"url": "http://www.focus-news.net/news/2017/11/28/2461695/d-r-kristiyan-kirilov-obshtinski-savet-svishtov-nagradata-na-asotsiatsiyata-na-dunavskite-obshtini-ni-dava-stimul-da-prodalzhim-polzotvornata-si-savmestna-rabota.html", "text": "Наградата на Асоциацията на Дунавските общини за Община Свищов ни дава стимул да продължим ползотворната си съвместна работа. Това заяви в предаването „Добре дошли в Свищов“ на Радио „Фокус“ – Велико Търново председателят на Общинския съвет в Свищов д-р Кристиян Кирилов. Призът бе връчен на Община Свищов във връзка с това, че тя е една от основателките на асоциацията и вече 25 години изпълнява съвестно задълженията си. \r\n„Благодарим на Красимир Кръстев, който е бил кмет към тогавашния момент, че е бил един от учредителите. През годините, а и в момента, се работи доста активно. За нас тази награда е едно удовлетворение от свършената работа. Смятаме и занапред да сме активни и полезни със своите умения. Ще продължим да показваме положителните страни на членството си“, обясни д-р Кирилов. Той уточни, че при създаването на Асоциацията на Дунавските общини в нея са членували едва 8 общини, а сега те са 30. Част от Управителния съвет на организацията е кметът на Свищов Генчо Генчев.\r\nЛуиза ТРАНЧЕВА", "date": "2017.11.28", "title": "Д-р Кристиян Кирилов, Общински съвет-Свищов: Наградата на Асоциацията на Дунавските общини ни дава стимул да продължим ползотворната си съвместна работа"}
{"url": "http://www.focus-news.net/news/2017/11/28/2461696/ria-novosti-pregovorite-v-zheneva-zapochvat-sas-sreshta-mezhdu-stefan-de-mistura-i-siriyskata-opozitsiya.html", "text": "Осмият кръг на междусирийските преговори започна официално в Женева със среща между специалния пратеник на ООН Стефан де Мистура и делегацията на обединената сирийска опозиция начело с Насър Харири, предава РИА Новости.\r\nТова е първата среща между Де Мистура с новата единна делегация на сирийската опозиция, формирана през изминалата седмица по време на конференция в Рияд. Очаква се в Женева да пристигне и делегацията на правителството на Сирия начело с постоянния представител на страната в ООН Башар Джаафари.  Виктор Турмаков", "date": "2017.11.28", "title": "РИА Новости: Преговорите в Женева започват със среща между Стефан де Мистура и сирийската опозиция"}
{"url": "http://www.focus-news.net/news/2017/11/28/2461697/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. В западната част на областта вали слаб сняг, а в източната валежите са от слаб дъжд, пътните настилки са мокри, по високите части - заснежени, но почистени и обработени. Остават ограниченията за товарните автомобили да се движат без ремаркета и полуремаркета през прохода Превала и по пътя Батак – Доспат. През деня не са получавани сигнали за инциденти по пътищата в областта. Заради валежите е повишена опасността от падащи камъни.\r\nВ Смолян ръми дъжд, пътните настилки са мокри. Автомобилният трафик е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2017.11.28", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2017/11/28/2461698/plovdiv-inovativni-resheniya-za-podpomagane-na-detsa-zhertvi-na-seksualno-nasilie-shte-badat-prilagani-po-proekt-v-grada.html", "text": "Иновативни решения за подпомагане на деца – жертви на сексуално насилие, ще бъдат прилагани по проект в Пловдив. Това съобщи на пресконференция в града адвокат Милена Кадиева, изпълнителен директор на Фондация „Джендър алтернативи“, предаде репортер на Радио „Фокус” – Пловдив. В рамките на проекта ще бъдат проучени и анализирани две конкретни социални иновации, които се прилагат в Ирландия – „Център за жертви на сексуално насилие“ и „Кризисна мрежа при сексуални насилие“. \r\n„Сравнихме каква е нашата национална правна рамка и рамката на съответната държава. Установихме, че имаме доста сериозна близост, чисто законодателно, със здравната рамка на Република Ирландия и по-точно - с Центъра за сексуално насилие в град Корк, затова решихме да работим заедно. Идеята е техният модел, който е специфичен и работещ, да бъде прехвърлен в български условия”, добави Кадиева. По думите й спецализираният център в Корк работи вече 35 години. „Другото, което беше интересно и любопитно за нас, е, че техният екип работи денонощно, осигурява услугата 24 часа в денонощието, 365 дни в годината. Техният екип включва психолози, психотерапевти, детски психолози и психотерапевти, социални работници, юристи и медицински работници-специалисти. Те всички по график, на смени – дневна и нощна, покриват този денонощен цикъл за подпомагане на пострадалите от сексуално насилие”, добави адвокат Кадиева.\r\nСъвместният проект на Община Пловдив с Ирландия е логично продължение на усилията на фондацията за подкрепа на лица, пострадали от сексуално насилие, и ще бъде реализиран с финансовата подкрепа на Оперативна програма „Развитие на човешките ресурси\", съфинансирана от Европейския социален фонд.\r\nЦветана ТОНЧЕВА", "date": "2017.11.28", "title": "Пловдив: Иновативни решения за подпомагане на деца – жертви на сексуално насилие, ще бъдат прилагани по проект в града"}
{"url": "http://www.focus-news.net/news/2017/11/28/2461699/pregled-na-mezhdunarodnite-novini-do-18-chasa-agentsiya-fokus.html", "text": "Председателят на Европейската комисия Жан-Клод Юнкер назначи Франс Тимерманс за посредник в разрешаването на граничния спор между Словения и Хърватия.\r\nОчаква се нидерландският политик да посети двете страни преди края на текущата година, заяви за агенцията говорител на ЕК.\r\n*** Правителството на Сирия се договори във вторник за прекратяване на огъня в Източна Гута, след дни на тежки бомбардировки. Това съобщи специалният представител на ООН за Сирия Стефан де Мистура.\r\n„Русия предложи и правителството (на Сирия) прие примирие в Източна Гута\", обяви дипломатът от ООН пред репортери в Женева, където е в ход осмият кръг от мирните преговори за близкоизточната република. \r\nСтефан де Мистура заяви, че е научил за предложението по време на срещата на посланиците от държавите, които са постоянни членове на Съвета за сигурност - Великобритания, Франция, Китай, Русия и САЩ, проведена по-рано във вторник. \r\nИзточна Гута, разположена на изток от Дамаск, е един от последните останали в Сирия бастиони на противниците на Башар Асад. Тя влиза в една от четирите т.нар. „зони за деескалация\", обособени с цел да бъде ограничено насилието в Сирия. \r\n*** Ирландският вицепремиер Франсис Фицджералд подаде оставка в опит да отслаби политическата криза, която заплашва да свали правителството.\r\nКризата избухна миналата седмица и можеше да доведе до предсрочни избори преди Коледа - в критичен период за Ирландия, преди срещата на върха на ЕС, където ще доминира темата за ирландската граница след Брекзит.\r\n*** Адвокатът на затворения бивш вицепрезидент на Каталунската автономия Ориол Жункерас и на други трима членове на неговата партия  „Републиканска каталунска левица“ съобщи, че те са се съгласили Мадрид да поеме пряк контрол над региона, предаде Reuters.\r\nЖункерас и седмина бивши членове на каталунското регионално правителство бяха затворени на 2 ноември, обвинени в подклаждане на бунтове и злоупотреба с обществени средства, след като то обяви независимост от Испания. Приемането на властта на Мадрид над региона може да отмени решението на съда четиримата да бъдат задържани под стража преди съдебния процес срещу тях и да ги освободи преди изборите, които се готвят в региона. \r\nЧетиримата затворени членове на   „Републиканската каталунска левица“ – Жункерас, бившият външен министър Раул Ромева, бившият правосъден министър Карлес Мундо и на труда Долорс Баса са определени от партията да участват на изборите. \r\n„Те не са съгласни с прилагането на чл. 155 от испанската конституция, която премахва регионалното управление, но го приемат“, заяви техният адвокат. Той добави, че те не се отричат от политическото си мнение. \r\nБившият каталунски лидер Карлес Пучдемон, който е в изгнание в Белгия от обявяването на независимостта насам съобщи по-рано, че изборите ще са най-важните в регионалната история. \r\n*** Във вторник, 28 ноември, албанците честват 105-та годишнина от обявяване на независимостта.\r\nНационалният празник на страната е известен още като Деня на знамето. Този ден бележи едно от най-големите постижения на албанската нация – историческия момент, в който Исмаил Кемали и други албански дейци издигат знамето във Вльора, обявявайки Албания за суверенна и независима държава.\r\n*** Народът на Косово очаква, че краят на диалога между Белград и Прищина ще завърши с признаването от сръбска страна на независимостта на най-младата държава на Балканския полуостров.\r\n„За нас диалогът със Сърбия има смисъл, само ако доведе до признаване“ на косовската независимост, подчерта Харадинай в интервюто, дадено на сръбски език. \r\nНа въпрос дали е възможна подялба на Косово, както предлагат някои сръбски политици, Харадинай отговори: „Играта с границите на Балканите е опасна, който и да я играе. Не вярвам, че това са сериозни думи и не искам да говоря за това, защото знаем какво ще се случи, ако се заиграем с това“.\r\n„Ще последват трагедии, които все още си спомняме, и не е разумно да говорим за това, това е много опасно\", допълни косовският премиер. \r\n*** Споразумението за доставка в Турция на зенитно-ракетните комплекси С-400 „Триумф“ е въпрос, който засяга Москва и Анкара. Това заяви пред журналисти Кирил Логвинов, ръководител на отдела за НАТО към Департамента за европейско сътрудничество към Министерството на външните работи на Руската федерация, коментирайки декларираната загриженост от страна на Алианса във връзка със сделката.\r\n„Ако трябва да оценяваме недоволството на една или друга страна и да коментираме всички изявления…Това засяга нас и Турция“, заяви Логвинов в кулоарите на Берлинската конференция по сигурността, която се провежда във федералната германска столица в периода 28-29 ноември.\r\nРусия и Турция подписаха договор за доставка на С-400 в средата на септември. По-рано турският държавен глава Реджеп Тайип Ердоган съобщи, че Анкара вече е направила първата вноска за системите. Подписването на договора бе разкритикувано от САЩ, които заявиха, че най-добрият вариант за противоракетна отбрана на Турция е този, който е съвместим с въоръжението на НАТО. Генералният секретар Йенс Столтенберг обаче подчерта, че Анкара има право да взима сама подобни решения.\r\n***", "date": "2017.11.28", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/11/28/2461700/stara-zagora-biblioteka-iskra-i-mladezhki-tsentar-za-razvitie-vzaimopomosht-v-kazanlak-postavyat-nachaloto-na-initsiativata-ezikovo-kafene.html", "text": "Библиотека „Искра“ и Младежки център за развитие „Взаимопомощ“ в Казанлък поставят началото на инициативата „Езиково кафене“. Това каза за Радио „Фокус“ директорът на библиотеката Анна Кожухарова. Тя посочи, че новата инициатива е резултат от желанието на екипа на библиотеката да бъде разширен периметърът от взаимоотношения на библиотеката и неправителствения сектор, като бъдат привличани все повече доброволци към дейността на културния институт. „Интересен факт е, че това се случва и световната тенденция може да има и своето казанлъшко измерение“, каза Кожухарова.\r\nПремиерата на „Езиково кафене“ ще бъде на 5 декември от 17.30 часа в библиотека „Искра“. Инициативата „Езиково кафене“ е заинтригувала екипа на библиотеката в Казанлък по време на обучение във Финландия и е инициатива, която там библиотеките широко разпространяват и поддържат. Заниманията в „Езиково кафене“ ще се провеждат в непринудена обстановка, като целта е хората да усъвършенстват своите езикови умения да общуват, да разширяват периметъра си на познание. В инициативата партньор на библиотеката е Младежки център за развитие „Взаимопомощ“. Кафенето започва с италиански език, като инициативата ще бъде за тези хора, които искат да получат елементарни познания по този език да се запознаят с културата, обичаите, туристическите забележителности и кухнята на Италия. Вторият етап от „Езиково кафене“ е в посока създаване на възможност децата от градините да изучават езика, а на следващ етап ще бъде реализирано „Езиково кафене“ в областта на българския език. Идеята на Библиотека „Искра“ е тази инициатива да се утвърди и да бъде развита във времето с пълен учебен цикъл.\r\nСлавяна ГАЙДАРОВА", "date": "2017.11.28", "title": "Стара Загора: Библиотека „Искра“ и Младежки център за развитие „ Взаимопомощ“ в Казанлък поставят началото на инициативата „Езиково кафене“"}
{"url": "http://www.focus-news.net/news/2017/11/28/2461701/sliven-snezhnata-pokrivka-v-rayona-na-ichera-e-2-3-sm-v-rakovo-10-sm-byala-do-10-sm-pri-selata-stara-reka-zaychare-sredorek-i-bozhevtsi-okolo-20-25-sm.html", "text": "Няма проблеми заради снега по пътищата в планинската част на община Сливен. Снежната покривка в района на Ичера е 2- 3 см, в Раково – 10 см, Бяла – до 10 см, в района на селата Стара река, Зайчаре, Средорек и Божевци е около 20-25 см. Няма ограничения  заради снеговалежа по пътищата на територията  на Сливенска област, съобщиха за Радио „Фокус“ – Сливен от Областно пътно управление-Сливен.  Трафикът в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.\r\nКотленски проход е отворен за всички моторни превозни средства.  Проходите „Вратник” и Твърдишки са  забранени за МПС над 10 т. Временно са въведени следните ограничения за движение по пътя Бяла – Сливен. При км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срокът на ограничението е  до 30 ноември.\r\nВ област Ямбол движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Движението се осъществява по изграден обходен път до моста с ограничение на скоростта до 30 км/ч. Движението по пътя Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка.\r\nДвижението по пътя  Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка. Движението по пътя Малък Манастир – Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.", "date": "2017.11.28", "title": "Сливен: Снежната покривка в района на Ичера е 2- 3 см, в Раково – 10 см, Бяла – до 10 см, при селата Стара река, Зайчаре, Средорек и Божевци - около 20-25 см"}
{"url": "http://www.focus-news.net/news/2017/11/28/2461702/veliko-tarnovo-osiguryavane-na-byudzhetna-stabilnost-i-dostapnost-do-kachestveni-administrativni-uslugi-sa-chast-ot-realiziranite-prioriteti-na-obshtina-svishtov-za-2017-g.html", "text": "Осигуряване на бюджетна стабилност и достъпност до качествени административни услуги са само част от реализираните приоритети на Община Свищов за 2017 година. Това стана ясно по време на представянето на свършеното до момента от управленската програма на кмета Генчо Генчев. От Община Свищов припомниха за Радио „Фокус” – Велико Търново, че Стратегията е за периода 2015 - 2019 година. През 2017 година местната администрация въведе иновативни форми на управление, взе устойчиви решения и получи признания за постигнати високи резултати и реализиране на мащабно инвестиционно строителство. Ръководството на Община Свищов утвърди политика на активно търсене на допълнителен финансов ресурс, законови действия и механизми за решаване проблемите на местните жители чрез привличане на значителни финансови средства. Кметът на Свищов Генчо Генчев започна доклада си с назоваване на ясните приоритети. „Те са свързани със социална ангажираност, бюджетна стабилност, достъпност до качествени административни услуги и подобряваща се обществена среда. И през предстоящата 2018 година ще продължим да работим за реализирането на визията за развитие на Община Свищов - градът да се превърне в проспериращ, модерен, транспортен, образователен, културен и туристически център, привлекателно място за живот и инвестиции. Целим Свищов да се превърне в община с неповторим и разпознаваем облик. Уверен съм, че всичко това е възможно да се постигне само в резултат на партньорски усилия между общинската администрация, Общинския съвет, държавните ведомства и институции, неправителствените организации и гражданите на община Свищов”, каза още Генчо Генчев.\r\nНа консултативния съвет присъстват директори на дирекции от общинска администрация, кметове на кметства, общински съветници, директори на детски градини и училища в община Свищов, представители на културни институции, на бизнеса, на неправителствени организации и граждани.\r\nЛуиза ТРАНЧЕВА", "date": "2017.11.28", "title": "Велико Търново: Осигуряване на бюджетна стабилност и достъпност до качествени административни услуги са част от реализираните приоритети на Община Свищов за 2017 г."}
{"url": "http://www.focus-news.net/news/2017/11/28/2461703/pazardzhik-vremenno-dvizhenieto-se-osashtestvyava-samo-v-izprevarvashtata-lenta-na-avtomagistrala-trakiya-pri-km-71-v-posoka-burgas-poradi-patnotransportno-proizshestvie.html", "text": "Временно движението се осъществява само в изпреварващата лента на автомагистрала \"Тракия\", при км 71 в посока Бургас, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.11.28", "title": "Пазарджик: Временно движението се осъществява само в изпреварващата лента на автомагистрала \"Тракия\", при км 71 в посока Бургас, поради пътнотранспортно произшествие"}
{"url": "http://www.focus-news.net/news/2017/11/28/2461704/afp-svatbata-na-britanskiya-prints-hari-i-megan-markal-shte-se-provede-v-uindzorskiya-dvorets-prez-may-2018-godina.html", "text": "Британският принц Хари и неговата американска годеница Мегън Маркъл ще се оженят в църквата „Сейнт Джордж“ в Уиндзорския дворец през май следващата година, предава  AFP.\r\n„Нейно величество кралица Елизабет II даде разрешение сватбата да се проведе в църквата. Кралското семейство ще поеме разноските по сватбата“, пише в официално заявление на Кенсингтънския дворец, който е официалната резиденция на принц Хари.  Виктор Турмаков", "date": "2017.11.28", "title": "AFP: Сватбата на британския принц Хари и Мегън Маркъл ще се проведе в Уиндзорския дворец през май 2018 година"}
{"url": "http://www.focus-news.net/news/2017/11/28/2461705/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nТемпературите са в интервала от  – 3 до 8°. Времето над страната е облачно. Слаб до умерен вятър духа в областите Бургас, Варна, Кърджали, Пазарджик, Разград, Русе, Силистра, София и Шумен. \r\nСлаб дъжд вали в района на Босна и Малко Търново /обл. Бургас/, Гулянци и Деков /обл. Плевен/. Сняг вали в областите Перник, София и Смолян.\r\nПътните настилки в страната са предимно мокри и заснежени, по усойните места заледени, почистени и обработени.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” - забранен за движение на товарни автомобили с ремаркета и полуремаркета.\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево;\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 тона поради снегопочистване. Срок до 30.11.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: до 05.12.2017 г. движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Шофьорите на автомобили до 12 тона да се придвижват с повишено внимание. \r\nОПУ-Пазарджик: \r\nВременно са въведени следните ограничения за движение на МПС:\r\nПът ІІ-37: Движението по път ІІ-37 гр. Батак – гр. Доспат се ограничава за товарни автомобили с ремаркета и полуремаркета до 29.11.2017 г. Движението в района се регулира с пътни знаци. \r\nПът III-843: Тежкотоварните МПС над 12 т да се движат без ремаркета и полуремаркета по път III-843 Велинград – Сърница; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІ-37: Движението по път ІІ-37 гр. Батак – гр. Доспат се ограничава за товарни автомобили с ремаркета и полуремаркета до 29.11.2017 г. Движението в района се регулира с пътни знаци. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.11.28", "title": "Актуална пътна обстановка към 17.30 часа"}
{"url": "http://www.focus-news.net/news/2017/11/28/2461706/politico-severnoirlandskata-partiya-shin-feyn-preduprezhdava-za-grazhdansko-nepodchinenie-v-sluchay-che-brekzit-dovede-do-tvarda-granitsa-v-irlandiya.html", "text": "Според депутата от северноирландската партия „Шин Фейн“ Крис Хазард увеличаването на мерките за сигурност по границата на остров Ирландия ще доведе до „гражданско неподчинение“, предава Politico.\r\nХазард заяви по време на пресконференция в Лондон, че завръщането към „твърда“ граница между Северна Ирландия и Република Ирландия заради Брекзит ще ядоса местните хора. \r\n„Ако видим ситуация, при която ще получим гранични пунктове или каквито и да е заграждения, смятам, че хората няма да искат това“, заяви депутатът.  Виктор Турмаков", "date": "2017.11.28", "title": "Politico: Северноирландската партия „Шин Фейн“ предупреждава за „гражданско неподчинение“ в случай, че Брекзит доведе до „твърда“ граница в Ирландия"}
{"url": "http://www.focus-news.net/news/2017/11/28/2461707/mezhdunaroden-zhenski-klub-sofiya-shte-organizira-blagotvoritelen-bazar-na-3-dekemvri.html", "text": "Международен женски клуб – София ще организира Благотворителен базар на 3 декември 2017 г. Това съобщиха от пресцентъра на Посолството на Република Азербайджан. На провеждащия се всяка година базар страните показват ръчни изработки, музика, сувенири, фолклор, кухня, образци облекла, литература, култура и традиции. Събраните средства отиват като помощ на благотворителните организации в България. Събитието ще се проведе в Интер Експо Център на бул. \"Цариградско шосе\" 147 от 10.00 до 19.00 часа. Цената на билета 4 лева.", "date": "2017.11.28", "title": "Международен женски клуб – София ще организира Благотворителен базар на 3 декември"}
{"url": "http://www.focus-news.net/news/2017/11/28/2461708/stara-zagora-pametna-plocha-na-vsichki-voenni-formirovaniya-v-garnizon-kazanlak-shte-bade-otkrita-v-grada-na-2-dekemvri.html", "text": "Паметна плоча на всички военни формирования в гарнизон Казанлък от 1878 г. до наши дни ще бъде открита на 2 декември. Това каза за Радио „Фокус“ полковник Стоян Куршумов, председател на Съюза на офицерите от резерва и запаса в Казанлък. Той посочи, че плочата ще бъде поставена на КПП на 61-ва Стрямска механизирана бригада в Казанлък. Организатор на инициативата е Съюзът на офицерите от резерва и запаса в Казанлък. Откриването на Паметната плоча ще бъде в 9.00 часа, след което ще бъдат поднесени венци и цветя на Паметната плоча на подпоручик Костадин Георгиев и запасния редник Емил Шекерджиев - автори на химна на Българската армия \"Велик е нашият войник\". Паметникът се намира на входа на поделението на 61-ва Стрямска механизирана бригада в Казанлък.\r\nПо повод годишнината организаторите предвиждат на 2 декември още събития. Във Военния клуб в Казанлък на 2 декември ще бъде открита и фотоизложба посветена на годишнината. Фотосите в изложбата са обединение под мотото „История на военните формирования в гарнизон Казанлък\". От 12.00 часа във Военния клуб ще бъде дадено началото на тържествено събрание - концерт.\r\nПо повод 70-годишнина от сформирането на Първа танкова дивизия Съюзът на офицерите и сержантите от резерва и запаса ще издадат юбилеен вестник, на чиито страници е събрана историята на казанлъшкия гарнизон и формирования от 1877 г. до наши дни. \r\nСъбитията по повод годишнината ще се проведат под патронажа на кмета на Община Казанлък Галина Стоянова и на Командира на 61-ва Стрямска механизирана бригада бригаден генерал Пламен Йорданов, със съдействието на Исторически музей „Искра” и Национален парк-музей \"Шипка - Бузлуджа\". \r\nСлавяна ГАЙДАРОВА", "date": "2017.11.28", "title": "Стара Загора: Паметна плоча на всички военни формирования в гарнизон Казанлък ще бъде открита в града на 2 декември"}
{"url": "http://www.focus-news.net/news/2017/11/28/2461709/sport-dzhanluidzhi-bufon-e-izbran-za-nay-dobar-igrach-na-godinata-v-italiya.html", "text": "Вратарят на Ювентус Джанлуиджи Буфон получи наградата за най-добър  играч на Италия през 2017 г. \r\nЗа най-добър треньор на годината е определен старшият треньор на Наполи Маурицио Сари. Ювентус е обявен за отбор на годината.    Виктор Турмаков", "date": "2017.11.28", "title": "Спорт: Джанлуиджи Буфон е избран за най-добър играч на годината в Италия"}
{"url": "http://www.focus-news.net/news/2017/11/28/2461710/pazardzhik-okrazhniyat-sad-izmeni-myarkata-za-neotklonenie-na-ahmed-musa-ot-zadarzhane-pod-strazha-v-parichna-garantsiya-v-razmer-na-7500-lv.html", "text": "Окръжен съд-Пазарджик измени мярката за неотклонение на Ахмед Муса Ахмед от \"задържане под стража в парична гаранция. Това съобщи за Радио \"Фокус\" - Пазарджик прокурорът по делото Недялка Попова. Тя обясни, че причината за промяната на мярката е, че Ахмед Муса е останал в ареста 3 години и 2 дни, което надвишава законовия срок за \r\nзадържане в досъдебна фаза. Размерът на гаранцията е 7500 лв., а изпълнението на мярката влиза в сила след внасяне на цялата сума. Определението на съда подлежи на обжалване пред Апелативен съд-Пловдив. Прокурор Попова обясни, че утре ще има решение дали ще протестира наложената по-лека мярка за неотклонение.\"Фокус\" припомня: Ахмед Муса Ахмед беше задържан заедно с още 13 души през ноември 2014 г. по обвинение в разпространение на радикални ислямистки идеи. Всички останали обвиняеми по делото отдавна са освободени. Преди двайсетина дни съдът в Пазарджик разсекрети специалните разузнавателни средства по делото.", "date": "2017.11.28", "title": "Пазарджик: Окръжният съд измени мярката за неотклонение на Ахмед Муса от \"задържане под стража\" в парична гаранция в размер на 7500 лв."}
{"url": "http://www.focus-news.net/news/2017/11/28/2461711/veliko-tarnovo-v-grada-se-provede-obshtestveno-obsazhdane-na-doklada-za-ovos-na-avtomagistrala-ruse-veliko-tarnovo.html", "text": "Обществено обсъждане на Доклада за Оценка на въздействието върху околната среда на инвестиционно предложение за „Автомагистрала „Русе – Велико Търново” се проведе във Велико Търново, предаде репортер на Радио „Фокус“ – Велико Търново. На срещата, провела се в голяма зала на Община Велико Търново присъстваха кметовете на селата Беляковец, Никюп, Ресен, Водолей, Хотница, Самоводене, Момин сбор, Леденик, Пушево, Шемшево и град Дебелец, през които е предвидено преминаване на някой от трите предложени варианта на трасето на автомагистралата. В залата присъстваха представители и на общинската администрация и на Общински съвет. В началото на срещата експертният екип представи докладът за оценка на въздействието върху околната среда и докладът за оценка на степента на въздействие. Жителите на село Хотница изразиха притеснение от близкото преминаване на единия от вариантите на трасето. Според тях строителството на магистралата и експлоатацията ѝ след това ще окажат сериозно влияния върху околната среда в селото. Господин Гюров, който бе представител на групата от селото, посочи, че от едната страна на населеното место се намира кариера, а от другата се предвижда изграждането на трасето. „В един момент ще се окаже, че живеем между кариера и магистрала. Данните за замърсеността, посочени в оценката, са за 2045 година. Това е спекулативно, защото надали някой може да каже какъв ще бъде процентът на електромобилите през 2045 година, ще има ли Европейски съюз, каква ще е демографията на северна България и климатичните промени до какви атмосферни условия ще доведат“, посочи Господин Гюров. Експертите бяха категорични, че замърсяване на въздуха и околната среда в селото не се очакват.\r\nАМ „Русе – Велико Търново“ е с приблизителна дължина 133 км. Началото на проекта е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла (от 0+400 до км 40+357), обход на гр. Бяла (от км 40+357 до км 76+200) и Бяла – Велико Търново (от км 76+200 до км 133+500).\r\nИзграждането на автомагистралата е сред приоритетните обекти, тъй като направлението осигурява транзитния трафик по коридор №9 и международен път Е85. С построяването ѝ ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе – Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София – Велико Търново – Варна, път I-3 София – Плевен – Русе и бъдещия участък от АМ „Хемус“.\r\nНадежда КРЪСТЕВА", "date": "2017.11.28", "title": "Велико Търново: В града се проведе обществено обсъждане на  доклада за ОВОС на автомагистрала „Русе – Велико Търново“"}
{"url": "http://www.focus-news.net/news/2017/11/28/2461712/politico-zhan-klod-yunker-prizova-migrantite-da-imat-zakonni-patishta-za-dostigane-do-evropa.html", "text": "Председателят на Европейската комисия Жан-Клод Юнкер заяви, че ЕС трябва да създаде „законни пътища“ за мигрантите, за да достигат до Европа, защото според него „континентът със сигурност ще се нуждае от миграция през следващите десетилетия“, предава  Politico.\r\n„Трябва да предоставим на тези, които искат и могат да дойдат и чиято ситуация прави това възможно, законен начин да достигнат до Европа“, заяви Юнкер. „Вярвам, че ако не предложим законни пътища за мигрантите към Европа, ние ще се загубени“, добави той. \r\nСпоред Юнкер, ако мигрантите, „които , общо казано са бедни, не могат да влязат в Европа през предната врата, те ще си проправят път през задните прозорци“. Същевременно той добави, че е шокиран от новините , че в Либия хора се продават като роби.\r\n„Не мога да спя добре, когато си помисля какво се случва с хората, които са пристигнали в Либия, опитвайки се да подобрят живота си, единствено, за да се намерят в ада“, допълни Юнкер.   Виктор Турмаков", "date": "2017.11.28", "title": "Politico: Жан-Клод Юнкер призова мигрантите да имат „законни пътища“ за достигане до Европа"}
{"url": "http://www.focus-news.net/news/2017/11/28/2461713/pazardzhik-lek-avtomobil-e-katastrofiral-na-avtomagistrala-trakiya-v-rayona-na-km-71-v-posoka-burgas-nyama-postradali.html", "text": "Лек автомобил е катастрофирал на автомагистрала „Тракия“, в района на км 71, в посока Бургас. Това съобщиха за Агенция „Фокус“ от ОДМВР – Пазарджик. При пътнотранспортното произшествие няма пострадали. Автомобилът е превозвал платформа с друго превозно средство. Вероятната причина за инцидента е движение с несъобразена скорост или неправилна маневра. В резултат на това автомобилът се е обърнал в страни от пътя, а заедно с него и превозваната на платформата кола. Нанесени са материални щети. На място има екип на „Пътна полиция“. Местопроизшествието е обработено административно. Движението в района се осъществява нормално.", "date": "2017.11.28", "title": "Пазарджик: Лек автомобил е катастрофирал на автомагистрала „Тракия“, в района на км 71, в посока Бургас, няма пострадали"}
{"url": "http://www.focus-news.net/news/2017/11/28/2461714/georgi-mihalkov-rezhisyor-komediyata-e-izklyuchitelno-truden-zhanr-i-tryabva-da-bade-virtuozna.html", "text": "Комедия в България се прави пошло. Това каза режисьорът Георги Михалков при представяне на премиерното заглавие на МДТ „Константин Кисимов“ „Няма да платим“, предаде репортер на Радио „Фокус“ – Велико Търново. Михалков припомни думите на актьора Илия Пенев от Варненския театър за „вечеринкаджийския хумор“. „Той не се е променил. Даже напротив. „Вечеринкаджийският хумор“ по време на презрелия социализъм беше много по-малко, отколкото е сега. Сега хуморът стига до „зверска пошлост“. Хуморът включва в себе си изразни средства като иронията, като сарказма, като фарса, като сатирата. Това са неща, които ни дават възможност да приемем по някакъв начин неприемливото. За мен това е хуморът. Когато човек се смее, това е някаква последна граница на приемливото. В момента, в който се сблъскаш с неприемливото, или умираш, или се смееш. Комедията по някакъв начин има много по-сериозни функции от това просто да размива, но със сигурност има функцията да размива. Комедията трябва да бъде виртуозна. Комедията е като шампанското. Тя просто трябва да блика“, посочи Георги Михалков. По думите му в България комедия се прави мърляво, небрежно, без уважение към автора и без уважение към публиката. „Прави се на принципа „айде, всякак ще го глътнете, нали е смешничко“. Комедията е изключително труден жанр. Защото се прави на много висока скорост, изисква огромна сръчност, огромна реактивност, огромно разбиране. Тя изисква историческа вярност по Станиславски и едновременно с това скорост“, добави Георги Михалков.\r\nНадежда КРЪСТЕВА", "date": "2017.11.28", "title": "Георги Михалков, режисьор: Комедията е изключително труден жанр и трябва да бъде виртуозна"}
{"url": "http://www.focus-news.net/news/2017/11/28/2461715/denislav-peychev-api-306-mashini-rabotyat-na-teren-i-poddarzhat-republikanskite-patishta.html", "text": "Остава в сила забраната за движение на тежкотоварни автомобили с ремаркета и полуремаркета през прохода Превала, както и за Троянски проход, който е затворен за автомобили над 12 т. Това съобщи за Радио „Фокус“ Денислав Пейчев, дежурен в ситуационния център на Агенция „Пътна инфраструктура“. Той уточни, че републиканските пътища са проходими при зимни условия. „Към този час имаме 306 машини, които работят на терен и поддържат републиканските пътища. Все още има леки ограничения по високите части на Пазарджишка област, където по пътя Батак - Доспат и пътя Велинград -\r\n Сърница товарните автомобили трябва да се движат задължително без ремаркета и полуремаркета“, коментира Денислав Пейчев. Той каза още, че няма тежки инциденти на територията на страната и автомагистралите, основните пътни направления и първокласни пътища са отворени.", "date": "2017.11.28", "title": "Денислав Пейчев, АПИ: 306 машини работят на терен и поддържат републиканските пътища"}
{"url": "http://www.focus-news.net/news/2017/11/28/2461716/predstoyashti-sabitiya-v-stranata-za-29-noemvri-agentsiya-fokus.html", "text": "*** \r\nОт 10.00 часа в зала „Пресцентър“ на МРРБ, министърът на регионалното развитие и благоустройството Николай Нанков ще даде пресконференция. В нея ще участва и председателят на Управителния съвет на Агенция „Пътна инфраструктура“ инж. Дончо Атанасов. \r\n*** \r\nОт 14.30 часа в Централния военен клуб ще се проведе заключителна конференция, по време на която Министерството на енергетиката ще представи резултатите от изпълнението на програма БГ04 „Енергийна ефективност и възобновяема енергия“.  Очаква се във форума да участва министърът на енергетиката Теменужка Петкова. \r\n*** \r\nОт 09.00 часа ще започне редовното пленарно заседание на Народното събрание. \r\n*** \r\nОт 09.00 до 16.00 часа, в зала ВИТОША на ИНТЕР ЕКСПО ЦЕНТЪР, ще се проведе четвъртата национална конференция „ДОСТЪП ДО ДОБРА ХРАНА“. \r\n*** \r\nОт 09.30 до 16.00 часа в Гранд Хотел София Европейската организация на собствениците на земя (ELO) и Българската асоциация на собствениците на земеделски земи (БАСЗЗ) организират Регионален форум за бъдещето на земеделието. \r\n*** \r\nОт 09.30 часа в 272-ра аудитория в Ректората ще се проведе годишното Общо събрание на Софийския университет „Св. Климент Охридски“.\r\n*** \r\nОт 11.00 часа кметът на София Йорданка Фандъкова ще провери изпълнението на мерките за енергийна ефективност в Софийска математическа гимназия „Паисий Хилендарски“.\r\n*** \r\nОт 11.00 часа в Университета по архитектура, строителство и геодезия (УАСГ) ще бъдат открити  13-тите „Дни на предизвикателствата“ – ежегоден фестивал за спортове на открито, туризъм, екология и активен начин на живот.  \r\n*** \r\nОт 11.00 часа в Националния пресклуб на БТА ще се състои пресконференция на археолога проф. Николай Овчаров във връзка с открити надписи в Охридската катедрала „Света София”, които доказват българския произход на Македонската църква. \r\n*** \r\nОт 12.00 часа в Националния пресклуб на БТА ще се проведе пресконференция на сдружение „Професионален форум за образованието“, по време на която ще бъдат представени резултатите от проект „Иновативен мини парк Хубча“, финансиран по програма „Европа 2017“ на Столична община.\r\n*** \r\nОт 13.00 часа в Националния пресклуб на БТА ще се състои пресконференция на ПП „Възраждане“ във връзка с гласуваните в Бюджетна комисия предложения, за да се намали субсидията на партиите извън парламента.\r\n*** \r\nОт 13.30 часа, в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на Съвета. \r\n*** \r\nОт 15.00 часа, в студио „Ню Бояна Филм“, ще се проведе Международния  форум „Инвестираме в хората, преобразяващи Европа – чрез образование и иновации“.  Форумът се провежда под патронажа на министър Лиляна Павлова и е разпознат от българското правителство като ключово събитие в навечерието на Българското председателство на Съвета на ЕС. Вицепремиерът Томислав Дончев ще направи специално обръщение в рамките на старта на EE-HUB.  \r\n*** \r\nОт 16.00 часа, в хотел „Сенс”, Управителният съвет на Българския зъболекарски съюз (БЗС) ще проведе Годишен форум във връзка с „Националната програма за профилактика на оралните заболявания при деца от 0-18-годишна възраст в Република България”.\r\n*** \r\nОт 17.00 часа в Корейския кът на Столична библиотека ще се състои откриването на нова табела за Корейския кът на корейски език, изработена и подарена от известния корейски артист Канг Ик Джунг, а всички получени творби в рамките на конкурса за калиграфия ще бъдат представени в изложба.\r\n*** \r\nОт 17.30 часа с панихида в столичния храм „Св. Седмочисленици\" ПП „Обединени земеделци“  ще почетат 45-ата годишнина от кончината на д-р Г. М. Димитров.\r\n*** \r\nОт 18.00 часа в галерия „Средец“ на Министерство на културата ще бъде представена новата книга на Елена Алексиева „Приказките на господин Кабода“. \r\n*** \r\nОт 18.30 часа, в Софийския университет \"Св. Климент Охридски\",  зала 272 (Северно крило), лекция ще изнесе един от най-интересните и популярни съвременни философи в Испания Хавиер Гомá. \r\n*** \r\nОт 18.30 часа в Центъра за култура и дебат „Червената къща „Андрей Николов” ще бъде открита изложбата живопис, скулптура, фотография и видео „Опит за една революция” на създадената през 1994 група ХХL. Tя е отворена за посетители от 30 ноември до  15 декември всеки работен ден от 10.00-19.00.  \r\n*** \r\nОт 18.00 часа, в зала „Джеймс Баучер“ в София (булевард „Джеймс Баучер“ 23 в сградата на „Галъп интернешънъл“), Институтът по социология „Иван Хаджийски“ организира дискусия под надслов „Иван Хаджийски: Нова оптимистична теория за българския народ?“. \r\n*** \r\nОт 19.00 часа в зала 42 на НДК Людмила Филипова и издателство „Ентусиаст“ ще представят книгата „Смисълът“. \r\n*** \r\nОт 11.00 часа в зала №5 на Община Благоевград ще се проведе първата пресконференция по проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОДМВР и Първо РПУ - Благоевград”.\r\n*** \r\nОт 18.00 часа в зала „22 септември“ първата българска световна рекордьорка и носителката на олимпийски медали в дисциплината скок на височина Йорданка Благоева ще представи биографичния си филм „Отвъд скока“. \r\n*** \r\nОт 11.30 часа кметът на Община Видин Огнян Ценков ще посети предприятието „Технически  компоненти  България” ЕООД.\r\n*** \r\nОт 10.00 часа, в Конферентната зала на Общински съвет-Враца, ще се проведе процедура, чрез публично състезание, за възлагане на обществена поръчка с предмет: \r\n„Упражняване на строителен надзор и контрол по време на изпълнение на строително-монтажни работи във връзка с реализацията на проект по Оперативна програма „Региони в растеж” 2014-2020 година по шест обособени позиции“. \r\n*** \r\nOт 10.00 часа в конферентната зала на хотел „Янтра“  ще се проведе кръгла маса на тема „Здравословно хранене“. \r\n*** \r\nОт 10.30 часа в Регионалния пресклуб на БТА – Велико Търново ще се проведе пресконференция на общинските съветници, областното и общинското ръководство на БСП. \r\n*** \r\nОт 16.00 часа в Библиотеката на НЧ „Надежда 1869“ ще се проведе представяне на новата книга на Захари Карабашлиев  „Хавра”. \r\n*** \r\nОт 17.30 часа в РНБ „П. Р. Славейко“ ще се проведе представяне на новата книга на Сашка Александрова, поетеса и журналист на в-к „Борба“ - „Раждането на щастливата жена“. \r\n***  \r\nОт 18.00 часа в МДТ „Константин Кисимов“ ще бъде представен Юбилеен спектакъл на проф. Сребра Михалева и учениците ѝ. \r\n***  \r\nОт 19.30 часа в Клуб 7 ще се проведе представяне на книгата „Код червено“ на Юлияна Дончева.\r\n***\r\nОт 18.00 часа  в залата на Информационния център на ул. „ Искра“ 4 кметът на община Казанлък Галина Стоянова ще представи Отчет за изпълнение на Програмата за управление на община Казанлък  за втората година на мандат 2015 – 2019 година.\r\n*** \r\nОт 12.00 часа в Регионалния пресклуб на БТА Фондация за подпомагане на талантливи деца „Надеждата на Пазарджик“ с председател Иван Неделчев ще връчи грамоти и финансови стимули на 15 деца, показали  високи резултати в учението, науката и спорта.\r\n*** \r\nОт 14.30 часа, в залата на НЧ „Сергей Румянцев 1909 „ в село  Капитан Димитриево, Общинският съвет в Пещера ще проведе редовното си заседание. \r\n***\r\nОт 09.00 часа,  1 зала Окръжният съд ще гледа дело с подсъдими Борис Г. и Димитър К. Срещу Борис Г. е повдигнато обвинение в това, че на 20.12.2016 г. в с. Леново, обл. Пловдивска, в съучастие с обвиняемия Димитър К., също като извършител, без надлежно разрешително е държал с цел разпространение високорискови наркотични вещества – марихуана, с общо нето тегло 5,270 кг.\r\n***\r\nОт 11.00 часа в Конферентната зала на Община „Марица” ще се проведе заключителна Пресконференция  по проект „Център за интегрирани социални услуги“, процедура за директно предоставяне на безвъзмездна финансова помощ №BG05M9OP001-2.002 „НЕЗАВИСИМ ЖИВОТ“, Оперативна програма „Развитие на човешките ресурси” 2014-2020г.  \r\n*** \r\nОт 12.45 часа в Историческия музей ще бъде подписан договор за сътрудничество между Регионален исторически музей – Русе и Профилирана математическа гимназия „Баба Тонка“.\r\n***  \r\nОт 11.00 часа в Регионалния пресклуб на БТА ще се състои пресконференция на ПП ГЕРБ- Сливен. Ще присъства общинското ръководство на партията. \r\n*** \r\nОт 15.00 часа в зала 247 в сградата на Община Смолян ще се проведе пресконференция във връзка с приключване на дейностите изпълнявани по Проект „Подкрепа за независим и достоен живот на хора с увреждания от Община Смолян“.\r\n*** \r\nОт 18.00 часа в западната зала на Художествена галерия Стара Загора ще бъде открита изложба на сценични плакати на полски автори.\r\n*** \r\nОт 18.00 часа в Младежки дом - Стара Загора ще има прожекция на филма „Ти гониш”, който представя рисковете от заразяване със СПИН и начините за разпространение вируса.\r\n*** \r\nОт 18.30 часа в залата на Астрономическа обсерватория „Юрий Гагарин“ Представители на катедра „Астрономия“ към Софийския университет „Св. Климент Охридски“ ще изнесат лекция  по случай 120-годишнината на обсерваторията.", "date": "2017.11.28", "title": "Предстоящи събития в страната за 29 ноември (Агенция „Фокус”)"}
{"url": "http://www.focus-news.net/news/2017/11/28/2461717/ahram-vanshniyat-ministar-na-egipet-othvarli-predlozhenieto-na-izraelski-ministar-palestintsite-da-badat-zaseleni-v-sinay.html", "text": "Египетският министър на външните работи Самех Шукри разкритикува израелския министър на социалното равенство Гила Гамлиел, заради това, че призова Палестинската държава да бъде установена на полуостров Синай, посочвайки, че Египет твърдо отхвърля „каквито и да е разговори или мисли“, които да подкопаят териториалната му цялост и суверенитет, пише Ahram.\r\nШукри заяви, че Египет е предал отказа си на израелския посланик в Кайро. „Египетската територия в Синай, която е напоена с кръвта на нашите синове и мъченици, не е нещо, което да се дава“, убеден е той. \r\nЕгипет подкрепя официално разрешаването на палестинско-израелския конфликт според границите от 1967 г.  Виктор Турмаков", "date": "2017.11.28", "title": "Ahram: Външният министър на Египет отхвърли предложението на израелски министър палестинците да бъдат заселени в Синай"}
{"url": "http://www.focus-news.net/news/2017/11/28/2461718/api-28-sa-ofertite-za-proektirane-i-stroitelstvo-na-tunel-zheleznitsa-na-avtomagistrala-struma.html", "text": "28 са постъпилите оферти в откритата процедура за „Проектиране и строителство на автомагистрала „Струма“ Лот 3.1 Тунел „Железница“. Това съобщиха от пресцентъра на Агенция \"Пътна инфраструктура\". Индикативната стойност на поръчката е 250 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014 - 2020 г.\r\nОбществената поръчка е в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Поръчката е обособена на три части, за да може на обекта да се работи едновременно и проектът да завърши в срока на ОПТТИ 2014 - 2020 г.Постъпилите оферти за обособена позиция 1: Подучастък №1 от км 366+000 до км 366+720, включително обслужващ тунелен път при северния портал на тунел „Железница“, са от:\r\n- Обединение „Пътстрой-92 - МОСТРЕМОНТ“, в което участват: „Пътстрой-92“ АД и „МОСТРЕМОНТ 97“ ООД;\r\n- ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД;\r\n- „Калистратов Груп“ ООД;\r\n- „ХИДРОСТРОЙ“ АД;\r\n- ОБЕДИНЕНИЕ „СТРУМА - ЖЕЛЕЗНИЦА“, с участници: „ТРЕЙС ГРУП ХОЛД“ АД, „ТРЕЙС-СОФИЯ“ ЕАД, „АЛВЕ КОНСУЛТ“ ЕООД;\r\n- ДЗЗД „ОРС - М“, в което са: „МОСТКОНСУЛТ“ ООД, „ОРС ИНФРАСТРУКТУРА“ ООД;\r\n- ДЗЗД „АПВ ТУНЕЛ ЖЕЛЕЗНИЦА 1“, с участници: „АГРОМАХ“ ЕООД, „ПЪТИЩА ПЛОВДИВ“ АД и „ВОДНО СТРОИТЕЛСТВО - БЛАГОЕВГРАД“ АД.\r\nИндикативна стойност: 33 545 308 лв. без ДДС. Срокът за изпълнение на проектирането и строително-монтажните работи е 600 календарни дни.Постъпилите оферти за обособена позиция 2: Подучастък №2 от км 366+720 до км 369+000, включително обслужващ тунелен път при южния портал на тунел „Железница“ и площадка за хеликоптери, са от:\r\n- ДЗЗД „Железница 2018-2020“, с участници: „Б. ЕРГЮНЛЕР ЙОЛ ЯПЪ ИНШААТ ТААХЮТ МАДЕНДЖИЛИК НАКЛИЙЕДЖИЛИК САНАЙИ ВЕ ТИДЖАРЕТ АНОНИМ ШРИКЕТИ“ АД и „ВЕКТОР-БУЛ“ ООД;\r\n- „Актор“ АД;\r\n- „Доуш Иншаат Ве Тинджарет“ АД;\r\n- Обединение „ГЕОПЪТ ЖЕЛЕЗНИЦА“, участници: „Геострой“ АД, „Пътстрой-92“ АД, „Биас-М“ ЕООД;\r\n- ДЗЗД „АМ „Струма“-ОП2: Тунел Железница“, участници: „ГЛАВБОЛГАРСТРОЙ“ АД, „ГБС-Инфраструктурно строителство“ АД;\r\n- ОБЕДИНЕНИЕ „ТУНЕЛ ЖЕЛЕЗНИЦА“, с участници: „ЕВРО АЛИАНС ТУНЕЛИ“ АД, „ИСА-2000“ ЕООД, „ПЪТПРОЕКТ“ ЕООД;\r\n- Обединение „ТУНЕЛ ЖЕЛЕЗНИЦА 2017“, с участници: „Гранди Лавори Финкосит“ СПА, „Х.С.С.“ ЕООД;\r\n- ОБЕДИНЕНИЕ „АМ СТРУМА - ТУНЕЛ ЖЕЛЕЗНИЦА“ /с участници „СТАНИЛОВ“ ЕООД, „ИНЖСТРОЙИНЖЕНЕРИНГ“ ЕООД, „ЛОГИСТИКА 21“ ЕООД;\r\n- „АСТАЛДИ“ АД \r\n- ДЗЗД „АМ СТРУМА ТУНЕЛ 2018“, с участници: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД;\r\n- ДЗЗД „АПВ ТУНЕЛ ЖЕЛЕЗНИЦА 2“, в което участват: „АГРОМАХ“ ЕООД, „ПЪТИЩА ПЛОВДИВ“ АД, „ВОДНО СТРОИТЕЛСТВО - БЛАГОЕВГРАД“ АД, „ОБЕРОСЛЕР КАВ. ПИЕТРО“ ЕОД, „МЕТРОПРОЕКТ ПРАГА“ АД;\r\n- ДЗЗД Обединение „ФЕРОСТРИМОНА“, в което участват: „ИНЧ“ АД и „АВТОМАГИСТРАЛИ – ЧЕРНО МОРЕ“ АД;\r\n- „Тодини България“ ДЗЗД, участници: Тодини Конструкциони Дженерале С.П.А., Тодини България ООД.\r\nИндикативна стойност: 194 301 267 лв. без ДДС. Срокът за изпълнение на проектирането и строително-монтажните работи е 1060 календарни дни.Постъпилите оферти за обособена позиция 3: Подучастък №3 от км 369+000 до км 370+400, са от:\r\n- „Пътстрой-92“ АД;\r\n- „ГБС Инфраструктурно строителство“ АД;\r\n- ОБЕДИНЕНИЕ „ДЗЗД Стримон“ с участници: „Автомагистрали-Черно море“ АД и „ИЙ КЕЙ ДЖЕЙ БЪЛГАРИЯ КЪНСЪЛТИНГ ЕНДЖИНИЪРС“ ЕООД;\r\n- ОБЕДИНЕНИЕ „ИНТЕРВИАНОВА“ ДЗЗД с участници: „БГНОВА“ АД, „ИНТЕРПРОМ“ ЕООД, „ИНЖЕНЕРИНГ ГРУП-04“ ЕООД, „ХИДРО КОНСУЛТ ИНЖЕНЕРИНГ“ ЕООД;\r\n- ОБЕДИНЕНИЕ „ЖЕЛЕЗНИЦА 3“, в което са: „ТРЕЙС ГРУП ХОЛД“ АД, „АЛВЕ КОНСУЛТ“ ЕООД;\r\n- ОБЕДИНЕНИЕ „СТРУМА ЖЕЛЕЗНИЦА“, в което са: „ИНТЕГРИРАНИ СТРОИТЕЛНИ СИСТЕМИ“ ЕООД, „КОНТРАТАС ИГЛЕСИАС“ АД и „АЛВЕ КОНСУЛТ“ ЕООД;\r\n- „ПСТ Груп“ ЕАД;\r\n- ДЗЗД „АПВ ТУНЕЛ ЖЕЛЕЗНИЦА 3“ с участници: „Агромах“ ЕООД, „Пътища Пловдив“ АД, „ВОДНО СТРОИТЕЛСТВО- БЛАГОЕВГРАД“, „АЛВЕ КОНСУЛТ“ ЕООД.\r\nИндикативна стойност: 22 153 425 лв. без ДДС. Срокът за изпълнение на проектирането и строително-монтажните работи е 660 календарни дни.", "date": "2017.11.28", "title": "АПИ: 28 са офертите за проектиране и строителство на тунел „Железница“ на автомагистрала „Струма“"}
{"url": "http://www.focus-news.net/news/2017/11/28/2461719/reuters-osem-dushi-sa-zaginali-pri-izbuhvaneto-na-postavena-kray-pat-bomba-v-afganistan.html", "text": "Бомба, поставена край път от талибаните, е отнела живота на най-малко осем цивилни, сред които три жени и дете, в афганистанската провинция Кандахар, предава  Reuters.\r\n„Жертвите на взрива в района Маруф в Кандахар са преминавали на път към селото им, когато поставената от талибаните бомба е ударила колата им“, съобщи Зиа Дурани, прес-секретар на местната полиция. \r\nПоставените край пътищата бомби са отговорни за близо 18% от общия броя на цивилните жертви в страната за изминалата година по данни на ООН.  Виктор Турмаков", "date": "2017.11.28", "title": "Reuters: Осем души са загинали при избухването на поставена край път бомба в Афганистан"}
{"url": "http://www.focus-news.net/news/2017/11/28/2461720/stara-zagora-svetlinite-na-kolednata-elha-v-kazanlak-shte-badat-zapaleni-na-8-dekemvri.html", "text": "На 8 декември в Казанлък ще бъдат запалени светлините на коледната елха. Това каза за Радио „Фокус“, началникът на кабинет на кмета Сребра Касева. Тя посочи, че тогава ще бъде открита и ледената пързалка, която ще бъде разположена на площад „Севтополис“. По думите ѝ ледената пързалка ще работи при същите условия и цени както миналата година - 2 лв. входен билет за една сесия пързаляне и още 2 лв. за наем на кънки, ако желаещите нямат собствени. За начинаещите ще бъдат предлагани за поредна година пингвини тренажори по 2 лв. или помощ от инструктор - 5 лв.\r\nСлавяна ГАЙДАРОВА", "date": "2017.11.28", "title": "Стара Загора: Светлините на коледната елха в Казанлък ще бъдат запалени на 8 декември"}
{"url": "http://www.focus-news.net/news/2017/11/28/2461721/dimitar-brachkov-kmet-na-obshtina-petrich-600-000-lv-shte-se-investirat-v-bazata-na-bolnitsata-v-grada.html", "text": "600 000 лв. ще се инвестират в базата на болничната сграда в Петрич. Това съобщиха от пресцентъра на Община Петрич. Средствата следва да бъдат усвоени целево за подобряване на енергийната ефективност на сградата. Финансирането идва с постановление на Министерски съвет. Предвидените мерки включват: цялостна подмяна на дограмата, стъклопакети и врати; подмяна на съществуващите вертикални и хоризонтални щрангове, които касаят отоплителната и водопроводна инсталация на болничната сграда; подмяна на всички осветителни тела с нови LED. Това обяви кметът на Община Петрич Димитър Бръчков. Заложените за изпълнение със защитеното държавно финансиране дейности следват извършените до момента ремонти по материалната база на лечебното заведение. „От началото на 2017 година е направен цялостен ремонт на отделение „Ортопедия и травматология”, извършени са частични неотложни ремонти на други три отделения – „Детско отделение”, „Хирургия” и „Инфекциозно отделение”. Стойността на инвестираните средства за подобряване на материалната база възлиза на 30 000 лв. Община Петрич започна отлаганата през годините процедура по излизане на сградата на болницата в Петрич на свободния енергиен пазар. Равносметката е, че до момента доставяната ел. енергия за лечебното заведение е на изключително висока цена от 125 лв. за мегават часа енергия. Предварителните анализи и проучвания, направени от Община Петрич, дават основание да се говори в посока – договаряне на цена от около 75 лв. – 81 лв. за мегават активна енергия. Икономията, която следва да се постигне само от това перо се изчислява на близо 35 % от досегашните разходи за ток на болничното заведение”, обясни кметът. Той каза още, че уважаваният хирург от Петрич д-р Иван Динчев, който преди повече от 15 години напусна болницата в Петрич е приел поканата да се върне на работа в „Хирургично отделение”, което е огромна стъпка към връщане на специалистите. Кметът анонсира, че има потвърждение от други двама медици, които ще работят в Петрич. „Това са важните крачки за решаване на кадровия проблем, съпътстващ всички болници, не само нашата. Когато, обаче сме стабилни, както сега, имаме основания да правим предложения, имаме и първите положителни отговори от страна на лекари. Мога да добавя още, че от месец юни насам, всички работещи в болницата тук получават т.нар. допълнително материално стимулиране. Нещо, което години наред е пропускано, заради липса на пари”, посочи кметът на Община Петрич Димитър Бръчков с препратката, че политическото говорене отпреди година, по предложената болнична реформа , днес се прочита като ненужен популизъм и псевдозагриженост за здравеопазването на местно ниво, защото Петрич остана сред градовете, които запазиха болницата си.", "date": "2017.11.28", "title": "Димитър Бръчков, кмет на Община Петрич: 600 000 лв. ще се инвестират в базата на болницата в града"}
{"url": "http://www.focus-news.net/news/2017/11/28/2461722/afp-sasht-prizovavat-velikobritaniya-i-es-barzo-da-provedat-pregovorite-za-brekzit.html", "text": "Държавният секретар на САЩ Рекс Тилърсън заяви, че Вашингтон няма да се меси в преговорите за излизането на Великобритания от ЕС, но призова и двете страни да разрешат въпроса бързо, предава  AFP.\r\n„САЩ ще поддържат своите дългогодишни специални отношения с Великобритания, но същевременно ще поддържат и силни отношения с ЕС независимо от резултата от Брекзит“, заяви Тилърсън. \r\n„Ние няма да се опитваме да влияем на преговорите, но призоваваме Великобритания и ЕС да проведат процеса бързо и без излишна враждебност“, допълни държавният секретар.  Виктор Турмаков", "date": "2017.11.28", "title": "AFP: САЩ призовават Великобритания и ЕС бързо да проведат преговорите за Брекзит"}
{"url": "http://www.focus-news.net/news/2017/11/28/2461723/ivan-totev-kmet-na-plovdiv-proektat-plovdiv-evropeyska-stolitsa-na-kulturata-2019-raboti-za-imidzha-na-balgariya.html", "text": "Пловдив – Европейска столица на културата 2019“ е национален проект, който да работи за имиджа на България, а в частност и на Пловдив. С тези думи кметът на Пловдив инж. Иван Тотев се обърна към участниците в двудневния Есенен колоквиум „Дигитална сигурност и култура, културно-историческо наследство и дигитализация“, който се състоя в Пловдив по инициатива на Жени ГЕРБ и фондация „Конрад Аденауер“, съобщиха за Радио „Фокус“- Пловдив от Общината. В презентацията си за подготовката на града като Европейска столица на културата през 2019 г. Тотев заяви очакванията си чрез силата на културата да се решат редица градски проблеми и да се постигне устойчиво развитие.\r\n „Предвидили сме фестивали, карнавали, концерти, изложби и други атрактивни събития, но по-важното за нас е да направим гражданите щастливи чрез силата на културата и да постигнем цели от пряка икономическа полза“, посочи инж. Тотев.\r\nКъм момента Пловдив се посещава годишно от около 1 млн. туристи и се реализират около 500 000 нощувки, което е двойно повече спрямо 2011 г., но целта е през 2019 г. градът да посрещне близо 2 милиона туристи и да достигне около 750 000 нощувки.\r\n„Цялата културна програма и събитията, които правим, трансформирането на градски зони с възможности за по-хубав живот, е от ключово значение за развитието на различни нови индустрии в града. През последните години привлякохме много млади хора в IT сектора и високотехнологичните производства. За един град е важно да има работа, но само това не е достатъчно, трябва да е и привлекателно място за живот с добра инфраструктура и култура. За това ще допринесе именно домакинството ни като Европейска столица на културата 2019“, допълни кметът на Пловдив инж. Иван Тотев.\r\nТой благодари за подкрепата на държавата в лицето на правителството и премиера Бойко Борисов, както и на българските представители в Европейския парламент, които оценяват голямото значение и споделят популяризирането на каузата „Пловдив – Европейска столица на културата 2019“.", "date": "2017.11.28", "title": "Иван Тотев, кмет на Пловдив: Проектът „Пловдив – Европейска столица на културата 2019“ работи за имиджа на България"}
{"url": "http://www.focus-news.net/news/2017/11/28/2461724/pazardzhik-vazstanoveno-e-dvizhenieto-po-avtomagistrala-trakiya-v-rayona-na-km-71-v-posoka-burgas.html", "text": "Възстановено е движението по автомагистрала \"Тракия\", в района на км 71, в посока Бургас. Това съобщиха от пресцентъра на Агенция \"Пътна инфраструктура\".", "date": "2017.11.28", "title": "Пазарджик: Възстановено е движението по автомагистрала \"Тракия\", в района на км 71, в посока Бургас"}
{"url": "http://www.focus-news.net/news/2017/11/28/2461725/sport-botev-plovdiv-i-beroe-zavarshiha-naravno-11-mach-ot-parva-liga.html", "text": "Ботев Пловдив и Берое завършиха наравно 1:1 мач от 18-ти кръг на Първа лига. \r\nРезултатът на стадион “Ботев 1912” бе открит от домакините в 35-та минута от Лъчезар Балтанов. В 83-та минута Мартин Камбуров изравни.  \r\nСлед този мач Берое е на четвърто място с 31 точки, докато Ботев на пето с 28.  Виктор Турмаков", "date": "2017.11.28", "title": "Спорт: Ботев Пловдив и Берое завършиха наравно 1:1 мач от Първа лига"}
{"url": "http://www.focus-news.net/news/2017/11/28/2461726/nimh-utre-predi-obyad-shte-preobladava-slanchevo-vreme-maksimalnite-temperaturi-shte-badat-mezhdu-3-i-8.html", "text": "През нощта облачността ще намалее, в много райони до ясно. Вятърът ще отслабне до почти тихо време. Ще е студено с минимални температури предимно между минус 5° и 0°, по Черноморието 2° - 4°, в София минус 5°. Утре преди обяд ще преобладава слънчево време, но по-късно от северозапад облачността отново ще се увеличи и ще е предимно висока. Ще духа слаб юг-югозападен вятър и температурите ще се повишат. Максималните ще са между 3° и 8°, в югоизточните райони и малко по-високи, в София около 3°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Атмосферното налягане е по-ниско от средното за ноември, през деня слабо ще се понижи.  \r\nНад Черноморието ще преобладава слънчево време. След обяд от север облачността ще се увеличи. Ще духа слаб югозападен вятър. Максималните температури ще са  9° - 11°. Температурата на морската вода е 11°-13°. Вълнението на морето ще е 2-3 бала.  \r\nНад планините, след временно намаление на облачността, около и след обяд отново ще се заоблачи. Ще е без валежи. Вятърът ще се ориентира от запад-югозапад. Ще е умерен, по билата до силен. Ще се затопли и максималната температура на височина 1200 метра ще е около 5°, на 2000 метра – около минус 2°.\r\nПрез следващите три дни времето ще е доста динамично – с чести промени в температурите, вятър и валежи - предимно от дъжд. В четвъртък южният вятър ще се усили, по-съществено в Източна България и в районите, разположени северно от планините. Затоплянето ще продължи, но сутринта на места в Западна и Централна България температурите ще са отново отрицателни, ще има заледявания. Облачността ще бъде предимно значителна, на места ще има и слаби превалявания от дъжд, в планините над 1800 метра – от сняг. В ранните сутрешни часове в северозападните райони са възможни поледици. През нощта срещу петък, в петък и събота ще има валежи, на места, главно в Югозападна България и Родопската област - значителни. В източната половина от страната ще остане ветровито, вятърът ще е югозападен и ще е топло, с дневни температури над 15 градуса; там преваляванията ще са слаби и само на отделни места.", "date": "2017.11.28", "title": "НИМХ: Утре преди обяд ще преобладава слънчево време, максималните температури ще бъдат между 3° и 8°"}
{"url": "http://www.focus-news.net/news/2017/11/28/2461727/li-katsyan-blizkite-otnosheniya-s-kitay-shte-zasilyat-prosperiteta-na-iztochna-evropa.html", "text": "Китайският министър-председател заяви по време на среща на високо равнище в Будапеща, че инициативата „Нов път на коприната“, който трябва да засили търговията между Африка, Азия и Европа q ще засили икономиката на страните от Източна Европа, пише  South China Morning Post.\r\n„Целта ни е да видим просперираща Европа“, заяви Къцян, добавяйки, че близките връзки на Китай с 16-те държави от Източна Европа ще допълни отношенията между Пекин и ЕС. Министър-председателят изрази надежда, че страните от Източна Европа ще започнат да приемат повече внос от Китай. „Надяваме се страните от Централна и Източна Европа да открият мястото си в обема на износа и да намерят присъствие в огромния китайски пазар“, допълни той.\r\nНа свой ред унгарският министър-председател Виктор Орбан, който бе домакин на срещата, заяви, че „инициативата „Един пояс, един път“ на Китай е нова форма на глобализация, която не разделя света на ученици и учители, а се основава на общо уважение и общи предимства“. Виктор Турмаков", "date": "2017.11.28", "title": "Ли Къцян:  Близките отношения с Китай ще засилят просперитета на Източна Европа"}
{"url": "http://www.focus-news.net/news/2017/11/28/2461728/kyustendil-oblastniyat-informatsionen-tsentar-shte-predstavi-vazmozhnostite-za-kandidatstvane-po-evropeyski-programi-v-sapareva-banya.html", "text": "Областният информационен център в Кюстендил ще представи възможностите за кандидатстване по европейски програми в Сапарева баня. Това съобщи за Радио „Фокус” – Кюстендил Любомира Велинова, управител на Областен информационен център – Кюстендил. По този повод се организира информационна среща, която ще се проведе на 29 ноември в заседателната зала на сградата на Община Сапарева баня. Началото е в 13.30 часа. Темата на събитието е „Представяне на актуални и предстоящи възможности за кандидатстване по програми, съфинансирани от Европейските структурни и инвестиционни фондове”. Предвижда се и разяснение по предстоящите мерки по Програмата за развитие на селските райони.\r\nВенцеслав ИЛЧЕВ", "date": "2017.11.28", "title": "Кюстендил: Областният информационен център ще представи възможностите за кандидатстване по европейски програми в Сапарева баня"}
{"url": "http://www.focus-news.net/news/2017/11/28/2461729/bsp-shte-varne-bez-podpis-papkata-s-predlozheniyata-na-gerb-za-promeni-v-konstitutsiyata-obzor.html", "text": "Предложението на ГЕРБ за промени в Конституцията за приватизационните сделки отново стана повод за словесна битка между управляващи и опозиция. Лидерът на БСП Корнелия Нинова заяви, че след окончателното гласуване на бюджета левицата ще внесе вот на недоверие към управляващите на тема корупция. Тя обяви, че ще инициира лидерска среща, за да се потърси съгласие за обща оценка на Прехода. Корнелия Нинова посочи, че ще върне без подпис папката на Цветан Цветанов с предложението за промяна в Конституцията.\r\nВ отговор от ГЕРБ изтъкнаха, че от БСП искат вот на недоверие заради самия вот. „Те не знаят каква е темата, обаче искат вот на недоверие. Това е сбъркана стратегия. Би трябвало да има някакъв сериозен проблем, изначално да знаят къде е проблемът и тогава да внесат вота“, коментира депутатът Тома Биков. Той посочи, че Корнелия Нинова иска анализ на Прехода, а парламентът не е аналитичен център, а законодателен орган. Депутатът уточни, че ГЕРБ ще подкрепи законодателни предложения на БСП, а не анализи на Прехода.\r\nЛидерът на БСП коментира: „ГЕРБ са поумнели малко от времето, когато се молеха Деница Златева да бъде министър, а аз - председател на парламента“. Корнелия Нинова посочи, че БСП ще изчака ГЕРБ да пораснат още малко и да узреят за мисълта, че не можеш до 20.00 часа на предизборния ден да обещаваш нещо на хората в името на народа и на другата сутрин да се обединиш с опонента си в името на властта и парите. \r\n„За това, че сме се молили за коалиция с БСП- обявихме, че няма да правим коалиция с БСП и ДПС преди изборите. За разлика от тях, които се гънеха и не можеха да кажат с кого могат да управляват“, обясни Тома Биков и допълни, че държавата функционира и без Деница Златева като министър на Българското Председателство и Корнелия Нинова като председател на парламента. „Отдавам емоциите на БСП на тежка фиксация от страна на Корнелия Нинова към Бойко Борисов и от невъзможността ѝ да живее без него“, каза още депутатът от ГЕРБ. \r\nКорнелия Нинова коментира и темата за санкциите срещу Русия. По думите ѝ лидери на европейски държави многократно са заявявали позиция за партньорски отношения с Русия. „Санкциите срещу Русия вредят на българския национален интерес и на българската икономика. Нашата позиция не се базира на това какви са интересите на Русия, а на националния интерес на България. Той е постоянен за нас. Ние губим икономически от тези санкции. Няма да променим тази позиция“, допълни Нинова. В отговор от ГЕРБ ги призоваха да се самоопределят. „Един ден Георги Свиленски обявява, че започват кампания за отпадане на санкциите, едностранно отказване на България да ги подкрепя, а на другия ден Нинова обяви, че няма такава кампания“, посочи Тома Биков. \r\nПо повод изказване на депутата от БСП Антон Кутев, че който е бил начело на силови групировки, може да стане министър-председател Корнелия Нинова посочи, че то е несравнимо с оставката на Димитър Главчев. „Изгонването на лидер на опозицията, който и да е той, при това без причина в този случай, без да е нарушен правилника, без да са изразени обидни думи, е сериозно посегателство към различно мнение, свобода на слово, към демократични принципи. Това е елемент от държавността и правовата държава. Несериозно е да кажете, че след като Главчев е понесъл тази отговорност, трябва реципрочно Антон Кутев да понесе отговорност за изказването си публично“, заяви тя. В отговор Тома Биков коментира: „По отношение на интервюто на Антон Кутев от тази сутрин ще кажа, че благодарение на подобни интервюта спечелихме последните избори. Така че няма да искаме неговото наказание, наказанието го понася цялата партия на избори“. По думите му очевидно има различни БСП-та, които подскачат от студио в студио и говорят различни неща, което е проблем на Корнелия Нинова.\r\nВъв връзка с предложението на „Воля“ за намаляване на субсидията на извънпарламентарните партии на 1 лев на глас, което бюджетната комисия одобри на второ четене, лидерът на БСП обясни, че субсидията трябва да се намалява с еднакъв аршин за всички. „А не на тези отвън така, а на другите по друг начин. Ще гласуваме против това решение“, каза тя. От ГЕРБ обявиха, че ще обмислят дали да подкрепят предложението на „Воля“. „Склонни сме и ще обмислим да оттеглим подкрепата си от тези предложения“, заяви Тома Биков.\r\nБиляна ИВАНОВА", "date": "2017.11.28", "title": "БСП ще върне без подпис папката с предложенията на ГЕРБ за промени в Конституцията (ОБЗОР)"}
{"url": "http://www.focus-news.net/news/2017/11/28/2461730/mayk-pens-donald-tramp-obmislya-kak-i-koga-da-premesti-posolstvoto-na-sasht-v-izrael-v-yerusalim.html", "text": "Вицепрезидентът на САЩ Майк Пенс заяви, че президентът Доналд Тръмп в момента активно обмисля „как и кога“ да премести посолството на САЩ в Израел от Тел Авив в Йерусалим, предава  Reuters.\r\nПенс каза това в мисията на Израел в ООН по време на събитие, бележещо 70-тата годишнина от гласуването на Световната организация за установяването на еврейската държава. \r\nТръмп зави по-рано, че ще премести посолството на САЩ в Израел , но през юни подписа документ, предвиждащ то да остане в Тел Авив. До началото на декември той трябва да реши дали ще удължи срока на въпросния документ, практика, която неговите предшественици използваха, за да не подновят напрежението в Близкия изток.  Виктор Турмаков", "date": "2017.11.28", "title": "Майк Пенс: Доналд Тръмп обмисля как и кога да премести посолството на САЩ в Израел в Йерусалим"}
{"url": "http://www.focus-news.net/news/2017/11/28/2461731/stanislava-popovska-regionalna-sluzhba-po-zaetostta-blagoevgrad-15-267-bezrabotni-litsa-sa-registrirani-prez-oktomvri-v-byurata-po-truda-v-oblastta.html", "text": "15 267 безработни лица са регистрирани през октомври в бюрата по труда в Благоевградска област. Това каза пред Радио „Фокус“ – Пирин Станислава Поповска, директор на Дирекция „Регионална служба по заетостта“ – Благоевград. По думите ѝ в сравнение с аналогичния момент на 2016 година се наблюдава намаление с 1.4 пункта, като стойността на показателя през октомври 2016 година е 11.5%. „От началото на годината като относителен дял се наблюдава спад на показателя от 1.1 пункта, като абсолютна величина в брой регистрирани лица се отчита намаление от 1 628 лица. Спрямо месец септември се наблюдава незначително увеличение от 595 лица“, каза Поповска. През месец октомври на територията област Благоевград са постъпили на работа 1 131 безработни лица, като 761 от тях са започнали работа с посредничеството на бюрата по труда. Заявени са 1 060 свободни работни места на първичния трудов пазар. Станислава Поповска уточни, че 898 от тези места са заявени от работодатели от частния сектор, а трудовите посредници са осигурили работа на 557 лица.\r\nЛора КАЛЧЕВА", "date": "2017.11.28", "title": "Станислава Поповска, „Регионална служба по заетостта“ - Благоевград: 15 267 безработни лица са регистрирани през октомври в бюрата по труда в областта"}
{"url": "http://www.focus-news.net/news/2017/11/28/2461732/ria-novosti-oon-saobshti-che-konvoy-s-humanitarna-pomosht-e-dostignal-do-iztochna-guta.html", "text": "Управлението на ООН по координацията на хуманитарните въпроси съобщи, че конвой на Световната организация с хранителни продукти и медикаменти е достигнал в Източна Гута, която е една от четирите зони за деескалация на напрежението в Сирия, предава  РИА Новости. \r\n„Екипите на ООН и на Сирийския червен полумесец влязоха в обсадена Източна Гута, за да доставят храна и медикаменти за 7200 нуждаещи се“, съобщава управлението. Дипломатически източник от целевите групи по Сирия в Женева заяви по-рано, че режимът на примирие в зоната е започнал да действа от сутринта. Агенция „Фокус“ припомня,  че в Сирия са създадени четири зони за деескалация:  едната в провинцията Идлиб, втората северно от град Хомс, третата в Източна Гута в предградията на Дамаск, а четвъртата в провинцията Дераа на границата между Сирия и Йордания.  Виктор Турмаков", "date": "2017.11.28", "title": "РИА Новости: ООН съобщи, че конвой с хуманитарна помощ е достигнал до Източна Гута"}
{"url": "http://www.focus-news.net/news/2017/11/28/2461733/premierat-boyko-borisov-pristigna-v-riyad-na-parvoto-poseshtenie-na-nay-visoko-ravnishte-v-istoriyata-na-diplomaticheskite-otnosheniya-mezhdu-balgariya-i-kralstvo-sauditska-arabiya.html", "text": "Министър-председателят Бойко Борисов пристигна в Рияд на първото посещение на най-високо равнище в историята на дипломатическите отношения между България и Кралство Саудитска Арабия. Това съобщиха от правителствената информационна служба. На Кралския терминал на международното летище „Крал Халид“ той беше посрещнат от емира на Рияд Файсал бин Бандар Ал-Сауд и от министъра на околната среда, водите и земеделието Абдуррахман Абдул Мохсен Ал-Фадли.\r\nЦелта на визитата е засилването на икономическото и търговското сътрудничество между двете страни. Ще бъдат обсъдени въпроси в ключови сфери като сигурност, енергетика, търговия, транспорт, туризъм. В Рияд българският министър-председател ще разговаря с Пазителя на двете Светини Негово Кралско Величество Салман бин Абдулазиз ал-Сауд. По-късно Бойко Борисов ще се срещне и с министъра на външните работи на Кралство Саудитска Арабия Адел ал-Джубейр и с министъра на енергетиката, индустрията и минералните ресурси Халид ал-Фалих.\r\nПочетен гост по време на визитата в Кралството е Симеон Сакскобургготски. В официалната делегация, придружаваща министър-председателя Бойко Борисов, са вицепремиерите Екатерина Захариева и Красимир Каракачанов, министърът на земеделието, храните и горите Румен Порожанов, министърът на транспорта, информационните технологии и съобщенията Ивайло Московски и министърът на туризма Николина Ангелкова. Очаква се подписването на три междуправителствени документа за сътрудничество в областта на земеделието, за създаване на смесена комисия и за избягване на двойното данъчно облагане.", "date": "2017.11.28", "title": "Премиерът Бойко Борисов пристигна в Рияд на първото посещение на най-високо равнище в историята на дипломатическите отношения между България и Кралство Саудитска Арабия"}
{"url": "http://www.focus-news.net/news/2017/11/28/2461734/burgas-prez-zimata-aviomuzeyat-v-grada-shte-raboti-s-namaleno-rabotno-vreme.html", "text": "Авиомузей - Бургас беше открит през лятото на тази година и вече хиляди българи и чуждестранни гости го посетиха. През студените зимни месеци атракционът ще продължи да работи, но с намалено работно време. Това съобщиха от пресцентъра на Община Бургас. В периода до март 2018 г. ще бъдат извършени допълнителни ремонтни дейности по самолетите, както и изграждане на нова вътрешната експозиция.\r\nЗаписвания за групови посещения на Авиомузей - Бургас се приемат на телефон 0885 009 673 или във фейсбук страницата https://www.facebook.com/avioburgas/. \r\nДопълнителна информация за предстоящите ремонтни дейности, както и актуална информация за самолетите може да получите в администрацията на музея, намираща се в Културен дом на нефтохимика (телефон: 056 813 765) или в сайта www.avioburgas.bg.", "date": "2017.11.28", "title": "Бургас: През зимата авиомузеят в града ще работи с намалено работно време"}
{"url": "http://www.focus-news.net/news/2017/11/28/2461735/reuters-amerikanski-general-podkrepi-germaniya-da-bade-domakin-na-novoto-operativno-komandvane-na-nato.html", "text": "Според генерал-лейтенант Бен Ходжес от армията на САЩ Германия е най-подходяща да приеме новото логистично командване на НАТО. Според него тя е добре разположена за ролята заради това, че се намира в сърцето на Европа, предава  Reuters.\r\n„Не мога да си представя никоя друга държава да е по-подходяща от Германия за поемането на тази организация и от географска гледна точка, и от такава на възможностите“, заяви ген. Ходжес. Генералът, който ще се пенсионира до края на годината, смята от дълго време, че в Европа трябва да се засили възможността за бързото разполагане на войски и екипировка в случай на конфликт. \r\nСпоред запознати дипломатически източници Германия иска да поеме логистичното командване, но за това все още не е взето официално решение.  Виктор Турмаков", "date": "2017.11.28", "title": "Reuters: Американски генерал подкрепи Германия да бъде домакин на новото оперативно командване на НАТО"}
{"url": "http://www.focus-news.net/news/2017/11/28/2461736/aktsenti-v-sutreshniya-blok-dobro-utro-balgariya-na-radio-fokus-29-noemvri.html", "text": "Предвид снеговалежите, до 20 см достигна снежната покривка в Пампорово. С кмета на Смолян Николай Мелемов ще разговаряме за това как общината се е справила с предизвикателствата на зимата и какви са прогнозите за туристическия сезон? Вицепремиерът Валери Симеонов показа обновената водопреносната и канализационната мрежа на граничен пункт \"Калотина\". Как това стана възможно? Отговори на този и други въпроси ще потърсим от вицепремиера по демографска и икономическа политика Валери Симеонов в минутите след 08.00 часа. И през тази година се запазва традицията към повишения интерес на лавандуло производството. Повече по темата ще разберем от Николина Узунова, изпълнителен директор на Българската национална асоциация „Етерични масла, парфюмерия и козметика“. Какви интересни инициативи ще предложи Регионалният исторически музей в Търговище през декември на деца и ученици. Темата ще допълни Ивелина Иванова от Радио „ Фокус“ – Шумен. \r\nТези и още теми очаквайте в сутрешния блок „Добро утро, България“ по Радио „Фокус“ от 06.00 до 10.00, с водещ  Деница Узунова.", "date": "2017.11.28", "title": "Акценти в сутрешния блок „Добро утро, България“ на Радио „Фокус“ 29 ноември"}
{"url": "http://www.focus-news.net/news/2017/11/28/2461737/krasimir-donchev-siniyat-variant-na-am-ruse-veliko-tarnovo-e-nesavmestim-s-tselite-na-opazvane-na-zashtitenite-zoni-ot-natura-2000.html", "text": "Синият вариант за трасето на автомагистрала „Русе – Велико Търново“ е несъвместим с целите на опазване на защитените зони от “Натура 2000“. Това заяви по време на обществото обсъждане във Велико Търново Красимир Дончев, експерт по биоразнообразие и част от екипа, разработил оценката на съвместимостта на инвестиционното предложение със защитените зони, предаде репортер на Радио „Фокус“ – Велико Търново. Той подчерта, че реализацията на автомагистрала Русе – Велико Търново по вариантите „червен“ и „комбиниран“ ще окаже незначително въздействие върху защитените зони от „Натура 2000“, докато вариант „син“ е несъвместим с тези целите на опазване. Красимир Дончев посочи, че и трите варианта пресичат доста защитени зони. Това са защитена зона „Ломовете“, защитена зона „река Янтра“, защитена зона „река Росица“, защитена зона „Беленска гора“, защитена зона „Търновски височини“ и защитена зона „Дряновска река“. По думите му в защитена зона „Ломовете“ и трите варианта засягат се в средна степен 11 от 12-те вида, които предмет на опазване на зоната. „В близост до трасето има голяма прилепна пещерата. Очаква се средно въздействие в резултат на смъртност при сблъсък на прилепи с автомобилния трафик и в резултат на безпокойство, породено от трафика. Значително въздействие се очаква в следствие на бариерен ефект за един вид – добруджанския хомяк – малък гризач, който живее в нивите наоколо. При пресичане на тези ниви от магистралата, животните не биха могли да преминават през двете страни безпрепятствено. И при трите варианта се очаква значителна смъртност за степенния и пъстрия пор и за пъстрия смок“, посочи Красимир Дончев. По думите му в защитена зона „Река Янтра“ при синия вариант се очаква средно въздействие върху местообитанията на вълка и в последствие на това е възможна значителна фрагментация на този хищник. При вариант син е възможно и средно въздействие върху популация и местообитания върху почти всички видове земноводни влечуги, предмет на опазване в защитената зона. „Бариерен ефект се очаква в значителна степен и при трите варианта по отношение на добруджанския хомяк. Най-много засегнати от смъртност са земноводни и влечуги, предмет на опазване в зоните при син вариант“, посочи Красимир Дончев. Той каза още, че защитена зона „Река Росица“ се пресича само от „червения“ и „комбинирания“ вариант. И двете трасета засягат малка площ от зоната. Засегнатите видовете са малко – един вид прилеп, пъстър пор, блатна костенурка и червенокоремна бумка.\r\nСиният вариант засяга малка част от територията на защитена зона „Беленска гора“. Очаква се въздействие само върху един вид – пъстрия смок. В защитена зона „Търновски височини“ при вариант „син“ има висока степен на въздействие за доста видове – прилепи, вълк и почти всички земноводни влечуги и два вида безгръбначни. „На тези видове ще се отнемат над 1 % от местообитанията от защитената зона. За някой от тях имаме средна до значителна фрагментация на местообитания. Другото сериозно въздействие е смърност за някой от защитените видове“, посочи Красимир Дончев. В защитена зона „Дряновска река“ не се засягат в значителна степен никакви видове, които са предмет на опазване там. Красимир Дончев отбеляза, че изграждането на допълнителни водостоци, които да играят ролята на проходи и съоръжения под магистралата, в комбинация с плътни прегради с различни височина, ще позволи животни да не излизат на пътното платно и в същото време да могат свободно да се предвижват от двете страни на магистралата. Предвидено е при строителство на мостово съоръжение да се използват т. нар. „екрани за тиня“, които да ограничат размътването на водите и въздействието върху воднозависими организми. Ще бъде изградена и шумоизолираща преграда от двете страни на мостовото съоръжение на река Русенски Лом, която да намали въздействието от безспокойство и риска от смъртност за прилепи и птици от двете защитени зони.\r\nНадежда КРЪСТЕВА", "date": "2017.11.28", "title": "Красимир Дончев: Синият вариант на АМ „Русе – Велико Търново“ е несъвместим с целите на опазване на защитените зони от “Натура 2000“"}
{"url": "http://www.focus-news.net/news/2017/11/28/2461738/sport-mezhdunarodnata-federatsiya-po-hokey-prizova-mok-da-dopusne-rusiya-na-zimnite-olimpiyski-igri-v-pyonchan.html", "text": "Съветът на Международната федерация по хокей съобщи, че според него „чистите“ от допинг  атлети, включително и тези от Русия, трябва да получат разрешение да представят страната си на Зимните олимпийски игри в Пьончан през 2018 г.\r\nСпоред писмо на федерацията до МОК е недопустимо да се налагат колективни наказания срещу спортистите от различните държави, заради нарушенията на няколко атлети. От организацията посочиха, че признават необходимостта да се води борба срещу допинга, но санкциите, които МОК възнамерява да наложи спрямо Русия, заплашват развитието на хокея на лед.  Виктор Турмаков", "date": "2017.11.28", "title": "Спорт: Международната федерация по хокей призова МОК да допусне Русия на Зимните олимпийски игри в Пьончан"}
{"url": "http://www.focus-news.net/news/2017/11/28/2461739/prof-aleksandar-marinov-svideteli-sme-na-vzaimno-nadtsakvane-mezhdu-upravlyavashti-i-opozitsiya.html", "text": "Свидетели сме на взаимно надцакване между управляващи и опозиция. Това коментира в предаването „Това е България“ на Радио „Фокус“ проф. Александър Маринов по повод политическата обстановка у нас. Той коментира, че мнозинството от българското общество чувства, че Преходът е несправедлив. „Едно малцинство се е облагодетелствало за сметка на всички останали. И понеже това се харесва, искат да експлоатират темата, но не го правят по начин, който да доведе до възстановяване на чувството за справедливост. Неслучайно сега се подхвърлят идеи, които са неосъществими. Няма как да бъдат вкарани в затвора хора, които преди 20 години са извършили добре изпипани юридически неща, макар и нечестни или непочтени – не може да се случи. Но това, от което има нужда българското общество, е истината. За разлика от престъпленията истината няма давност“, коментира проф. Александър Маринов. Той каза още, че ако се направи добросъвестен преглед на смяната и трансфера на икономическа власт и имущество, ще стане ясно кой какво е правил и къде държавата е допускала грешки. Проф. Маринов уточни, че истината би ни помогнала да продължим напред и да се установи взаимно разбиране.", "date": "2017.11.28", "title": "Проф. Александър Маринов: Свидетели сме на взаимно надцакване между управляващи и опозиция"}
{"url": "http://www.focus-news.net/news/2017/11/28/2461740/kristiyan-kirilov-obshtinski-savet-svishtov-nyama-da-ima-uvelichenie-v-taksa-smet-v-obshtinata-i-prez-2018-godina.html", "text": "Няма да има увеличение в такса „Смет“ в община Свищов и през 2018 година. Това съобщи в ефира на Радио „Фокус“ – Велико Търново председателят на Общинския съвет в града д-р Кристиян Кирилов. Той уточни, че след като са направени всички разчети и са преразгледани разходите, е установено, че не се налага промяна в сега действащите цени и такси. „За догодина няма да има повишаване, въпреки разходите, които се увеличават – за извозването на боклука, депонирането му в Санадиново. Това са разходи, които ние сме длъжни да заплащаме. В момента изграждаме претоварна станция, с което да се облекчи дейността за бъдеще, за да сме по-функционални и практични и да нямаме повишение на цените“, обясни председателят на местния парламент. Строителството на посочената станция стартира и се очаква да приключи през 2018 г. Когато тя бъде изградена, това ще облекчи бюджета на Община Свищов и ще спести доста разходи, които се правят сега за отпадъци.\r\nЛуиза ТРАНЧЕВА", "date": "2017.11.28", "title": "Кристиян Кирилов, Общински съвет - Свищов: Няма да има увеличение в такса „Смет“ в общината и през 2018 година"}
{"url": "http://www.focus-news.net/news/2017/11/28/2461741/blagoevgrad-kmetat-d-r-atanas-kambitov-be-domakin-na-predstavyaneto-na-knigata-alen-mak-samoten.html", "text": "Кметът на Благоевград д-р Атанас Камбитов бе домакин на представянето на книгата на британската авторка Мерсия Макдермот „Ален мак самотен“, посветена на живота на Димитър Благоев. Това съобщиха от пресцентъра на Община Благоевград. Д-р Камбитов приветства гостите в зала „22 септември“, сред които академик Васил Гюзелев, историк и изследовател, журналистът и издателят Христо Георгиев, Ана Райкова, близка приятелка на авторката и проф. Йордан Костадинов. \r\n„Преди няколко месеца г-н Причкапов и издателя на книгата Христо Георгиев дойдоха с молба Общината да подкрепи изданието. Нито за миг не се поколебах и няма как да бъде иначе. Градът носи името на Благоев. Той е нашият патрон. Ние сме горди да се наричаме благоевградчани. Мерсия Макдермот освен автор на книгата е и почетен гражданин на Благоевград. От 4 книги, 2 са за Гоце Делчев и за Яне Сандански. Тя е неразривно свързана с нашия край и нашата история. Тя е част от нашата история и няма нищо по-логично от това да презентираме книгата в Благоевград. Истинският оценител на една идея, дали е добра и стойностна, е времето. За всички тези години, този „Ален мак самотен“ роди много поля от алени макове. Факт е, че и след повече от 100 години, стотици хиляди българи припознават идеята като своя, означава, че тя е добра и си заслужава. Не си длъжен да споделяш идеите, но си длъжен да ги уважаваш, а много по–добре, ако взимаш най-хубавите от тях. Надявам се, книгата да има много читатели и всеки да види това, което търси в нея“, каза в приветствието си кметът д-р Атанас Камбитов и благодари на Инициативния комитет, с чийто усилия се реализира издаването на книгата.\r\nКметът на Община Благоевград д-р Атанас Камбитов връчи юбилейна грамота, „100 години свобода“, която се връчва на хора, които са допринесли за България, за българското на Мерсия Макдермот, която бе получена от издателя Христо Георгиев. В предварителен разговор, Ана Райкова представи неизвестни факти от живота на Мерсия Макдермот пред д-р Камбитов. \r\nКнигата за историята и живота на Дядо Благоев бе представена при голям интерес пред жителите и гостите на Благоевград. Във видеосъобщение Мерсия Макдермот поздрави присъстващите. В края на презентацията кметът Камбитов обяви, че голям брой книги ще бъдат дарени на обществени и училищни библиотеки в Благоевград, за да бъдат достъпни за всеки. \r\nВ книгата „Ален мак самотен“ авторката разказва за бурния живот и делото на Димитър Благоев и тежките времена, в които е живял, преди един век. Това е четвъртият труд на писателката, в който тя пише за велики българи. Мерсия Макдермот има издадени книги  за Васил Левски, Гоце Делчев, Яне Сандански, с които предизвика огромен интерес сред българските читатели. Настоящата книга се предлага за първи път на българския пазар.  През 2014 година книгата за Дядо Благоев се публикува в Англия.\r\nМерсия Макдермот е британска и българска историчка и писателка. Тя е чуждестранен член на БАН и доктор хонорис кауза на СУ „Св. Климент Охридски“. През 2017 година, по случай 90-годишнината ѝ е удостоена с отличието „Златен Век“ - огърлие.", "date": "2017.11.28", "title": "Благоевград: Кметът д-р Атанас Камбитов бе домакин на представянето на книгата „Ален мак самотен“"}
{"url": "http://www.focus-news.net/news/2017/11/28/2461742/blizo-77-ot-uchastnitsite-v-anketata-na-fokus-smyatat-che-tryabva-da-se-prerazgledat-privatizatsionnite-sdelki-ot-prehoda.html", "text": "Близо 77% от участниците в анкетата на \"Фокус\" смятат, че трябва да се преразгледат приватизационните сделки от Прехода. Това показват резултатите от седмичното допитване на медията. В анкетата са гласували общо 385 души. 295 от тях (76.62%) са отговорили положително на въпроса \"Трябва ли да се преразгледат приватизационните сделки от Прехода?\"\r\n16.88% от гласувалите (65 души) са на противоположното мнение, а 6.49% от участниците в допитването (25 души) не могат да преценят. \r\nТази седмица питаме: \"Изненада ли ни тази година зимата?\". Вашите отговори може да дадете на адрес:", "date": "2017.11.28", "title": "Близо 77% от участниците в анкетата на \"Фокус\" смятат, че трябва да се преразгледат приватизационните сделки от Прехода"}
{"url": "http://www.focus-news.net/news/2017/11/28/2461743/afp-severna-koreya-izstrelya-balistichna-raketa.html", "text": "Щабът на южнокорейската армия съобщи, че Северна Корея е изстреляла неидентифицирана балистична ракета, предава  AFP.\r\nРакетата е излетяла в посока изток от провинция Южен Пьонган в Северна Корея. Южнокорейските медии съобщават, че в момента армиите на страната и на САЩ я анализират. \r\nЮжнокорейският министър на въпросите, свързани с обединението съобщи по-рано, че в Северна Корея се наблюдават белези на необичайна активност. Виктор Турмаков", "date": "2017.11.28", "title": "AFP: Северна Корея изстреля балистична ракета"}
{"url": "http://www.focus-news.net/news/2017/11/28/2461744/prof-nikolay-radulov-falshivite-novini-sa-dobre-izrabotena-metodologiya-na-vazdeystvie-koyato-tseli-zabluda.html", "text": "Фалшивите новини са добре изработена методология на въздействие, която цели заблуда. Това каза в предаването „Това е България“ на Радио „Фокус“ проф. Николай Радулов. Той уточни, че пропагандата е по-широкия образ, тъй като тя има добре разработен инструментариум, където един от инструментите са фалшивите новини. Проф. Радулов посъветва как да се предпазим от тях. „Първото е човек да не чете една единствена медия, а да се опитва да потвърди това, което е научил, чрез други медии и да препровери информацията. Второто много важно е нещо, което ние преподаваме в дисциплината „Разузнавателен анализ“ - да се разбере кой е собственикът на медията, която разпространява този тип новини и какви са неговите цели. Когато собственикът е скрит, винаги имаме едно съмнение, че новините, които ни се поднасят, са с определена цел“, коментира проф. Николай Радулов. Той каза още, че всекидневно сме обект на фалшиви новини и затова е добре хората да проверяват информацията.", "date": "2017.11.28", "title": "Проф. Николай Радулов: Фалшивите новини са добре изработена методология на въздействие, която цели заблуда"}
{"url": "http://www.focus-news.net/news/2017/11/28/2461745/pazardzhik-obshtinskiyat-savet-v-peshtera-shte-provede-redovnoto-si-zasedanie-v-selo-kapitan-dimitrievo-na-29-noemvri.html", "text": "Общинският съвет в Пещера ще проведе редовното си заседание на 29 ноември, съобщиха за Радио „Фокус“ – Пазарджик от Общински съвет - Пещера. Заседанието ще започне в 14.30 часа и този път ще се проведе в залата на НЧ „Сергей Румянцев 1909\" в село Капитан Димитриево. Основната тема ще бъде подготовката на Община Пещера за зимното поддържане и снегопочистване. На вниманието на съветниците ще бъде предоставена и информация за изпълнението на дейностите по обхват и задържане в образователната система на деца и ученици в общината. Очаква се и актуализация на бюджета на Община Пещера за 2017 г. и разчета за капиталови разходи за 2017 г. По време на заседанието ще бъде обсъден и Проект за ПУП – Парцеларен план за нов подземен водопровод, промишлен водопровод и силови електрокабели през имоти собственост на Община Пещера и поставяне на кабел и две измервателни плочи за замерване електрохимична защита в имот собственост на Общината в местност Широките ливади.", "date": "2017.11.28", "title": "Пазарджик: Общинският съвет в Пещера ще проведе редовното си заседание в село Капитан Димитриево на 29 ноември"}
{"url": "http://www.focus-news.net/news/2017/11/28/2461746/predstoyashti-mezhdunarodni-sabitiya-za-29-noemvri-agentsiya-fokus.html", "text": "Делегацията на сирийското правителство ще пристигне за осмия кръг на междусирийските преговори под егидата на ООН в Женева.\r\n*** Папа Франциск е на посещение в Бирма, където ще изнесе меса в Рангун.\r\n*** Ще се проведе среща на високо равнище ЕС-Африка. \r\n*** Руският президент Владимир Путин ще приеме в Москва своя киргизки колега Сооробай Йедебеков.\r\n***", "date": "2017.11.28", "title": "Предстоящи международни събития за 29 ноември ( Агенция „Фокус“ )"}
{"url": "http://www.focus-news.net/news/2017/11/28/2461747/vidin-profiliranata-prirodo-matematicheska-gimnaziya-ekzarh-antim-i-poluchi-350-000-lv-za-oborudvane-na-kabineti-i-klasni-stai.html", "text": "Профилираната природо-математическа гимназия „Екзарх Антим I“ получи 350 000 лв. за оборудване на кабинети и класни стаи. Това съобщиха от пресцентъра на Община Видин. Новината бе оповестена на съвместна пресконференция, която дадоха кметът на Община Видин Огнян Ценков, директорът на Профилираната природо-математическа гимназия „Екзарх Антим I“ Румяна Петрова и председателят на училищното настоятелство Лиляна Цанова. Средствата, отпуснати от Министерството на образованието и науката, ще послужат за закупуване на учебно оборудване, обзавеждане и учебни помагала. \"Тези пари са извън бюджета на проекта, който ще бъде изпълнен по Оперативна програма „Региони в растеж“ за изграждане на физкултурен салон, за реконструкция на сградата и облагородяване на пространството около училището\", обясни кметът. Той уточни, че няма да има дублиране на средства за едни и същи дейности. „Искам да използвам възможността да благодаря на правителството и лично на министър-председателя Бойко Борисов, също на министъра на финансите Владислав Горанов, който е инициатор за отпускането на средствата за няколко елитни гимназии, сред които и математическата във Видин“, каза още Огнян Ценков. Критерий за помощта е постигането на много добри резултати в цялостната дейност на тези училища. Огнян Ценков подчерта, че правителството е издигнало в приоритет подобряване качеството на образователната инфраструктура и досега са отделени 624 милиона – за 72 общини и около 400 учебни заведения в страната. Той заяви, че целта на Община Видин е последователно да модернизира образователната инфраструктура на всички училища на територията ѝ. А постигането на тази цел може да бъде само резултат от общи усилия между държавна, местна власт, училищни ръководства и училищни настоятелства, както това се случва по отношение на ППМГ „Екзарх Антим I“.\r\nРумяна Петрова изрази признателност от името на колегите си и учениците за вниманието, което се обръща на гимназията и за това, че във Видин отново се случва нещо хубаво. Тя благодари на кмета за изключителното му съдействие за отпускане на финансовата помощ, за подкрепата от страна на кабинета и министерствата на финансите и на образованието.\r\n„Радвам се, че получихме такъв красив подарък“, каза Лиляна Цанова и от своя страна също благодари на правителството и на кмета. Тя добави, че училищното настоятелство ще продължава активната си дейност в полза на гимназията.", "date": "2017.11.28", "title": "Видин: Профилираната природо-математическа гимназия „Екзарх Антим I“ получи 350 000 лв. за оборудване на кабинети и класни стаи"}
{"url": "http://www.focus-news.net/news/2017/11/28/2461748/kyustendil-vazpitanik-na-shkolata-novite-maystori-shte-se-obuchava-v-parizh.html", "text": "Възпитаник на школата „Новите майстори” ще се обучава в Париж. Това каза пред Радио „Фокус” – Кюстендил Евгени Серафимов, ръководител на школата. По думите му Пламена Димитрова е спечелила правото да изучава 5 месеца живопис в Париж в престижното „Национално училище за изящни изкуства“. Пламена Димитрова в момента е студентка в Националната художествена академия, трети курс, специалност „Живопис“. „Изключително сме щастливи, горди и вдъхновени от успеха на Плами. Тя успя да се пребори с впечатляваща конкуренция от целия Европейски съюз и да мине през всички нива на кандидатстването”, каза Евгени Серафимов. Според него от 15 януари до 11 май, идната година, Пламена Димитрова ще има възможност да развива таланта си в културната столица на Европа, да бъде в един непосредствен контакт със световните шедьоври на изобразителното изкуство.\r\nВенцеслав ИЛЧЕВ", "date": "2017.11.28", "title": "Кюстендил: Възпитаник на школата „Новите майстори” ще се обучава в Париж"}
{"url": "http://www.focus-news.net/news/2017/11/28/2461749/pazardzhik-svetlinite-na-kolednata-elha-v-panagyurishte-shte-badat-vklyucheni-na-1-dekemvri.html", "text": "За поредна година Община Панагюрище надгражда коледно-новогодишната украса в града с нови елементи. Това съобщи за Радио „Фокус“ – Пазарджик Радка Костуркова от Общината. Тя обясни, че коледната елха ще засияе на площад „20-ти април“ на 1 декември. „Нови светлинни и фигурални елементи ще допълнят украсата на площада. Празнично осветени ще са градинките на кръстовището на улиците „Георги Бенковски“ и „Георги С. Раковски“ и на площад „Павел Хаджилуков“. Светлинни елементи ще създават празнично настроение на улица „Райна Княгиня“ и на улица „Георги Бенковски“. В атмосферата на коледния дух и вълшебството на предстоящите коледно-новогодишни празници, на площад „Райна Княгиня” ще бъде поставена коледна шейна, еленчета и елхички. Празнично озарени ще бъдат и фасадите на сградите на Общината и Народно читалище „Виделина-1865”. С изцяло нова украса ще заблестят фасадите на Театър Дом-паметник и Градския универсален магазин. Два нови коледни къта ще има в градинките при бензиностанция на входа на града. За втора поредна година в Панагюрище ще отвори врати и Коледен базар в пет специално изработени къщички“, коментира Костуркова. Тя добави, че коледно-новогодишната украса на града ще грейне на 1 декември 2017 година в 17.30 часа на площад „20-ти април“, като е предвидена празнична програма на хор „Децата на Панагюрище“ и светлинно шоу.\r\nВаня НИКОЛОВА", "date": "2017.11.28", "title": "Пазарджик: Светлините на коледната елха в Панагюрище ще бъдат включени на 1 декември"}
{"url": "http://www.focus-news.net/news/2017/11/28/2461750/reuters-andrey-babish-zayavi-che-shte-formira-pravitelstvo-v-chehiya-predi-sreshtata-na-visoko-ravnishte-na-es-prez-dekemvri.html", "text": "Председателят на чешката партия АНО Андрей Бабиш заяви, че очаква да формира правителство на малцинството на 13 декември, което ще му позволи да участва на срещата на високо равнище на ЕС, която ще се проведе малко след това, като министър-председател, предава  Reuters.\r\nБабиш допълни, че все още не е получил подкрепата за формирането на правителството в долната камара на чешкия парламент, където АНО разполага със 78 от 200 възможни места и другите партии до момента отказват да влязат в коалиция с нея. \r\n„Убедих президента Милош Земан за по-ранна дата за назначаването на правителството, защото на 14 и на 15 декември ще се проведе срещата, която е важна“, заяви Бабиш.  Виктор Турмаков", "date": "2017.11.28", "title": "Reuters: Андрей Бабиш заяви, че ще формира правителство в Чехия преди срещата на високо равнище на ЕС през декември"}
{"url": "http://www.focus-news.net/news/2017/11/28/2461752/razraboteniyat-ot-balgari-softuer-za-daltonisti-vision-shte-bade-bezplaten-obzor.html", "text": "Разработеният от българи софтуер за далтонисти Vision ще бъде безплатен. Това обявиха създателите му Стефан Кръстев, Васил Альошин и Даниел Георгиев по време на кръгла маса на тема: „Ролята на социалното предприемачество в подкрепа на местните общности“, която се проведе в сградата на Европейския парламент (ЕП) в Брюксел. Софтуерът бе подарен и за безплатно ползване от ЕП. Кръглата маса се проведе под патронажа на евродепутата от Групата на Прогресивния алианс на социалистите и демократите в ЕП Момчил Неков. В началото ѝ той каза, че са необходими повече позитивни новини като тази за българите, създали софтуера за далтонисти. На събитието присъства и посланикът на България в Белгия Мая Добрева, която приветства участниците в кръглата маса. Тя посочи, че социалното предприемачество е ключ към разрешаване на икономическите и демографските проблеми. Според ръководителя на екипа по социална икономика към ЕК Патрик Клайн, който също се включи в кръглата маса социалното предприемачество се нуждае от структура. Проф. Николай Дончев, преподавател по „Иновации и предприемачество“ в Свободния университет в Брюксел и по „Бизнес планиране“ в Католическия университет в белгийската столица допълни, че социалните предприемачи се нуждаят от социални мрежи, да бъдат показвани и от ресурси. Според него за тях не трябва да си отваряме портфейла, а сърцето. \r\nДеница КИТАНОВА", "date": "2017.11.28", "title": "Разработеният от българи софтуер за далтонисти Vision ще бъде безплатен (ОБЗОР)"}
{"url": "http://www.focus-news.net/news/2017/11/28/2461753/vidin-uchebno-patuvane-predprieha-ekskurzovodi-i-muzeyni-rabotnitsi-ot-belogradchik.html", "text": "Учебно пътуване предприеха екскурзоводи и музейни работници от Белоградчик, съобщиха за Радио „Фокус“ от Историческия музей в града. Темата на пътуването е „Екскурзоводските местни беседи и обслужване в цялостните туристически маршрути и продукти”. Целта на учебното пътуване е повишаване на компетентностите, знанията и уменията на местните екскурзоводи, касиери и служители в обектите на територията на община Белоградчик. Идеята е това да стане в реална обстановка, като се почерпи положителен опит от практиката на техните колеги. Участниците имаха възможност на практика да видят как се експонират и обслужват някои от най-популярните обекти в съседна Сърбия –  археологическия музей „Лепенски вир“, който е включен в списъка на ЮНЕСКО, национален парк „Джердап“, Райковата пещера, и др. По време на пътуването между отделните обекти бяха организирани ролеви игри и дискутирани различни теми като: „Особености при преминаване на гранични зони – умора на туриста”, „Поведение на туристи в туристически обекти, изискващи специален режим на движение – пещери, пресечен и воден терен, строителни и химически обекти” и „Контрол на местните екскурзоводски беседи в целодневен туристически продукт с комбинация България – чужбина“.\r\nЕкскурзоводите и музейните работници от Белоградчик посетиха и новооткрития Епиграфски център във Видин с екзпозиция на култова пластика, архитектурни елементи от различни периоди и надгробни паметници. Във Видин беседи изнесоха Фионера Филипова, директор на Регионалния исторически музей и Валентина Йорданова, професионален екскурзовод, представител за Северозападна България на Асоциацията на екскурзоводите в България.", "date": "2017.11.28", "title": "Видин: Учебно пътуване предприеха екскурзоводи и музейни работници  от Белоградчик"}
{"url": "http://www.focus-news.net/news/2017/11/28/2461754/pentagonat-zasecheno-e-vazmozhno-raketno-izstrelvane-ot-severna-koreya.html", "text": "Прес-секретарят на Пентагона полк. Роб Манинг съобщи, че армията на САЩ е засякла възможно ракетно изстрелване от Северна Корея, предава  AFP.\r\n„В приблизително 13:30 часа (20:30 часа българско време), засякохме възможно ракетно изстрелване от Северна Корея“, съобщи полк. Манинг. „В момента проучваме ситуацията и ще предоставим допълнителни детайли, когато са налични“, допълни той.  \r\nТова е първото изстрелване на ракета от Северна Корея за последните месеци. Виктор Турмаков", "date": "2017.11.28", "title": "Пентагонът: Засечено е възможно ракетно изстрелване от Северна Корея"}
{"url": "http://www.focus-news.net/news/2017/11/28/2461755/plovdiv-svetlinite-na-13-metrovata-koledna-elha-na-ploshtad-stefan-stambolov-shte-badat-zapaleni-na-1-dekemvri.html", "text": "13-метрова коледна елха е монтирана на площад „Стефан Стамболов“ в Пловдив. Това съобщи за Радио „Фокус” - Пловдив кметът Иван Тотев. Светлините на елхата ще се запалят на 1 декември. Изкуственото коледно дърво е поставено върху временна конструкция, част от която ще бъде използвана като сцена. Всеки, който иска може да се снима с елхата.\r\n\"Тази година на площада пред Общината няма да има коледен базар\", каза кметът. По думите му базарът ще е изцяло в кв. „Капана“ и ще заработи на 22 декември. За поредна година на площад \"Централен\" ще бъде изградена и ледена пързалка.\r\nЦветана ТОНЧЕВА", "date": "2017.11.28", "title": "Пловдив: Светлините на 13-метровата коледна елха на площад „Стефан Стамболов“ ще бъдат запалени на 1 декември"}
{"url": "http://www.focus-news.net/news/2017/11/28/2461756/kyustendil-vazpitanitsite-na-nay-noviya-sporten-klub-po-kikboks-specheliha-tri-medala-na-natsionalno-parvenstvo.html", "text": "Възпитаниците на най-новия спортен клуб по кикбокс в Кюстендил са се представили отлично на националното първенство. Това съобщи за Радио „Фокус” – Кюстендил Слави Кашкин, треньор в спортния клуб. По думите му възпитаниците на клуба по кикбокс „Спартак” – Кюстендил са спечелили златен, сребърен и бронзов медали от националното първенство, проведено в столицата. „В състезанието премериха сили отбори от цялата страна. Кюстендилският клуб бе дебютант на шампионата. Въпреки, че се готвим в сурови условия, както през студените зимни месеци, така и в летните горещини, постигнахме голям успех, особено за млад клуб като нашия”, каза Слави Кашкин.\r\nВенцеслав ИЛЧЕВ", "date": "2017.11.28", "title": "Кюстендил: Възпитаниците на най-новия спортен клуб по кикбокс спечелиха три медала на национално първенство"}
{"url": "http://www.focus-news.net/news/2017/11/28/2461757/sport-sam-alardays-shte-bade-noviyat-starshi-trenyor-na-evartan.html", "text": "Сам Алърдайс в близките дни ще стане нов старши треньор на Евъртън.\r\nНа 23 октомври Роналд Куман напусна поста. В момента отборът е на 16-то място в класирането. \r\nАлърдайс в миналото  е бил старши треньор  на Нюкасъл, Уест Хем, Съндърланд и Кристъл Палас Виктор Турмаков", "date": "2017.11.28", "title": "Спорт: Сам Алърдайс ще бъде новият старши треньор на Евъртън"}
{"url": "http://www.focus-news.net/news/2017/11/28/2461758/slavyanka-simitchiyska-direktsiya-inspektsiya-po-truda-blagoevgrad-prez-mesets-oktomvri-sme-izvarshili-211-proverki-po-spazvane-razporedbite-na-trudovoto-zakonodatelstvo.html", "text": "През месец октомври сме извършили 211 проверки по спазване разпоредбите на трудовото законодателство. Това каза за Радио „Фокус“ – Пирин Славянка Симитчийска, директор на Дирекция „Инспекция по труда“ – Благоевград. „От извършените проверки, 63 са последващи, за да се установи дали са изпълнени предписанията, дадени при предходните проверки“, каза Симитчийска. По думите ѝ във връзка с постъпили сигнали от граждани, свързани с неизплатени обезщетения за неспазено предизвестие или за неизползван платен годишен отпуск при прекратяване на трудовото правоотношение, са извършени 19 проверки. Тя каза още, че са извършени 13 проверки по искане на работодатели за регистриране на трудов договор, когато е пропуснат три дневния срок за регистрацията му. По време на проверките са констатирани 879 нарушения, от които 475 са свързани с нарушения на здравословните и безопасни условия на труд. „От тях най-голям е делът на нарушенията, касаещи цялостната организация на дейността за осигуряване на здравословни и безопасни условия на труда - 273. Следват нарушения, свързани с безопасността на работното оборудване - 123 и с хигиена на труда - 79“, каза още Симитчийска.\r\nЛора КАЛЧЕВА", "date": "2017.11.28", "title": "Славянка Симитчийска, Дирекция „Инспекция по труда“ – Благоевград: През месец октомври сме извършили 211 проверки по спазване разпоредбите на трудовото законодателство"}
{"url": "http://www.focus-news.net/news/2017/11/28/2461774/afp-yaponiya-sasht-i-yuzhna-koreya-poiskaha-izvanredna-sreshta-na-saveta-za-sigurnost-na-oon.html", "text": "Япония, САЩ и Южна Корея поискаха извънредна среща на Съвета за сигурност на ООН, който да обсъди ситуацията след като стана ясно, че Северна Корея изстреля нова междуконтинентална ракета късно във вторник, предава AFP. \r\nОчаква се срещата да бъде проведена в сряда.\r\nМеждувременно японският премиер Шиндзо Абе направи първото си изявление след случилото се, като определи изстрелването като „акт на насилие“, който „не може да бъде толериран“. „Никога няма да се поддадем на какъвто и да е провокативен акт. Ще засилим натиска“ срещу Пхенян, заяви още Абе.  Цанко Цолов", "date": "2017.11.28", "title": "AFP: Япония, САЩ и Южна Корея поискаха извънредна среща на Съвета за сигурност на ООН"}
