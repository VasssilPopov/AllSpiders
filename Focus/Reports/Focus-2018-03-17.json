{"url": "http://www.focus-news.net/news/2018/03/17/2500625/montana-vazstanoveno-e-dvizhenieto-po-pat--162-dolna-bela-rechka-stoyanovo.html", "text": "Възстановено е движението по път ІІІ-162 Долна Бела Речка-Стояново. Това съобщиха от пресцентъра на Агенция \"Пътна инфраструктура\".", "date": "2018.03.17", "title": "Монтана: Възстановено е движението по път ІІІ-162 Долна Бела Речка-Стояново"}
{"url": "http://www.focus-news.net/news/2018/03/17/2500629/the-hill-narastva-natiska-sreshtu-ministara-na-pravosadieto-na-sasht-da-naznachi-vtori-spetsialen-prokuror.html", "text": "Министъра на правосъдието на САЩ Джеф Сешънс се намира под нарастващ натиск, породен от искането да бъде назначен втори специален прокурор заради отправени обвинения за злоупотреби в Министерството на правосъдието и Федералното бюро за разследване (ФРБ), пише The Hill. \r\nДо сега тези призиви, идващи най-вече от дясната част на политическия спектър, бяха оставени без отговор, като официални лица от министерството посочваха като причина за това наличието на специален инспектор, който се очакваше да излезе с доклад към началото на пролетта. Но Сешънс разкри, че миналата седмица е поискал от дългогодишен служител в Министерството на правосъдието да разгледа нуждата от назначаването на специален прокурор по въпроса, което е знак, че може би завеждащият ведомството е решил да обърне на идеята по-голямо внимание. \r\nСпоред високопоставени членове на Републиканската партия, работещият конкретно по въпроса инспектор няма нужните правомощия за да предприеме цялостно разследване относно действията на ФБР. Така например в изпратено по-рано тази седмица писмо Сешънс бива призован да назначи специален прокурор, който „да събере всички факти“, докато друг републиканец заяви пред местна телевизия, че „ФБР и Министерството на правосъдието са корумпирани, по мое мнение, що се отнася до въпроса с разследването около имейлите на Хилъри Клинтън.\" \r\nАко Сешънс не назначи специален прокурор, който да разгледа въпроса около възможната корупция в министерството и във ФБР, смята изданието, то той може да е следващият уволнен, след като във вторник Доналд Тръмп замени държавния секретар Рекс Тилърсън с директора на ЦРУ Майк Помпео. Малко по-късно се породиха спекулации, че следващия който ще бъде изгонен от администрацията е президентският съветник за националната сигурност Хърбърт Макмастър.  \r\nДругият специален прокурор е Робърт Мюлер, който води разследването за евентуалната руска намеса на американските президентски избори. : Цанко Цолов", "date": "2018.03.17", "title": "The Hill: Нараства натиска срещу министъра на правосъдието на САЩ да назначи втори специален прокурор"}
{"url": "http://www.focus-news.net/news/2018/03/17/2500653/reuters-politsiyata-v-maldivite-arestuva-nay-malko-139-protestirashti-v-usloviyata-na-izvanredno-polozhenie.html", "text": "Полицията в Малдивите арестува най-малко 139 протестиращи в условията на извънредно положение, заявява полицейски говорител, цитиран от Reuters.\r\nПрезидентът Абдула Ямин удължи извънредното положение до 22 март. То беше въведено на 5 февруари, след като Върховният съд на страната разпореди да бъдат освободени от затвора девет опозиционни лидери, а президентът отказа да изпълни заповедта. Протестиращите настояват за арест на президента заради неизпълнението на решението на Върховния съд.\r\nПолицията използва срещу протестиращите лютив спрей и сълзотворен газ. Миналата седмица властите обявиха, че няма да разрешават протести, защото имат информация за подготвен въоръжен метеж и създаване на безредици. Юлиян Марков", "date": "2018.03.17", "title": "Reuters: Полицията в Малдивите арестува най-малко 139 протестиращи в условията на извънредно положение"}
{"url": "http://www.focus-news.net/news/2018/03/17/2500627/kap-emil-grigorov-chetvarti-artileriyski-polk-asenovgrad-horata-ne-sa-izgubili-doverie-v-svoyata-armiya-i-v-svoite-voynitsi.html", "text": "Хората не са изгубили доверие в своята армия и в своите войници. Това каза за Радио „Фокус“-Пловдив капитан Емил Григоров, старши специалист в командването на Четвърти артилерийски полк-Асеновград, по повод навършването на 90 години от създаването на военното формирование. По думите му рейтингът на Българската армия остава висок, на фона на общото недоверие на населението в институциите. \r\n„Ние сме призвани да помагаме на хората, независимо по какви поводи. Освен това, ние защитаваме мирния труд на гражданите, като това е записано в Конституцията на България и в нашите нормативни документи. Действително е много важно в дадено населено място да има военно формирование. Наличието му носи едно допълнително спокойствие у  гражданите“, посочи капитан Емил Григоров.\r\nСтарши специалистът в командването на Четвърти артилерийски полк в Асеновград коментира също, че е много важно отново да има наборна военна служба. „Има желаещи да служат. Миналата година назначихме 20 военнослужещи, а тази година ще назначим 34. Вече 21 от тях положиха клетва. За останалите до 34 трябва да кажем, че имаме някои длъжности, изискващи достъп до класифицирана информация. Кандидатите трябва да бъдат проучени от съответните структури и тогава ще бъдат назначени. Останалите са служили войници и нямат нужда от клетва. Те са се клели, когато са постъпвали като такива“, каза още капитан Емил Григоров.  \r\nТой изрази надежда, че и през следващите години ще има възможност за назначаване на военнослужещи в Четвърти артилерийски полк в Асеновград.\r\nТони МИХАЙЛОВ", "date": "2018.03.17", "title": "Кап. Емил Григоров, Четвърти артилерийски полк-Асеновград: Хората не са изгубили доверие в своята армия и в своите войници"}
{"url": "http://www.focus-news.net/news/2018/03/17/2500630/nimh-utre-stranata-shte-obhvanat-valezhi-koito-na-mesta-shte-sa-znachitelni-po-kolichestvo-shte-ima-gramotevitsi-vazmozhni-sa-i-gradushki.html", "text": "През следващото денонощие през страната ще преминат средиземноморски циклон и свързаният с него студен атмосферен фронт и времето ще е много динамично. През нощта, в по-голямата част от страната, все още ще духа умерен и силен юг-югозападен вятър, но в Дунавската равнина вятърът ще се ориентира от североизток и ще се усили. Ще преобладава облачно време и още в сутрешните часове в Западна България ще започнат валежи от дъжд, които през деня ще обхванат страната. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). По линията на преминаващия студен фронт валежите временно ще са интензивни, на места - значителни по количество. Ще има гръмотевична дейност, възможни са и градушки. След пладне в югозападните райони валежите ще спрат и за кратко облачността ще се разкъса. През деня в цялата страната югозападният вятър ще се смени с умерен и временно силен северозападен, в Източна България – североизточен. С нахлуването на студен въздух от север ще започне и бързо понижение на температурите, чувствително - в Северна България, особено в североизточните райони, където след обяд дъждът ще премине в сняг и там са възможни поледици. Сутрешните часове температурите ще бъдат все още високи – между 9° и 14°, в североизточните райони - по-ниски, а към 14 часа - в широк интервал, от 0° в североизточните до 20° в югоизточните райони, където през по-голямата част от деня все още ще духа югозападен вятър.\r\nНад Черноморието ще е облачно, след обяд - с валежи от дъжд, на места - интензивни. Възможни са гръмотевици. Преди обяд по южното крайбрежие ще духа силен югозападен вятър, а по северното – североизточен. След обяд вятърът и по южното крайбрежие ще се ориентира от североизток и ще се усили. От североизток ще нахлува студен въздух и температурите ще се понижават, бързо и чувствително - по северното крайбрежие, където до вечерта дъждът ще примесва със сняг. Около обяд температурите ще бъдат в широки граници - от 6° до 20°, но още ще се понижават и вечерта по северното крайбрежие вече ще са 0-2°. Температурата на морската вода е 7-8°. Вълнението на морето ще бъде 3-4 бала.\r\nНад планините ще е облачно, с валежи и намалена видимост. На места валежите ще са интензивни, придружени с гръмотевици. Ще духа силен и бурен югозападен вятър, който в ниските части ще се ориентира от северозапад. Максималната температура на височина 1200 метра ще е около 7°, на 2000 метра - около 2°, но през деня ще се понижават.\r\nАтмосферното налягане е значително по-ниско от средното за март, като ще се понижава още и едва вечерта от запад ще се повишава.\r\nПрез следващите дни температурите в Северна България ще бъдат много по-ниски от тези в Южна. Ще има и валежи, предимно слаби и на места. В понеделник ще превалява главно през втората половина от деня в западната половина от страната, дъжд, само в крайните северозападни райони – сняг. Вятърът ще бъде от изток-югоизток. Във вторник на повече места ще са преваляванията в източната половина, в североизточните райони - от сняг. Вятърът ще е слаб, в Северна България - западен. В сряда вятърът ще стане югоизточен и ще се усили, особено в Източна България. Преваляванията отново ще са предимно в Западна и Централна България, от сняг - в северозападните райони.", "date": "2018.03.17", "title": "НИМХ: Утре страната ще обхванат валежи, които на места ще са значителни по количество, ще има гръмотевици, възможни са и градушки"}
{"url": "http://www.focus-news.net/news/2018/03/17/2500632/stara-zagora-izlozhbata-proleten-povey-na-margarita-ivanova-i-spas-kirichev-be-otkrita-v-galeriya-nedev-v-grada.html", "text": "Изложбата  „Пролетен повей“ на творците Маргарита Иванова и Спас Киричев от Пазарджик бе открита в галерия „Недев“ в Стара Загора, съобщиха за Радио „Фокус“ – Пазарджик от галерията. Това е първата им съвместна изложба в град Стара Загора. Творците работят активно основно в областта на керамиката и скулптурата.  В галерия „Недев“ те са експонирали най-новите си творби, създадени през последната година. Там могат да се видят 22 керамични пана-картини на Маргарита Иванова и 13  бронзови пластики на Спас Киричев. \r\nДвамата представят оригинални композиционни решения и интересни технологични похвати. Творческият тандем работи в различни области на изобразителното изкуство като изследва разнообразните възможности на използваните материали. Авторите търсят съвършенството, свободата и очарованието в своите творби. Маргарита Иванова и Спас Киричев, освен проведените съвместни изложби, са създали взаимно множество монументални обекти - скулптурна композиция „Константин Фотинов“ в град Самоков, входна арка в град Пазарджик, фонтаните „Нимфи“ в Пловдивския панаир и др.  \r\nМаргарита Иванова е завършила Националната художествена академия в София, със Керамика във Факултета за приложни изкуства. Член е на Съюза на българските художници (СБХ) и председател на Представителство на СБХ – Пазарджик, работещ художник с 11 монументални творби, участия в международни пленери и симпозиуми, общи и групови изложби, с над 20 самостоятелни изложби в страната и извън нея.   Спас Киричев също е завършил Националната художествена академия, със специалност Скулптура. Член е на СБХ. Автор е на около 40 монументални творби. Активно участва в международни пленери и симпозиуми, общи и групови изложби. Има над 15 самостоятелни изложби в страната и извън нея.\r\nАлбена ЖИЛЕКОВА", "date": "2018.03.17", "title": "Стара Загора: Изложбата „Пролетен повей“ на Маргарита Иванова и Спас Киричев бе открита в галерия „Недев“ в града"}
{"url": "http://www.focus-news.net/news/2018/03/17/2500628/blagoevgrad-oblastta-e-na-treto-myasto-v-stranata-po-izpolzvane-na-piteyna-voda-ot-obshtestvenoto-vodosnabdyavane-za-2016-godina.html", "text": "96.2% от населението на област Благоевград е свързано с обществено водоснабдяване по данни за 2016 г. Това съобщи за Радио „Фокус“-Пирин Емилия Илиева, началник на отдел „Статистически изследвания“-Благоевград към Териториално статистическо бюро-Югозапад. По думите й използваната питейна вода от общественото водоснабдяване средно на човек от населението в областта се увеличава от 110 л/ден през 2015 г. на 111 л/ден през 2016 година, като по този показател областта се нарежда на трето място в страната. „През същия период средното потребление на питейна вода от общественото водоснабдяване на човек за денонощие в страната е 100 литра. С най-голямо потребление са областите София – столица, Бургас (112 л/ден/чов.) , а с най-ниско – област Търговище (69 литра на човек за ден)“, каза още Илиева. \r\nПо думите й през 2016 г. в област Благоевград, както и в още 13 области в страната, водоснабдяването не е ограничавано. Най-засегнати от режим на водоподаване са областите Габрово (28.5%), Ловеч (28.3%) и Търговище (12.0%). „В областта 81.0% от населението е свързано с обществената канализация. С обществената канализационна мрежа, но без наличие на пречистване, е свързано 50.5% от населението (12.6% за страната)“, заяви Илиева.\r\nЛора КАЛЧЕВА", "date": "2018.03.17", "title": "Благоевград: Областта е на трето място в страната по използване на питейна вода от общественото водоснабдяване за 2016 година"}
{"url": "http://www.focus-news.net/news/2018/03/17/2500637/pazardzhik-teatralnata-postanovka-spasitelyat-na-rezhisyora-valentin-balabanov-shte-bade-predstavena-v-strelcha-na-22-mart.html", "text": "Театралната постановка „Спасителят“  на режисьора Валентин Балабанов ще бъде представена в Стрелча на 22 март, съобщиха за Радио „Фокус“ – Пазарджик от Община Стрелча. Спектакълът гостува в града по покана на Местната комисия за борба с противообществените прояви на малолетни и непълнолетни. Представянето на театралната постановка, засягаща темата за наркоманията в съвременното общество, е част от  превантивната дейност комисията за противодействие на разпространението и употребата  на наркотични вещества сред младите хора. \r\nВ главната роля в постановката е актьорът Ивайло Захариев. Спектакълът ще бъде представен от 18.00 часа на 22 март в Народно читалище „Просвещение-1871“ в Стрелча. Входът е свободен.", "date": "2018.03.17", "title": "Пазарджик: Театралната постановка „Спасителят“ на режисьора Валентин Балабанов ще бъде представена в Стрелча на 22 март"}
{"url": "http://www.focus-news.net/news/2018/03/17/2500631/haaretz-izrael-nanese-udar-sreshtu-hamas-zaradi-zadeystvaneto-na-vzrivno-ustroystvo.html", "text": "Израелските въоръжени сили съобщиха в събота, че край границата между Ивицата Газа и страната е детонирано взривно устройство, като няма данни за пострадали или нанесени щети, пише израелското издание Haaretz. Въпреки това обаче армията на страната е нанесла удар по позиции на Хамас като отговор. Вестникът отбелязва, че това е четвъртият подобен инцидент в последния месец, при който взривно устройство избухва край граничната линия между Ивицата и Израел.\r\nСпоред данни на армията, произшествието е станало в северната част на Ивицата Газа, а като отговор чрез танков огън е бил унищожен преден пост на Хамас. Според кореспонденти на няколко медии, израелските военни са изстреляли три снаряда, вследствие на което от Министерството на здравеопазването на Палестинската автономия разкриха, че един човек е леко ранен.\r\nИзданието припомня, че в четвъртък бяха задействани други две такива устройства, заложени около 100 метра от граничната линия и детонирани при преминаването на израелски патрул. Най-сериозният инцидент се случи през февруари, когато при подобен случай двама войници от въоръжените сили на Израел бяха тежко ранени. При инцидента, според разпространени от армията данни, четирима войници са отишли да проверят палестински флаг, който е бил сложен на граничната ограда при сблъсъци между палестинци и военни предния ден, докато взривното устройство е било заложено до него. : Цанко Цолов", "date": "2018.03.17", "title": "Haaretz: Израел нанесе удар срещу Хамас заради задействането на взривно устройство"}
{"url": "http://www.focus-news.net/news/2018/03/17/2500424/predstoyashti-sabitiya-v-stranata-za-17-mart-agentsiya-fokus.html", "text": "***\r\nОт 09.00 часа министърът на околната среда и водите Нено Димов, ръководителят на отдел „Екологична оценка на въздействието на околната среда и политика на сближаване“ в Генерална дирекция „Околна среда“ на ЕК Джордж Кремлис, президентът на Варненския свободен университет проф. д.ик.н. Анна Недялкова и областният управител на Смолян Недялко Славов ще участват във втория панел от  форума „Интегрирано управление на отпадъците“. Събитието ще се проведе в Зала „Евридика” на хотел „Орфей“. \r\n***\r\nВ хотел „Сенс“ в София Българското Сдружение Тиреоидея и Паратиреоидея и Клиничният Център по Ендокринология и Геронтология към Медицински университет София организират научен интердисциплинарен симпозиум на тема „Тиреоиден карцином – новости в диагнозата, лечението и проследяването“.\r\n***\r\nВ района на Витошко Лале 2 и Резньовете ще се проведе традиционната надпревара Витоша X lines 2018.\r\n***\r\nОт 09.00 часа в Аджибадем Сити Клиник Болница Токуда ще се проведе семинар за лекари и пациенти „Добрият сън е постижима мечта“.\r\n***\r\nОт 10.00 часа в Асикс Арена ще се състои най-големият международен карате турнир в България - International Karate Tournament NIKON OPEN 2018.\r\n***\r\nОт 11.00 часа в Литературен клуб „Перото“ ще се проведе маратон по четете на книгата \"L`amas ardent\" на Ямен Мане.\r\n***\r\nОт 11.00 часа в мол „Парадайс“ Комисията за защита на потребителите и Европейски потребителски център ще представят най-новия информационен магазин. Брифинг ще дадат Димитър Маргаритов, председател на КЗП, Константин Арабаджиев и Константин Райков, членове на КЗП, както и Игнат Арсенов, директор на ЕПЦ.\r\n***\r\nОт 12.30 часа в Дома на киното ще се състои Интервю с автограф с Ион Бейкър, \r\nспециален гост на 22-рия София Филм Фест. \r\n***\r\nОт 12.30 часа в Столична библиотека – Детски център ще се състои премиера на книгата „Джоба панталона” от Васил Настев.\r\n***\r\nОт 16.00 часа в кино „Люмиер“ ще се състои прожекцията на тийнейджърския филм „Смартфонът - беглец“.\r\n***\r\nОт 16.30 часа в Гранд хотел София ще се състои пресконференция на Ейбъл Ферара, специален гост на 22-рия София Филм Фест.\r\n***\r\nОт 17.00 часа в Derida Dance Center – бул. Сливница 245 ще се проведе Съвременен танцов спектакъл от Унгария: \"By the way\" в изпълнение на Сдружение l1.\r\n***\r\nОт 19.00 часа в зала „България“ ще бъде представен музикалният пърформанс „Еволюция“ (Evolution) с участието на музикантите от Quarto Quartet към Софийска филхармония, художника Иван Яхнаджиев и Мерлин Арно, носител на престижната награда на Академията за мода – „Златна игла“ 2017 за „Модна иновация“.\r\n***\r\nОт 19.00 часа в залата на Синдикалния дом на културата на транспортните работници в България – клон София Танцова формация „Петлите“ представя пред софийска публика най-новия си творчески проект „Циганката“.\r\n***\r\nОт 11.00 часа в местността Бодрост, в ски център „Картала“, Общината организира инициативата „Зимно предизвикателство“.\r\n***\r\nОт 12.00 часа пред Община Бургас ще се проведе протест срещу мръсния въздух. \r\n***\r\nОт 12.00 часа в Младежки културен център ще се проведе активен Брейк денс турнир. \r\n*** \r\nОт 11.00 часа в началото на вълнолома ще бъде открита скулптурната композиция „Очакване“.\r\n***\r\nОт 12.00 часа пред Катедралата- Варна ще се проведе митинг срещу Джендър-идеологията и нейното разпространение в учебните процеси в България.\r\n***\r\nОт 19.00 часа в Grand Mall ще се проведе концерт на Николина Чакърдъкова.\r\n***\r\nОт 10.00 часа на паркинга зад Военния клуб ще започне деветото издание на Трабант фест.\r\n***\r\nОт 11.00 часа в читалище „Искра” във Велико Търново предстои юбилеен спектакъл – „Честит Рожден ден! 20 години ТЕАТЪР ВЕСЕЛ…”.\r\n***\r\nОт 17.00 часа в Голяма зала на Община Велико Търново Туристическо дружество „Трапезица – 1902“ ще отбележи 116 години от създаването си с голям концерт.\r\n***\r\nОт 9.30 часа в митрополитския храм „Свети Николай Мирликийски“ във Видин ще започне заупокойна света Литургия, която ще бъде водена от Негово Високопреосвещенство Видинския митрополит Даниил по повод 6 месеца от блажената кончина на приснопаметния Видински митрополит Дометиан.\r\n***\r\nОт 10.30 часа в куклена зала на ДКТ ще бъде представена постановката „Червената шапчица“.\r\n*** \r\nОт 11.00 часа в НЧ „Напредък 1869“ Държавна опера - Бургас, представя „Пинокио“ - опера за деца от Александър Йосифов с диригент Цанислав Петков. \r\n***\r\nОт 10.00 часа в Младежки център, Зала 3, ще се проведе „Поход на вдъхновителите“ – мотивиращ семинар за ученици на Сдружение „Аз мога - тук и сега“.\r\n***\r\nОт 19.00 часа на пл. „Велбъжд” ще се проведе 52-ият конкурс за избор на „Девойка Кюстендилска пролет 2018”. \r\n***\r\nОт 11.30 часа в спортна зала „Младост“ – Монтана ще бъде даден стартът на XIII турнир по спортни танци Montana OPEN 2018.\r\n***\r\nОт 9.00 часа в зала „Движение“ в СУ „Георги Брегов“ в Пазарджик ще се проведе VIII-ят Конкурс в раздел „Музика“ и „Изобразително изкуство“.\r\n***\r\nОт 10.00 часа в Народно читалище „Васил Левски-1925“ в село Елшица ще се проведе Фолклорен  празник  на виното и песента.\r\n***\r\nОт 9.30 часа в ПУ „Паисий Хилендарски (6. аудитория, етаж 1.) ще се проведе Третото издание на \"Ден на професиите“.\r\n***\r\nОт 8.30 часа в Хотел „Европа“ ще се проведе Турнир по ускорен шахмат.\r\n***\r\nОт 11.00 часа в зала Европа ще се проведе вторият ден от фестивалната програма на Мартенски музикални дни.\r\n***\r\nОт 13.00 часа в Доходно здание, ще се проведе пресконференция във връзка с МФ „Мартенски музикални дни\".\r\n***\r\nОт 8.30 часа в спортна зала „Васил Левски“ ще започне Областното ученическо първенство.\r\n***\r\nОт 10.30 часа в центъра на Барутин ще се проведе възпоменателен митинг, с който ще бъде отбелязана 46-годишнината от възродителния процес и насилствената смяна на имената в доспатското село.\r\n***\r\nОт 8.30 часа в офиса на Сдружение \"Самаряни\" се организира Кръводарителската кампания  „Да бъдеш герой е в твоята кръв!“.\r\n***\r\nОт 9.30 часа в Регионална библиотека „Захарий Княжески“ ще се проведе безплатна Мини академия на родители. \r\n***\r\nОт 16.00 часа в Оперен театър ще бъде представена „Травиата“ опера от Джузепе Верди.", "date": "2018.03.17", "title": "Предстоящи събития в страната за 17 март (Агенция „Фокус“)"}
{"url": "http://www.focus-news.net/news/2018/03/17/2500634/d-r-georgi-elenski-sobstvenik-na-ekzotichni-zhivotni-predstaveni-v-rim-blagoevgrad-izlozhbata-sadarzha-okolo-40-zhivotni-mezhdu-koito-nay-otrovnata-zmiya-kontinentalen-taypan.html", "text": "20 години обикалям България и представям екзотични животни, като в Благоевград съм за трети път. Това каза за Радио „Фокус“-Пирин д-р Георги Еленски, който е ветеринарен лекар и собственик на колекция от екзотични животни, представена в Регионален исторически музей (РИМ)-Благоевград. „Изложбата съдържа около 40 животни, между които най-отровната змия на Земята – континентален тайпан. Може да се види и потенциално най-опасната - черна мамба, зелена мамба, четири вида кобри, пет вида гърмящи, много отровници, шест вида смокове, три вида питони, Анаконда, крокодил. Предимно са влечуги, но има и два вида паяци, големи хлебарки - около 5-6 сантиметра. Около 12 от 40-те животни са безопасни и са опитомени“, посочи д-р Еленски. \r\nПо думите му децата могат да ги пипат, а голяма част от посетителите се снимат с тях. „Вече 20 години се занимавам с това, първата ми изява беше през 1999 година на Слънчев бряг. Хората обичат да виждат такъв вид животни, като човек подсъзнателно се опитва да преодолее страха си към тях. Интересът е огромен“, заяви д-р Еленски.\r\nЛора КАЛЧЕВА", "date": "2018.03.17", "title": "Д-р Георги Еленски, собственик на екзотични животни, представени в РИМ-Благоевград: Изложбата съдържа около 40 животни, между които най-отровната змия – континентален тайпан"}
{"url": "http://www.focus-news.net/news/2018/03/17/2500425/pregled-na-osnovnite-temi-v-svetovniya-pechat-agentsiya-fokus.html", "text": "Президентът на Турция Реджеп Тайип Ердоган разкритикува проекторезолюцията на Европейския парламент, призоваваща Турция да изтегли своите сили от Африн в Сирия, заявявайки, че силите на страната ще се оттеглят „когато си свършат работата“, пише   Daily Sabah.\r\n„Няма да си тръгнем, докато не свършим работата си“, заяви Ердоган и допълни, че Турция не е жертвено агне. Той допълни, че Европейският парламент няма право да казва на страната му какво да прави. \r\nМеждувременно и министърът по европейските въпроси Омер Челик също разкритикува проекторезолюцията, наричайки я „невежа“ и без визия.  \r\n„Това показва отново, че институциите като ЕП не знаят що се случва в Сирия“, заяви той.\r\n*** Говорител на ООН съобщи, че организацията е получила „дълбоко-притесняващи“ данни, че в контролирания от кюрдите сирийски град Африн има загинали и ранени цивилни заради въздушните и артилерийски удари на турската армия, пише  New York Daily News.\r\nРавина Шамдасани, говорител на комисията на ООН за човешките права, допълни, че кюрдските бойци не допускат цивилните да напуснат региона. Според нея стотици хиляди цивилни са подложени на риск, включително и тези, които се намират в районите, вече поети под контрол от турските сили. \r\nСпоред нея хуманитарната ситуация се влошава „с особен натиск върху болницата в Африн – единственият медицински обект, екипиран за големи операции“. \r\nТе призова страните в конфликта да позволят на цивилните да напуснат региона и да предприемат мерки да избягват съпътстващи жертви. \r\n*** Дъщерята на президента на САЩ Доналд Тръмп – Иванка ще се срещне с външния министър на Южна Корея Кан Кюн-ха, когато той пристигне в САЩ, след като държавният секретар на САЩ Рекс Тилърсън бе неочаквано отстранен от поста си, пише   The Hill.\r\nПрессекретарят на южнокорейското външно министерство Но Кю-дук потвърди, че Иванка Тръмп, която заема поста съветник в Белия дом, ще се срещне с министъра. Темите и точната дата на преговорите все още не са ясни. \r\nОчаква се Кан Кюн-ха да се срещне със заместник –държавния секретар Джон Съливан и с председателя на Конгреса Пол Райън. \r\nПо-рано се съобщаваше, че министърът ще се срещне с Тилърсън, за да обсъди скорошните преговори със Северна Корея, но Тилърсън бе уволнен по-рано тази седмица. \r\n***  По данни на базираната в Лондон „Сирийска обсерватория за правата на човека“ при въздушни удари, извършени от Русия и сирийското правителство по град в контролирания от сирийската опозиция анклав Източна Гута край Дамаск, са загинали 46 души, пише  Washington Post.\r\nСОПЧ съобщава, че град Кафр Батна е ударен с осколъчни, запалителни и обикновени муниции. Правителствените сили напредват в градовете в анклава. \r\nСъобщава се, че се очаква броят на смъртните случаи да се увеличи.", "date": "2018.03.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/17/2500635/washington-examiner-advokatat-na-donald-tramp-prizova-sa-spirane-na-ruskoto-razsledvane.html", "text": "Личният адвокат на американския президент Доналд Тръмп предположи, че държавният глава се надява завеждащият разследването на евентуалната руска намеса на президентските избори в САЩ от 2016 г. специален прокурор Робърт Мюлер да бъде уволнен, след като същото се случи на заместник директора на Федералното бюро за разследване (ФРБ) Андрю Маккейб, пише Washington Examiner. \r\nСлед като в събота министъра на правосъдието Джеф Сешънс обяви, че уволнява Маккейб по-малко от 48 часа преди той да може да се пенсионира, адвокатът Джон Доуд заяви, че се надява заместника на Сешънс Род Розенщайн, който отговаря за „руското разследване“ „да последва примера“ даден от министъра. \r\n„Нядявам се Розенщайн да последва добрия пример на Сешънс и постави край на разследването за предполагаемата руска намеса“, заяви Доуд, като изрази мнението, че разследването е изфабрикувано от „шефа на Маккейб Джеймс Коми на базата на подправено и корумпирано досие“. \r\nАдвокатът на Тръмп е направил коментара си като отговор на въпрос, засягащ уволнението на Маккейб, което бе определено от президента като „велик ден за демокрацията“. Уволненият заместник директор отхвърли съобщенията идващи от две от подразделенията на ФРБ и цитирани от Сешънс, според които Маккейб е извършил неразрешено разкриване на информация и е направил неверни твърдения, докато се намирал под клетва. : Цанко Цолов", "date": "2018.03.17", "title": "Washington Examiner: Адвокатът на Доналд Тръмп призова са спиране на „руското разследване“"}
{"url": "http://www.focus-news.net/news/2018/03/17/2500636/ot-dekemvri-balgarite-shte-mogat-da-pazaruvat-onlayn-ot-vsichki-strani-v-es-obzor.html", "text": "От декември българите ще могат да пазаруват онлайн от всички страни членки на ЕС. Това стана ясно на откриването на нов информационен магазин по повод Световния ден на потребителя на 15 март. Ще отпадне т.нар. геоблокиране, което означава, че вече няма да може сайтовете да си позволяват да не изпращат стоки до България. Константин Арабаджиев от Комисията за защита на потребителите (КЗП) изтъкна, че информационният магазин се открива, за да се информират потребителите и да бъдат стимулирани да търсят права си при използването на дигитални услуги. Очаква се през 2020 година в световен мащаб оборотът от електронната търговия да се увеличи 3 пъти. Константин Райков от КЗП призова потребителите да упражняват правото си на информация преди да пазаруват и им пожела безпроблемно пазаруване през 2018 година. Директорът на Европейския потребителски център (ЕПЦ) Игнат Арсенов обясни, че най-често потребителите се оплакват от доставката, от проблеми със връщането на стока или при дефект. Към ЕПЦ постъпват около 2 хил. сигнала на година, 70% от тях са свързани с транзакции онлайн. Игнат Арсенов обърна внимание, че много често потребителите не знаят за правото си да върнат получена вече стока в срок от 14 дни. Те трябва да контактуват с търговците по е-майл, а не по телефона, за да могат да докажат, че им е отказано връщането на стока. Нямат право да връщат самолетни билети, храни, напитки, музика, филми, козметика и други. Най-новата тенденция е използването на платформи за онлайн пазаруване, които са все по-достъпни и изгодни за потребителите, както и социалните мрежи. Проблем в тези случаи се оказва това, че потребителите всъщност не разбират от кой търговец пазаруват, в последствие не знаят към кого да се обърнат при нередност и как да потърсят правата си. При онлайн пазаруване трябва да проверим името на фирмата и адреса й, защото често фирмите посочват фалшив адрес. Трябва да внимаваме за това сайтът да е изработен професионално. „Когато видим прекалено ниска цена - определено нещо, което е прекалено хубаво, за да е истина, не е истина“, коментира Игнат Арсенов. Съмнителни са случаите, когато стока е намалена от 120 евро на 40 например, тогава трябва да проучим офертата допълнително. Процентът българи, които пазаруват онлайн, е по-нисък от средния за ЕС. 29% от българите са пазарували онлайн през 2017 година, при 55% средно за ЕС. Наблюдава се увеличение на пазаруващите онлайн българи. Те пазаруват по интернет най-вече дрехи, обувки и техника. Във всяка страна членка на ЕС има Европейски потребителски център, както и в Исландия и Норвегия. Консултацията с тях може да спести на потребителите пари и да им помогне да избегнат проблеми при пазаруването. На откриването на новия информационен магазин от ЕПЦ България бяха раздадени материали за това какви са потребителските ни права при гаранции и рекламации на продукти, при пазаруване в интернет, както и при пътуване.Правата ни като пътници:\r\n-\t.\r\nБиляна ИВАНОВА", "date": "2018.03.17", "title": "От декември българите ще могат да пазаруват онлайн от всички страни в ЕС (ОБЗОР)"}
{"url": "http://www.focus-news.net/news/2018/03/17/2500426/interfaks-ne-razreshavat-na-ruskite-grazhdani-v-ukrayna-da-glasuvat-v-prezidentskite-izbori.html", "text": "Министърът на вътрешните работи на Украйна Арсен Аваков съобщава, че няма да се разреши на руските граждани да гласуват в изборите за президент на Руската федерация, предава агенция Интерфакс.\r\n„Министерството на вътрешните работи на Украйна съобщава, че в неделя, 18 март 2018 година, режимът на охрана на дипломатическите учреждения на Руската федерация на територията на Украйна в Киев, Харков, Одеса и Лвов няма да допуска до тези обекти граждани на Руската федерация за участие в изборите. Достъп до учрежденията ще имат изключително лица с дипломатически статут. Други лица и граждани на Руската федерация на територията на дипломатическите представителства (на Русия-бел.ред.) няма да се допускат“, пише Аваков в социалната мрежа „Туитър“. Юлиян Марков", "date": "2018.03.17", "title": "Интерфакс: Не разрешават на руските граждани в Украйна да гласуват в президентските избори"}
{"url": "http://www.focus-news.net/news/2018/03/17/2500430/afp-preduprezhdavat-za-epidemiya-ot-zhalta-treska-v-braziliya.html", "text": "САЩ предупреждават за разрастващата се епидемия от смъртоносната жълта треска в Бразилия, предава AFP.\r\nЕпидемията е отнела живота на поне четирима чужденци според американските здравни власти. Те предупреждават туристите, които планират пътуване в Бразилия да се ваксинират или да отложат пътуването.\r\nЖълтата треска се пренася от комари и често протича без симптоми.  При някои хора предизвиква замаяност и треска, като в 15 процента от случаите болестта протича много тежко с жълтеница и полиорганна недостатъчност и смърт.\r\nОт 2017 година вирусът се разпространява в източните бразилски щати. Засегнати са щатите Рио де Жанейро, Минас Жераис  и Сао Пауло.\r\nВаксината трябва да се постави десет дни преди пътуването. Юлиян Марков", "date": "2018.03.17", "title": "AFP: предупреждават за епидемия от жълта треска в Бразилия"}
{"url": "http://www.focus-news.net/news/2018/03/17/2500633/mia-schupiha-staklata-na-sedalishteto-na-sdsm-v-gostivar.html", "text": "Неидентифицирани лица са счупили с камъни и бекатонски плочи стъклата на седалището на местното подразделение на македонската партия СДСМ в Гостивар, съобщава Македонската информационна агенция. Според информация на регионалната полиция, това се е случило към 1:30 часа след полунощ, като към момента се работи за установяване на извършителите. \r\nПо-рано, след одобряването на Закона за езиците, неизвестни лица запалиха колата на народен представител от СДСМ. : Цанко Цолов", "date": "2018.03.17", "title": "МИА: Счупиха стъклата на седалището на СДСМ в Гостивар"}
{"url": "http://www.focus-news.net/news/2018/03/17/2500427/cnn-bivshiyat-prezident-na-yuar-dzheykab-zuma-shte-bade-saden-za-koruptsiya.html", "text": "Бившият южноафрикански президент Джейкъб Зума ще бъде съден за 16 случая на корупция, „пране“ на пари и рекет, съобщават от Националната прокуратура на ЮАР в петък, предава американският телевизионен канал CNN.\r\nОбвиненията са свързани със 783 случая на съмнителни плащания, получени във връзка със сделка за милиарди рандове (националната валута на ЮАР; 1 ранд  е равен на 0.07 евроцента бел. ред.)\r\nОбвиненията бяха свалени през 2009 година, когато Зума стана президент на ЮАР. Бившият президент се оттегли от властта през февруари след обвинения в корупция. Юлиян Марков", "date": "2018.03.17", "title": "CNN: Бившият президент на ЮАР  Джейкъб Зума ще бъде съден за корупция"}
{"url": "http://www.focus-news.net/news/2018/03/17/2500432/deset-firmi-podadoha-zayavleniya-za-proizvodstvo-i-dostavka-na-trabi-za-interkonektora-gartsiyabalgariya-obzor.html", "text": "Десет фирми подадоха заявления за участие в ограничената процедура за възлагане на обществена поръчка за производство и доставка на тръби за изграждане на междусистемната връзка Гърция–България. Заявленията бяха отворени публично в присъствието на министъра на енергетиката Теменужка Петкова, изпълнителните директори на БЕХ ЕАД Петьо Иванов и на \"АйСиДжиБи\" АД Теодора Георгиева. В процедурата кандидатстват фирмите: Jindaw SAW Ltd., JSC \"Zagorsk Pipe Plant\", Welspun Corp. Limited, Salzgitter Mannesmann International GmbH, Ноксел Челик Бору Санайи А.Ш, Umran Celik Boru Sanayii A.S, Erciyas Celik Boru Sanayi A.S (Erciyas Steel Pipe Co), Топливо -2 ЕООД, Korinth Pipeworks S.A Pipe Industry S.A, Public Joint Stock Company \"Chelyabinsk Pipe Plant\". „Радвам се, че в процедурата кандидатстват толкова много компании – това е знак, че е осигурена максимална публичност и прозрачност“, каза министърът на енергетиката Теменужка Петкова. По думите й днес се прави още една решителна стъпка към реализацията на този важен правителствен приоритет. Това е първата от няколко ключови процедури, които ще осигурят фактическия старт на строителството на интерконектора Гърция–България. В нея участниците ще бъдат селектирани на два етапа: първо те удостоверяват съответствието с критериите за подбор, а след това се подават и оценяват същинските оферти. Този вид процедура е избрана от \"АйСиДжиБи\" АД, защото спестява ресурс за подготовка на офертите и намалява значително административната тежест. При нея покани за втория етап се изпращат само до кандидатите, преминали предварителния подбор. Очаква се това да се случи около 20 април, а конкретният изпълнител да бъде избран до края на юни. В началото на април ще бъде стартирана и основната поръчка, свързана с изграждането на интерконектора – тази за възлагане на строителството. Предстои да бъдат обявени и процедури за възлагане на археологически проучвания и за избор на строителен надзор. Проектът за изграждане на междусистемната връзка Гърция–България е ключов за изпълнение на целите, свързани с диверсификация на енергийните доставки. Връзката ще осигури достъп до Южния газов коридор, чрез който страната ни и регионът на Югоизточна Европа ще получават природен газ от Каспийския регион, съществуващи и бъдещи терминали за втечнен природен газ и други. Междусистемната газова връзка е стратегическа и за реализирането на концепцията за изграждане на газоразпределителен център в България. Интерконекторът Гърция-България е определен за един от проектите от общ интерес за Европейския съюз. Планира се изграждането на връзката да започне в средата на годината, в рамките на първото българско председателство на Съвета на ЕС", "date": "2018.03.17", "title": "Десет фирми подадоха заявления за производство и доставка на тръби за интерконектора Гърция–България (ОБЗОР)"}
{"url": "http://www.focus-news.net/news/2018/03/17/2500624/tass-predsedatelyat-na-britanskiya-savet-shte-ostane-na-teritoriyata-na-rusiya.html", "text": "Председателят на Британския съвет в Русия ще остане на територията на федерацията и може да изпълнява функциите на културно аташе при посолството на Великобритания в Москва, това съобщи говорителят на руското външно министерство Мария Захарова, предава ТАСС.\r\n„Председателят на Британския съвет остава в Русия и може да изпълнява длъжностите на съветник по културните въпроси, да отговаря за програми и т.н.“ заяви Захарова. „Това вече е въпрос на разпределяне на функционалните отговорности на британските дипломати“, добави говорителят, като припомни, че Москва „няколко години е искала от Британския съвет да урегулира действията си според руските закони, но реакция нямаше“. : Цанко Цолов", "date": "2018.03.17", "title": "ТАСС: Председателят на Британския съвет ще остане на територията на Русия"}
{"url": "http://www.focus-news.net/news/2018/03/17/2500434/the-independent-poveche-ot-100-poleta-sa-otmeneni-v-sabota-ot-letishte-hiytrou-v-ochakvane-na-losho-vreme.html", "text": "Повече от 100 полета са отменени в събота от летище „Хийтроу“ в очакване на лошо време, пише британският вестник The Independent.\r\nМетеоролозите предупреждават за нова порция сняг и лед за цяла Англия и части от Шотландия заради нахлуването на нов студен фронт от изток.\r\nТрансатлантическите полети за Чикаго и Ню Йорк, множество вътрешни полети за Единбург, Глазгоу и Манчестър, както и полетите за Амстердам, Дъблин, Женева и Париж са отменени.\r\nАвиокомпанията „Бритиш Еъруейз“ съобщава, че са отменени полети заради лошото време, както в Лондон, така и в приемащите или изпращащи летища. Германският превозвач „Луфтханза“ също отменя полети от и до Франкфурт, Мюнхен и Залцбург. Други авиокомпании също планират отмяна на полети заради лошото време. Юлиян Марков", "date": "2018.03.17", "title": "The Independent: Повече от 100 полета са отменени в събота от летище „Хийтроу“ в очакване на лошо време"}
{"url": "http://www.focus-news.net/news/2018/03/17/2500429/cnn-uvelichava-se-broyat-na-zaginalite-pod-srutiliya-se-most-v-mayami.html", "text": "Увеличава се броя на загиналите под срутилия се в Маями пешеходен мост върху магистрала, предава  американският телевизионен канал  CNN.\r\nСпасителните екипи са открили телата на шест души, а девет човека са закарани в болници, но се очаква броят им да нарасне, защото започва бавно разчистване на отломките, така че да се запазят доказателствата, които да могат евентуално да дадат отговор на въпроса какво е предизвикало инцидента с иначе новото съоръжение.\r\nОчаква се да бъде използвана гигантска въздушна възглавница за повдигане на отломките над автомобилите.\r\nСпоред сенатор Марко Рубио, който е посетил мястото на инцидента в четвъртък: „Въжетата на висящия мост в Маями са се били разхлабили и строителната фирма е наредила те да бъдат затегнати. Докато са ги опъвали мостът се е срутил“. Структурата на 950-тонната средна част на моста е била издигната в събота по ускорена процедура, за да не бъде затрудняван трафика по магистралата.  Юлиян Марков", "date": "2018.03.17", "title": "CNN: Увеличава се броят на загиналите под срутилия се мост в Маями"}
{"url": "http://www.focus-news.net/news/2018/03/17/2500428/reuters-es-planira-da-uvelichi-pomoshtta-za-libiyskata-bregova-ohrana.html", "text": "Европейският съюз планира да увеличи помощта за Либийската брегова охрана, предава Reuters.\r\nЕвросъюза иска бързо да разшири програмата за обучение на Либийската брегова охрана, за да спре мигарционниият поток към Италия и да се намали броя на удавените в морето,  съобщават от европейската  средиземноморска мисия, която се занимава с мигрантския поток към Италия.\r\nВъпреки увеличаващата се помощ от страна на ЕС и Италия, Либийската брегова охрана продължава да бъде обвинявана, че действа безразсъдно и рисково по време на спасителните операции, като излага на риск живота на мигрантите, което либийците отричат.\r\nАгенцията припомня, че шест години след свалянето на Муамар Кадафи Либия е разделена на две с две враждуващи правителства, които владеят източната и западната част на страната, а бреговете са предимно под контрола на въоръжени групировки. Юлиян Марков", "date": "2018.03.17", "title": "Reuters: ЕС планира да увеличи помощта за Либийската брегова охрана"}
{"url": "http://www.focus-news.net/news/2018/03/17/2500626/reuters-priklyuchiha-pregovorite-mezhdu-shvedskiya-i-severnokoreyskiya-vanshen-ministar.html", "text": "Външният министър на Северна Корея и неговият шведски колега са приключили преговорите си, проведени в рамките на тридневното посещение на пхенянския първи дипломат в Стокхолм, съобщава Reuters, като се позовава на официална информация. Външното ведомство на Швеция заяви в свое становище, че „външните министри са обсъдили възможностите и предизвикателствата за продължаващите дипломатически усилия да се достигне мирно решение на конфликта на Корейския полуостров, както и двустранните връзки“. В разпространеното съобщение се казва също така, че Швеция е „подчертала нуждата Северна Корея да премахне своите ядрени оръжия и програмата за тяхната разработка“. \r\nПристигането на севернокорейския външен министър Ли Йон-хо в Стокхолм в четвъртък предизвика спекулации в някои медии, че в рамките на срещата със своя колега Маргот Валстрьом, ще бъде обсъдена срещата между севернокорейския лидер Ким Чен-ун и американския президент Доналд Тръмп, след като шведският премиер по-рано изрази желанието на страната му да бъде домакин на историческите разговори. : Цанко Цолов", "date": "2018.03.17", "title": "Reuters: Приключиха преговорите между шведския и севернокорейския външен министър"}
{"url": "http://www.focus-news.net/news/2018/03/17/2500437/the-hollywood-reporter-signali-za-seksualno-posegatelstvo-sreshtu-prezidenta-na-akademiyata-razdavashta-oskarite.html", "text": "Постъпили са три отделни сигнала за сексуално посегателство срещу президента на Академията за филмово изкуство, раздаваща Оскарите, пише The Hollywood Reporter.\r\nОплакванията срещу Джон Бейли – 34-тия президент на Акаденията, който заема поста едва от 8 август миналата година се разглеждат от специална подкомисия.\r\nВ петък Академията излезе с официално съобщение: „Академията разглежда всички оплаквания поверително за да предпази всички страни…Ние няма да коментираме повече по този въпрос, докато проверката не приключи\". Юлиян Марков", "date": "2018.03.17", "title": "The Hollywood Reporter: Сигнали за сексуално посегателство срещу президента на Академията, раздаваща Оскарите"}
{"url": "http://www.focus-news.net/news/2018/03/17/2500431/the-times-vtora-ataka-sreshtu-vrag-na-vladimir-putin-v-angliya-ubit-e-nikolay-glushkov.html", "text": "Полицията във Великобритания съобщава за втора атака срещу руски гражданин – враг на руския президент Владимир Путин – убит е Николай Глушков, пише британският вестник The Times.\r\nНиколай Глушков, на 68 години, е намерен удушен в дома си в Лондон само часове след като британският премиер Тереза Мей постави ултиматум на Русия във връзка с отравянето на бившия руски разузнавач и двоен агент Сергей Скрипал в Солсбъри.\r\nАнтитерористичните детективи разследват смъртта му в понеделник като убийство след като от аутопсията става ясно, че е починал от удушаване.\r\nАлекс Голдфарб, който е известен критик на Владимир Путин и който е познавал Глушков казва: „Аз мисля, че той бе убит от руснаците“. \r\nГлушков е руски емигрант, живял в южен Лондон. Той е бил близък на Борис Березовски, който бе намерен убит в Беркшир през 2013 година. Приятели на Глушков казват, че той е бил в списък на така наречени бегълци, публикуван от руското посолство преди година.\r\nРазследващите разглеждат различни версии, включително и лични вражди. Допуска се, че е възможно да се използва шумът, който предизвика атаката в Солсбъри от някоя руска групировка.\r\nГлушков е бил в обкръжението на вече покойните Борис Березовски и Бадри Патаркацишвили, чиято смърт ще бъде разследвана отново, макар официално да се смята, че е починал от сърдечен удар на 52 години.\r\nУбитият руски бизнесмен е работел в руската авиокомпания „Аерофлот“, в която руската държава държи 51 процента от акциите. Той е съден за присвояване на 99 милиона долара от компанията. Юлиян Марков", "date": "2018.03.17", "title": "The Times: Втора атака срещу враг на Владимир Путин в Англия – убит е Николай Глушков"}
{"url": "http://www.focus-news.net/news/2018/03/17/2500440/ministerstvoto-na-turizma-shte-zatvori-hotel-na-uzhasite-v-troyanskoto-selo-chiflik-obzor.html", "text": "С писмо до КЗП Министерството на туризма инициира процедура за отнемане на категоризацията на хотел „Чифлика палас ризорт и спа“ в троянското село Чифлик. Хотелът ще бъде затворен след като мъж съобщи в медиите как е бил настанен в мазе, вместо в стая. В последствие той е изпратил и до министерството снимки на мизерните условия в хотела. Сигнал са подали и родители, които са записали децата си за зелено училище в същия хотел. „Постъпи сигнал буквално за „хотел на ужасите“- с изключителнo неприемливи и неподходящи условия“, заяви министърът на туризма Николина Ангелкова. Проверката по сигнала е установила, че хотелът изобщо не трябва да функционира. В следствие на инспекция на РЗИ първоначално ще бъде затворен първият етаж на хотела. Николина Ангелкова прогнозира, че в рамките на 3-4 дни категоризацията на хотела ще бъде отнета. В момента хотелът е с три звезди, през 2015 година е стартирал процедура за получаване на 4 звезди, което му е отказано. Освен мизерните условия, които не отговарят на категоризацията му, хотелът използва в името си „СПА“, за което няма сертификат. „Ще бъдем безкомпромисни. Ако се правят дори и малки компромиси и изисквания в наредбата не се вземат предвид - това се отразява на качеството на българския туризъм“, изтъкна министърът на туризма и призова гражданите да сигнализират, ако са преживели лошо пътуване или почивка, за да се вземат мерки. За да не се налага първо други органи като КЗП да сезират министерството за нередности, в рамките на месец ще бъдат внесени законови промени за създаване на Туристически инспекторат. \r\nБиляна ИВАНОВА", "date": "2018.03.17", "title": "Министерството на туризма ще затвори „хотел на ужасите“ в троянското село Чифлик (ОБЗОР)"}
{"url": "http://www.focus-news.net/news/2018/03/17/2500638/the-asahi-shimbun-sasht-i-yuzhna-koreya-se-saglasiha-da-zapazyat-politikata-na-maksimalen-natisk-sreshtu-severna-koreya.html", "text": "Американският президент Доналд Тръмп и неговият южнокорейски колега Мун Дже-ин, и двамата от които планират провеждането на среща с лидера на пхенянския режим Ким Чен-ун, са се съгласили да запазят политиката на максимален натиск срещу Северна Корея, пише японският вестник The Asahi Shimbun.\r\nСпоред съобщение на Белия дом, двамата са на мнение, че „конкретни действия, а не думи, ще бъдат ключа към постигане на трайна денуклеаризация на Корейския полуостров.“ Тръмп е подчертал, че ще изпълни обещанието си да се срещне с Ким Чен-ун до края на май, която среща стана възможна след искане от страна на Пхенян. От своя страна държавният глава на Южна Корея е заявил, че неговите разговори с пхенянския лидер ще се състоят през април, като вестникът определя това като прелюдия към първата среща между САЩ и Северна Корея от края на Корейската война насам. Пхенян все още трябва да потвърди готовността си за среща публично, като детайлите около разговорите не са уточнени, въпреки че посещението на севернокорейския външен министър в Швеция породи спекулации, че скандинавската държава може да играе ролята на домакин. : Цанко Цолов", "date": "2018.03.17", "title": "The Asahi Shimbun: САЩ и Южна Корея се съгласиха да запазят политиката на максимален натиск срещу Северна Корея"}
{"url": "http://www.focus-news.net/news/2018/03/17/2500436/reuters-evropeyskite-strani-v-iranskata-yadrena-sdelka-shte-nalozhat-novi-sanktsii-na-iran-zaradi-raketnata-mu-programa.html", "text": "Европейските страни в иранската ядрена сделка ще наложат нови санкции на Иран заради ракетната му програма и участието му в сирийския военен конфликт, предава Reuters.\r\nВеликобритания, Франция и Германия са предложили тези санкции в поверителен документ в опит да убедят САЩ да запази споразумението за ядрената програма на Иран. Документът, който е видян от Reuters е бил разпратен до столиците на страните членки на Европейския съюз, защото за неговото приемане е нужно съгласието на всичките 28 членки.\r\nНа 12 януари американският президент Доналд Тръмп постави ултиматум на  европейските страни, част от Иранското ядрено споразумение – Великобритания, Германия и Франция да „поправят ужасните последствия от ядрената сделка“, подписана през мандата на предшественика му Барак Обама, или САЩ ще се оттеглят от споразумението\r\nПредложението ще бъде обсъдено на среща на външните министри на страните-членки на ЕС в Брюксел при закрити врати.\r\nОчаква се санкциите да включват забрана за пътуване и замразяване на авоарите на физически лица и забраната за бизнес на определени компании.\r\nИран отхвърля твърдението, че активността му в Близкия изток води до дестабилизация на района и отхвърли настояването на Доналд Тръмп за предоговаряне на условията по споразумението. Юлиян Марков", "date": "2018.03.17", "title": "Reuters: Европейските страни в иранската ядрена сделка ще наложат нови санкции на Иран заради ракетната му програма"}
{"url": "http://www.focus-news.net/news/2018/03/17/2500441/podgotvyat-se-po-tezhki-nakazaniya-sreshtu-domashnoto-nasilie-obzor.html", "text": "Подготвят се по-тежки санкции в Наказателния кодекс срещу домашното насилие. Това стана ясно по време на Международна конференция „Сигурно бъдеще за жените – сигурно бъдеще за всички”. Правосъдният министър Цецка Цачева заяви, че е необходимо въвеждането на нови наказателни състави, които към настоящия момент не въвеждат деяния, свързани с темата на насилието в престъпление. Според нея всяка промяна в НК трябва да бъде много добре обмислена и подкрепена от гражданското. Тя уточни, че данните от изследването, направено от съдебната практика на 10 окръжни съдилища за 2014г. за извършени умишлени убийства и опит за убийство на жени сочат, че в 91% от случаите убийствата са извършени от мъже. 7% при съучастие на мъже и жени и само 2% при убийства извършени от жени. В 35% от случаите убийствата и опитите са убийства на жени, извършени от настоящ или бивш интимен партньор, в 25% от брат, внук или друг близък роднина мъж, в 31% от друг познат мъж и само в 9% от непознат мъж.  Цачева обясни, че в НК се предвижда допълване на квалификационните състави на убийството и телесните повреди с цел инкрииминиране на всички форми на домашно насилие, които ескалират до посегателство срещу живота и здравето на лицата. Според нея е необходимо в НК да се даде гаранция за по-тежко наказание на физическото насилие, извършвано от партньори на жените независимо дали става въпрос за брак или фактическо съжителство.  По думите ѝ в България не се преследва по наказателен път и психическото насилие като самостоятелна форма на насилие. Според нея така психическото насилие може да има различни проявления вербално насилие - заплахи, засилване, използване на обидни епитети и определения, публично унижаване. „На второ място изолиране на жертвата чрез лишаване от средства за нейна самостоятелна изява. На трето място лишаване на жертвата от средства за издръжка.  Подобни деяния оставят траен белег върху цялостния живот не само на жертвата, но и съжителстващи с нея лица обикновено деца“, допълни Цачева. \r\nЗа принудителните бракове тя обясни, че сега действащите текстове не обхващат всички проявления на това престъпление, като се визират случаите, в които лицата напускат страната, за да сключат принудителен брак. Цачева посочи че се обмисля промяна в характера на някои престъпления в такива, които се преследват от общ характер вместо такива, които се преследват по тъжба. Според нея са важни промените и в давността, които да гарантират достатъчни срокове. От думите ѝ стана ясно, че се регламентират и допълнителни мерки за засилена защита на пострадалия. \r\nНякои от мерките са незабавното информиране на жертвата в случаите, когато насилникът бъде пуснат на свобода временно или окончателно. Освен това наблюдаващият прокурор ще може да възлага на МВР да изготвя оценка на риска за повторно престъпление. В световен план 40% от убийствата на жени, са извършени от техните партньори. В страната ни през 2017 г. са издадени 2432 заповеди за защита от домашно насилие, като най-големият брой на издадените заповеди са от Пловдивския апелативен район.\r\nЕврокомисар по цифровата икономика и общество Мария Габриел коментира, че насилието над жените и момичетата в ЕС е ежедневие. По думите ѝ 225 млрд. евро годишно са разходите от насилието и пропуснатите ползи. Тя обърна внимание и на кибернасилието, като уточни, че жените са по-уязвими от мъжете на кибертормоз, проявяващ се много често под формата на отмъщение чрез публикуване на сексуално съдържание. Според нея Истанбулската конвенция е най-важния инструмент за борба с насилието. Габриел призова конвенцията да не се възприема като инструмент за оформяне на пола и идеологията, а за жените, които стават жертва на насилие, защото са жени. Габриел обърна внимание, че 10% от жените са били обект на някаква форма на насилие онлайн след 15-годишна възраст. До 90% от т.нар. жертви на порнография без консенсус са жени, а броят на случаите се увеличава. „Изминалата година децата от 9 до 16 години, които са били притеснявани онлайн или са били разстроени от нещо вече е 17%, при 13% през 2010 г.“, заяви Габриел. \r\nЗам.-председателят на ГЕРБ и председател на парламентарната група на партията Цветан Цветанов коментира, че форумът за насилието над жени е трябвало да бъде в българския парламент, защото има нужди депутатите да чуват хората и жертвите за това, което се случва. По думите му когато институциите работят задно, могат да постигнат и необходимия ефект със законодателните промени. „Дали всеки един политик, гражданин е съпричастен към тази борбата с трафика на хора? Няма необходимото желание на местната власт да изградят местните комисии за борба с трафика на хора. Смятате ли, че 10 комисии са достатъчни? Семейната среда е факторът, който може да ни даде по-добрата основа и да предпазим децата си от въвличането в подобни престъпни схеми и те да станат жертви на насилие“, подчерта Цветанов. Според него трябва да стигат до тази чувствителна част обществото, която е податлива и е възможно да бъде част от жертвите. „Длъжни сме да предпазим всеки един от насилие и да бъде въвлечен в трафик на хора. Прекрасни момичета бяха въвлечени в т.нар. „скъп сексуален туризъм“. Всеки един от нас трябва ежедневно да работи по тази тема“, каза още Цветан Цветанов. \r\nПредседателят на Комисията по външна политика Джема Грозданова подчерта, че е работила за това Истанбулската конвенция да бъде подписана. Тя припомни, че няма процедура в парламента по нейната ратификация и уточни, че България я е подписала последна. По думите ѝ от съседните ни страни Румъния, Сърбия и Турция са ратифицирали конвенцията, като предстои Гърция също да я ратифицира. „Знаем, че Гърция е с много силна православна църква, но няма никакъв проблем с ратификацията“, заяви Грозданова. По думите ѝ в един момент България ще стане страна по конвенцията, независимо дали я е ратифицирала. „Имаше проблеми в превода на Конвенцията, това е факт. Българският превод в момента се изготвя и очакваме да бъде предложен на нашето внимание. Джендър балансът в българското общество е добър“, добави тя. Грозданова уточни, че конвенцията е била подложена на повторен правен анализ и е било потвърдено, че няма никакви задължения към страните за признаване на еднополовите бракове и даване на статут на бежанци със транссексуален статус. Според нея Конвенцията се съобразява с националните изисквания.\r\nЗам.-министърът на външните работи Георг Георгиев заяви, че към момента по информация на МВнР около 20,9 млн. души по света са жертви на трафика на хора. По думите му в много случаи насилието започва от най-ранна възраст и идва не само от посока на родители, но и от на партньори и приятели. Георгиев уточни, че 45% от жените в ЕС в някакъв момент са били жертви на насилие, а 80% от жертвите на трафик на хора са били жени. Според него проблемът допълнително се засилва от обстоятелства, които благоприятстват трафикирането на хора и насилието над тях. „Идентифицираме насилието над жени и момичета и трафика на хора като едно от най-тежките престъпления и посегателства над човешките права. Имаме правото не само да бъдем активни участници и обекти на всички международно-правни спогодби, но и да бъдем държава, от която произтича знание“, подчерта Георгиев. По думите му противодействието на трафика на хора е сред приоритетите на българското председателство на Съвета на ЕС. Той подчерта, че българската държава изключително адекватно работи и концентрира възможностите си на всички нива, за да разработва механизми, така че да може да предоставя подкрепа на хората. \r\nЛюба АЛЕКСИЕВА", "date": "2018.03.17", "title": "Подготвят се по-тежки наказания срещу домашното насилие (ОБЗОР)"}
{"url": "http://www.focus-news.net/news/2018/03/17/2500435/huffington-post-brekzit-tryabva-da-bade-otlozhen-spored-spetsialna-komisiya-v-britanskiya-parlament.html", "text": "Брекзит трябва да бъде отложен според специална комисия в британския парламент, пише британският вестник Huffington Post.\r\nСпоред вестника членовете на  влиятелна специална комисия в британския парламент са разделени от идеята да се иска от Брюксел удължаване действието на член 50, който предвижда двугодишен срок за напускане на Евросъюза след изявено желание от страна членка. Целта на подобно искане е да се даде време на британския премиер Тереза Мей да постигне по-добра сделка с Евросъюза за отношенията след излизането на Обединеното кралство от него. Предложението предвижда малко удължаване на периода на действието на член 50 и в никакъв случай безкрайно отлагане.  Поради различията сред членовете на комисията се очаква привържениците на по-бърз Брекзит да излязат с отделен доклад. Юлиян Марков", "date": "2018.03.17", "title": "Huffington Post: Брекзит трябва да бъде отложен според специална комисия в британския парламент"}
{"url": "http://www.focus-news.net/news/2018/03/17/2500439/bbc-obvinyavat-tereza-mey-che-ostavya-otvoreni-granitsi-sled-brekzit.html", "text": "Група депутати обвиняват британския премиер Тереза Мей, че се готви да остави отворени граници след Брекзит, предава BBC.\r\nГрупата „Отворена Британия“, в която членуват про-европейски депутати от различни партии е отправила запитване към премиера след изказване на британския транспортен министър Крис Грейлинг, който казва, че няма да има никакви гранични проверки на Дувър, след като Великобритания напусне ЕС. Според него ще е „крайно нереалистично“ да има проверки и търговията ще се регулира електронно.\r\nВ писмото групата депутати заявяват „Необичайно е, че правителството, което цели‚ да поеме контрола, сега признава, че дори няма да се опита да контролира трансфера на стоки през границите, ако Великобритания напусне митническия съюз“.\r\nСпоред тях това ще има сериозни последствия върху британските фирми, инфраструктура и търговия. Юлиян Марков", "date": "2018.03.17", "title": "BBC: Обвиняват Тереза Мей, че оставя „отворени граници“ след Брекзит"}
{"url": "http://www.focus-news.net/news/2018/03/17/2500444/pregled-na-osnovnite-temi-v-britanskiya-pechat-agentsiya-fokus.html", "text": "Полицията във Великобритания съобщава за втора атака срещу руски гражданин – враг на руския президент Владимир Путин – убит е Николай Глушков, пише британският вестник The Times.\r\nНиколай Глушков, на 68 години, е намерен удушен в дома си в Лондон само часове след като британският премиер Тереза Мей постави ултиматум на Русия във връзка с отравянето на бившия руски разузнавач и двоен агент Сергей Скрипал в Солсбъри.\r\nАнтитерористичните детективи разследват смъртта му в понеделник като убийство след като от аутопсията става ясно, че е починал от удушаване.\r\nАлекс Голдфарб, който е известен критик на Владимир Путин и който е познавал Глушков казва: „Аз мисля, че той бе убит от руснаците“. \r\nГлушков, който е руски емигрант, е живял в южен Лондон . Той е бил близък на Борис Березовски, който бе намерен убит в Беркшир през 2013 година. Приятели на Глушков казват, че той е бил в списък на така наречени бегълци, публикуван от руското посолство преди година.\r\nРазследващите разглеждат различни версии, включително и лични вражди.Допуска се, че е възможно да се използва шумът, който предизвика атаката в Солсбъри от някоя руска групировка.\r\nГлушков е бил в обкръжението на вече покойните Борис Березовски и Бадри Патаркацишвили, чиято смърт ще бъде разследвана отново, макар официално да се смята, че е починал от сърдечен удар на 52 години.\r\nГлушков е работел в руската компания „Аерофлот“, в която руската държава държи 51 процента от акциите. Той е съден за присвояване на 99 милиона долара от компанията.\r\n***Кремъл нарича директните международни обвинения, че руският президент Владимир Путин е наредил атаката в Солсбъри „шокиращи и непростими, пише британският вестник The Guardian.\r\nТези обвинения идват на фона на силно обтегнатите отношения между Русия и Великобритания. Руският външен министър Сергей Лавров и говорителят на президента Дмитрий Песков заявяват, че Москва ще отговори скоро на изгонването на 23 руски дипломати от британския премиер Тереза Мей.\r\nПред репортери в петък Дмитрий Песков за пореден път отрича Русия да е нареждала атаката срещу Скрипал и дъщеря му в Солсбъри.“Всякакво замесване на нашия президент е нищо друго освен шокиращо и непростимо от гледна точка на дипломатическото поведение“, добавя той.\r\n***Повече от 100 полета са отменени в събота от летище „Хийтроу“ в очакване на лошо време, пише британският вестник The Independent.\r\nМетеоролозите предупреждават за нова порция сняг и лед за цяла Англия и части от Шотландия заради нахлуването на нов студен фронт от изток.\r\nТрансатлантическите полети за Чикаго и Ню Йорк, множество вътрешни полети за Единбург, Глазгоу и Манчестър, както и полетите за Амстердам, Дъблин, Женева и Париж са отменени.\r\nАвиокомпанията „Бритиш Еъруейз“ съобщава, че са отменени полети заради лошото време, както в Лондон, така и в приемащите или изпращащи летища. Германският превозвач „Луфтханза“ също отменя полети от и до Франкфурт, Мюнхен и Залцбург. Други авиокомпании също планират отмяна на полети заради лошото време.\r\n***Брекзит трябва да бъде отложен според специална комисия в британския парламент, пише британският вестник Huffington Post.\r\nСпоред вестника членовете на  влиятелна специална комисия в британския парламент са разделени от идеята да се иска от Брюксел удължаване действието на член 50, който предвижда двугодишен срок за напускане на Евросъюза след изявено желание от страна членка. Целта на подобно искане е да се даде време на британския премиер Тереза Мей да постигне по-добра сделка с Евросъюза за отношенията след излизането на Обединеното кралство от него. Предложението предвижда малко удължаване на периода на действието на член 50 и в никакъв случай безкрайно отлагане.  Поради различията сред членовете на комисията се очаква привържениците на по-бърз Брекзит да излязат с отделен доклад.", "date": "2018.03.17", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/17/2500445/pregled-na-mezhdunarodnite-novini-do-6-chasa-agentsiya-fokus.html", "text": "По данни на базираната в Лондон „Сирийска обсерватория за правата на човека“ турски въздушен удар е поразил основната болница в контролирания от кюрдите сирийски град Африн, убивайки девет души.\r\n„Има най-малко девет загинали. Не знаем дали сред тях има медицински персонал“, съобщава „Обсерваторията“. \r\nТурция вече втори месец провежда операция „Маслинова клонка“ срещу контролиращите региона кюрдски въоръжени формирования. \r\n***Около 65 хиляди демонстранти протестират в Братислава след оставката на премиера на страната Роберт Фицо.\r\nСловашкият премиер подаде оставка след убийството на разследващия журналист Ян Куцияк и приятелката му. Той разследваше корупцията и връзки на управляващите с италианската мафия.\r\nПротестиращите настояват за предсрочни избори, като се опасяват, че подалият оставка по-рано премиер ще опита да остане на власт. Коалицията на вече бившия премиер има мандат да управлява до 2020 година.\r\n***Русия няма да увеличава разходите си за отбрана във връзка с разработките и въвеждането на нови оръжия, за които съобщи руският президент Владимир Путин пред федералното събрание, съобщават от руското Министерство на отбраната.\r\n„Всички разходи за въоръжението, за което говори руският президент в своето послание са планирани в нашия бюджет и са отчетени в държавната програма за въоръжаване и плановете за строителство и развитие на Въоръжените сили (на Русия)“  казва в интервю за електронното издание „Газета.ru“ заместник министърът на отбраната Татяна Шевцова.\r\n***Турски съд нареди освобождаването на турския журналист Шахин Алпай, като му наложи домашен арест и забрана да напуска страната.\r\nКонституционният съд реши през януари, че Алпай  и друг негов колега Мехмет Алтън следва да бъдат освободени, защото правата им са били нарушени, но по-ниско инстанционните съдилища оспориха решението и те останаха в затвора.\r\nШахин Алпай отново подава иск пред конституционния съд след месец януари и в петък съдът отново нарежда неговото освобождаване за това, че са били нарушени правата му при задържането му.\r\nМехмет Алтай междувременно беше осъден на доживотен затвор заедно с брат си Ахмет Алтай  и друг турски журналист  за връзки с групата , обвинена за неуспешния опит за преврат през 2016 година. \r\nСрещу Шахин Алпай продължава процеса за връзки с организаторите на преврата . Той бе арестуван малко след опита за преврат.\r\n***Десетки затворници бягат от затвор на популярния венецуелски туристически остров Маргарита.\r\nВоенните власти на острова са потвърдили, че 58 затворници са избягали, пробивайки дупка в стената на полицейски център за задържане. Четирима от тях са хванати и върнати обратно в затвора.\r\nВластите използват полицейски центрове за задържане вместо затвори заради пренаселеността на местата за лишаване от свобода. Според венецуелската неправителствена организация „Прозорец към свободата“ се очаква пренаселването на затворите да достигне 400 процента.\r\n***Бившият южноафрикански президент Джейкъб Зума ще бъде съден за 16 случая на корупция, „пране“ на пари и рекет, съобщават от Националната прокуратура на ЮАР в петък.\r\nОбвиненията са свързани със 783 случая на съмнителни плащания, получени във връзка със сделка за милиарди рандове (националната валута на ЮАР; 1 ранд  е равен на 0.07 евроцента бел. ред.)\r\nОбвиненията бяха свалени през 2009 година, когато Зума стана президент на ЮАР. Бившият президент се оттегли от властта през февруари след обвинения в корупция.\r\n***Министърът на вътрешните работи на Украйна Арсен Аваков съобщава, че няма да се разреши на руските граждани да гласуват в изборите за президент на Руската федерация.\r\n„Министерството на вътрешните работи на Украйна съобщава, че в неделя, 18 март 2018 година, режимът на охрана на дипломатическите учреждения на Руската федерация на територията на Украйна в Киев, Харков, Одеса и Лвов няма да допуска до тези обекти граждани на Руската федерация за участие в изборите. Достъп до учрежденията ще имат изключително лица с дипломатически статут. Други лица и граждани на Руската федерация на територията на дипломатическите представителства (на Русия-бел.ред.) няма да се допускат“, пише Аваков в социалната мрежа „Туитър“.\r\n***САЩ предупреждават за разрастващата се епидемия от смъртоносната жълта треска в Бразилия.\r\nЕпидемията е отнела живота на поне четирима чужденци според американските здравни власти. Те предупреждават туристите, които планират пътуване в Бразилия да се ваксинират или да отложат пътуването.\r\nЖълтата треска се пренася от комари и често протича без симптоми.  При някои хора предизвиква замаяност и треска, като в 15 процента от случаите болестта протича много тежко с жълтеница и полиорганна недостатъчност и смърт.\r\nОт 2017 година вирусът се разпространява в източните бразилски щати. Засегнати са щатите Рио де Жанейро, Минас Жераис  и Сао Пауло.\r\nВаксината трябва да се постави десет дни преди пътуването.\r\n***Увеличава се броя на загиналите под срутилия се в Маями пешеходен мост върху магистрала.\r\nСпасителните екипи са открили телата на шест души, а девет човека са закарани в болници, но се очаква броят им да нарасне, защото започва бавно разчистване на отломките, така че да се запазят доказателствата, които да могат евентуално да дадат отговор на въпроса какво е предизвикало инцидента с иначе новото съоръжение.\r\nОчаква се да бъде използвана гигантска въздушна възглавница за повдигане на отломките над автомобилите.\r\nСпоред сенатор Марко Рубио, който е посетил мястото на инцидента в четвъртък: „Въжетата на висящия мост в Маями са се били разхлабили и строителната фирма е наредила те да бъдат затегнати. Докато са ги опъвали мостът се е срутил“. Структурата на 950-тонната средна част на моста е била издигната в събота по ускорена процедура, за да не бъде затрудняван трафика по магистралата.", "date": "2018.03.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/17/2500447/bbc-prezidentat-na-botsvana-obvinyava-donald-tramp-che-nasarchava-brakonierstvoto-na-slonove.html", "text": "Президентът на Ботсвана Ян Кхама обвинява американския президент Доналд Тръмп, че насърчава бракониерството на слонове, отменяйки забраната за внос на ловни трофеи,  предава BBC.\r\nГоворейки на среща за борба с бракониерството в Ботсвана, две седмици преди да напусне поста си президентът на Кхама обвини Доналд Тръмп, че е не само несправедлив към дивата природа, но и към „планетата като цяло“.\r\nПрезидентът на африканската държава заяви, че неговата страна е забранила лова, но отменяйки забраната за внос на ловни трофеи неговият американски колега стимулира бракониерството. Юлиян Марков", "date": "2018.03.17", "title": "BBC: Президентът на Ботсвана обвинява Доналд Тръмп, че насърчава бракониерството на слонове"}
{"url": "http://www.focus-news.net/news/2018/03/17/2500446/prokuraturata-vliza-v-7-bolnitsi-obzor.html", "text": "Започват разследвания за безстопанственост в 7 болнични заведения в различни градове на страната. Причината - съвместната проверка на Прокуратурата, МВР и Министерство на здравеопазването, която започна през месец декември 2017 г. във всички общински и държавни болници в страната, които получават средства от НЗОК. Междинни данни от проверката, на брифинг в Съдебната палата, обобщи прокурор Румяна Арнаудова – говорител на главния прокурор. Въз основа на събраните от държавното обвинение доказателства и в седемте болници е налице престъплението „безстопанственост“ по смисъла на чл. 219 от Наказателния кодекс. Шест досъдебни производства са образувани от ВКС и са свързани с болниците: МБАЛ-Попово, УМБАЛ-Бургас, МБАЛ-Благоевград, МБАЛ-Русе и МБАЛ „Д-р Черкезов”–Велико Търново и МБАЛ „Д-р Атанас Дафовски”-Кърджали. Седмото досъдебно производство е образувано от Софийска градска прокуратура и е по отношение на извършена безстопанственост при дейности в УМБАЛСМ „Н. И. Пирогов”. \r\n„Всички тези болници, за които сме образували досъдебни производства, според нас са на ръба на фалита“, аргументира се прокурор Арнаудова, но отказа да даде повече подробности, за да не се пречи на разследването. Говорителят на главния прокурор поясни, че изнесените днес данни се съдържат в два междинни доклада, а самата проверка още не е приключила. \r\nТемата бе коментирана и от министъра на здравеопазването Кирил Ананиев. Пред журналисти в кулоарите на парламента той подчерта, че не обмисля смяна на директори в разследваните от прокуратурата болници. Той обясни още, че към момента няма лечебни заведения в състояния на фалит. Според министър Ананиев няма повод за притеснението и във връзка с проверките на прокуратурата в УМБАСМ „Н. И Пирогов“, а следващата седмица предстои да бъде предложен оздравителен план.\r\nПо-късно от лечебното заведение уточниха, че към настоящия момент при тях не е постъпвала официална информация от страна на прокуратурата за провеждане на каквото и да било производство или проверка. На брифинг Мария Пойразова – говорител на УМБАЛСМ „Н. И. Пирогов”, увери, че в бъдеще, ако има такива, независимо от кой държавен орган се извършват, от болницата ще окажат пълно съдействие. На въпрос от журналист дали има частна структура на територията на лечебното заведение, така наречената „болница в болницата”, тя отговори: „Към момента – не”.", "date": "2018.03.17", "title": "Прокуратурата влиза в 7 болници (ОБЗОР)"}
{"url": "http://www.focus-news.net/news/2018/03/17/2500443/reuters-kitayskiyat-parlament-preizbra-si-dzinpin-za-prezident.html", "text": "Китайският парламент преизбра Си Дзинпин за президент на Китайската народна република, предава Reuters.\r\nКитайският президент беше преизбран след като на 11 март китайският парламент, контролиран от Китайската комунистическа партия премахна ограничението на мандатите на президента и така Си Дзинпин си осигури поста за неопределено време. Юлиян Марков", "date": "2018.03.17", "title": "Reuters: Китайският парламент преизбра Си Дзинпин за президент"}
{"url": "http://www.focus-news.net/news/2018/03/17/2500448/bbc-britanskata-politsiya-se-svarzva-s-ruski-emigranti-za-da-obsadi-bezopasnostta-im.html", "text": "Британската полиция се свързва с руски емигранти, за да обсъди безопасността им след убийството на руския бизнесмен Николай Глушков, предава BBC b>.\r\nСпоред информация получена от BBC полицията и службите за сигурност смятат, че руските емигранти са в ситуация на неголям риск.\r\nВластите заявяват, че засега няма връзка между убийството на Николай Глушков и отравянето на бившия руски шпионин Сергей Скрипал и дъщеря му Юлия. Юлиян Марков", "date": "2018.03.17", "title": "BBC: Британската полиция се свързва с руски емигранти, за да обсъди безопасността им"}
{"url": "http://www.focus-news.net/news/2018/03/17/2500451/predstoyashti-mezhdunarodni-sabitiya-za-17-martagentsiya-fokus.html", "text": "Британският министър-председател Тереза Мей ще изнесе реч пред конференция на Консервативната партия, по време на която ще говори за дипломатическата криза с Русия, както и за Брекзит.\r\n*** Пенсионерите в Испания излизат на протест.\r\n*** Венецуелската опозиция ще излезе на протест срещу правителството.\r\n*** Националният народен конгрес на Китай ще даде на председателя Си Дзинпин втори мандат и ще избере нов вицепрезидент.\r\n***", "date": "2018.03.17", "title": "Предстоящи международни събития за 17 март(Агенция „Фокус“)"}
{"url": "http://www.focus-news.net/news/2018/03/17/2500450/predstoyashti-sabitiya-v-stranata-za-17-mart-agentsiya-fokus.html", "text": "***\r\nОт 09.00 часа министърът на околната среда и водите Нено Димов, ръководителят на отдел „Екологична оценка на въздействието на околната среда и политика на сближаване“ в Генерална дирекция „Околна среда“ на ЕК Джордж Кремлис, президентът на Варненския свободен университет проф. д.ик.н. Анна Недялкова и областният управител на Смолян Недялко Славов ще участват във втория панел от форума „Интегрирано управление на отпадъците“. Събитието ще се проведе в Зала „Евридика” на хотел „Орфей“. \r\n***\r\nВ хотел „Сенс“ в София Българското Сдружение Тиреоидея и Паратиреоидея и Клиничният Център по Ендокринология и Геронтология към Медицински университет София организират научен интердисциплинарен симпозиум на тема „Тиреоиден карцином – новости в диагнозата, лечението и проследяването“.\r\n***\r\nВ района на Витошко Лале 2 и Резньовете ще се проведе традиционната надпревара Витоша X lines 2018.\r\n***\r\nОт 09.00 часа в Аджибадем Сити Клиник Болница Токуда ще се проведе семинар за лекари и пациенти „Добрият сън е постижима мечта“.\r\n***\r\nОт 10.00 часа в Асикс Арена ще се състои най-големият международен карате турнир в България - International Karate Tournament NIKON OPEN 2018.\r\n***\r\nОт 11.00 часа в Литературен клуб „Перото“ ще се проведе маратон по четете на книгата \"L`amas ardent\" на Ямен Мане.\r\n***\r\nОт 11.00 часа в мол „Парадайс“ Комисията за защита на потребителите и Европейски потребителски център ще представят най-новия информационен магазин. Брифинг ще дадат Димитър Маргаритов, председател на КЗП, Константин Арабаджиев и Константин Райков, членове на КЗП, както и Игнат Арсенов, директор на ЕПЦ.\r\n***\r\nОт 12.30 часа в Дома на киното ще се състои Интервю с автограф с Ион Бейкър, \r\nспециален гост на 22-рия София Филм Фест. \r\n***\r\nОт 12.30 часа в Столична библиотека – Детски център ще се състои премиера на книгата „Джоба панталона” от Васил Настев.\r\n***\r\nОт 16.00 часа в кино „Люмиер“ ще се състои прожекцията на тийнейджърския филм „Смартфонът - беглец“.\r\n***\r\nОт 16.30 часа в Гранд хотел София ще се състои пресконференция на Ейбъл Ферара, специален гост на 22-рия София Филм Фест.\r\n***\r\nОт 17.00 часа в Derida Dance Center – бул. \"Сливница\" 245 ще се проведе Съвременен танцов спектакъл от Унгария: \"By the way\" в изпълнение на Сдружение l1.\r\n***\r\nОт 19.00 часа в зала „България“ ще бъде представен музикалният пърформанс „Еволюция“ (Evolution) с участието на музикантите от Quarto Quartet към Софийска филхармония, художника Иван Яхнаджиев и Мерлин Арно, носител на престижната награда на Академията за мода – „Златна игла“ 2017 за „Модна иновация“.\r\n***\r\nОт 19.00 часа в залата на Синдикалния дом на културата на транспортните работници в България – клон София Танцова формация „Петлите“ представя пред софийска публика най-новия си творчески проект „Циганката“.\r\n***\r\nОт 11.00 часа в местността Бодрост в ски център „Картала“, Общината организира инициативата „Зимно предизвикателство“.\r\n***\r\nОт 12.00 часа пред Община Бургас ще се проведе протест срещу мръсния въздух. \r\n***\r\nОт 12.00 часа в Младежки културен център ще се проведе активен Брейк денс турнир. \r\n*** \r\nОт 11.00 часа в началото на вълнолома ще бъде открита скулптурната композиция „Очакване“.\r\n***\r\nОт 12.00 часа пред Катедралата - Варна ще се проведе митинг срещу Джендър-идеологията и нейното разпространение в учебните процеси в България.\r\n***\r\nОт 19.00 часа в Grand Mall ще се проведе концерт на Николина Чакърдъкова.\r\n***\r\nОт 10.00 часа на паркинга зад Военния клуб ще започне деветото издание на Трабант фест.\r\n***\r\nОт 11.00 часа в читалище „Искра” във Велико Търново предстои юбилеен спектакъл – „Честит Рожден ден! 20 години ТЕАТЪР ВЕСЕЛ…”.\r\n***\r\nОт 17.00 часа в Голяма зала на Община Велико Търново Туристическо дружество „Трапезица – 1902“ ще отбележи 116 години от създаването си с голям концерт.\r\n***\r\nОт 9.30 часа в митрополитския храм „Свети Николай Мирликийски“ във Видин ще започне заупокойна света Литургия, която ще бъде водена от Негово Високопреосвещенство Видинския митрополит Даниил по повод 6 месеца от блажената кончина на приснопаметния Видински митрополит Дометиан.\r\n***\r\nОт 10.30 часа в куклена зала на ДКТ ще бъде представена постановката „Червената шапчица“.\r\n*** \r\nОт 11.00 часа в НЧ „Напредък 1869“ Държавна опера - Бургас, представя „Пинокио“ - опера за деца от Александър Йосифов с диригент Цанислав Петков. \r\n***\r\nОт 10.00 часа в Младежки център, зала 3, ще се проведе „Поход на вдъхновителите“ – мотивиращ семинар за ученици на Сдружение „Аз мога - тук и сега“.\r\n***\r\nОт 19.00 часа на пл. „Велбъжд” ще се проведе 52-ият конкурс за избор на „Девойка Кюстендилска пролет 2018”. \r\n***\r\nОт 11.30 часа в спортна зала „Младост“ – Монтана ще бъде даден стартът на XIII турнир по спортни танци Montana OPEN 2018.\r\n***\r\nОт 9.00 часа в зала „Движение“ в СУ „Георги Брегов“ в Пазарджик ще се проведе VIII-ят Конкурс в раздел „Музика“ и „Изобразително изкуство“.\r\n***\r\nОт 10.00 часа в Народно читалище „Васил Левски-1925“ в село Елшица ще се проведе Фолклорен  празник на виното и песента.\r\n***\r\nОт 9.30 часа в ПУ „Паисий Хилендарски (6 аудитория, етаж 1.) ще се проведе Третото издание на \"Ден на професиите“.\r\n***\r\nОт 8.30 часа в Хотел „Европа“ ще се проведе Турнир по ускорен шахмат.\r\n***\r\nОт 11.00 часа в зала Европа ще се проведе вторият ден от фестивалната програма на Мартенски музикални дни.\r\n***\r\nОт 13.00 часа в Доходно здание, ще се проведе пресконференция във връзка с МФ „Мартенски музикални дни\".\r\n***\r\nОт 8.30 часа в спортна зала „Васил Левски“ ще започне Областното ученическо първенство.\r\n***\r\nОт 10.30 часа в центъра на Барутин ще се проведе възпоменателен митинг, с който ще бъде отбелязана 46-годишнината от възродителния процес и насилствената смяна на имената в доспатското село.\r\n***\r\nОт 8.30 часа в офиса на Сдружение \"Самаряни\" се организира Кръводарителската кампания „Да бъдеш герой е в твоята кръв!“.\r\n***\r\nОт 9.30 часа в Регионална библиотека „Захарий Княжески“ ще се проведе безплатна Мини академия на родители. \r\n***\r\nОт 16.00 часа в Оперен театър ще бъде представена „Травиата“ опера от Джузепе Верди.", "date": "2018.03.17", "title": "Предстоящи събития в страната за 17 март (Агенция „Фокус“)"}
{"url": "http://www.focus-news.net/news/2018/03/17/2500433/the-guardian-kremal-naricha-obvinyavaneto-na-vladimir-putin-za-organizirane-na-atakata-sreshtu-sergey-skripal-neprostimo.html", "text": "Кремъл нарича директните международни обвинения, че руският президент Владимир Путин е наредил атаката в Солсбъри „шокиращи и непростими, пише британският вестник The Guardian.\r\nТези обвинения идват на фона на силно обтегнатите отношения между Русия и Великобритания. Руският външен министър Сергей Лавров и говорителят на президента Дмитрий Песков заявяват, че Москва ще отговори скоро на изгонването на 23 руски дипломати от британския премиер Тереза Мей.\r\nПред репортери в петък Дмитрий Песков за пореден път отрича Русия да е нареждала атаката срещу Скрипал и дъщеря му в Солсбъри.“Всякакво замесване на нашия президент е нищо друго освен шокиращо и непростимо от гледна точка на дипломатическото поведение“, добавя той. Юлиян Марков", "date": "2018.03.17", "title": "The Guardian: Кремъл нарича обвиняването на Владимир Путин за организиране на атаката срещу Сергей Скрипал „непростимо“"}
{"url": "http://www.focus-news.net/news/2018/03/17/2500449/reuters-venetsuela-vavezhda-rezhim-na-elektrichestvoto.html", "text": "Венецуела въвежда режим на електричеството, предава Reuters.\r\nОграниченията се налагат заради сушата, която доведе до критично намаляване в обемите на важни водохранилища, където се намират водно-електрически централи. Това нарушава сериозно крехкия баланс на венецуелската енергосистема.\r\nЧетири\tчасовите спирания започнали в четвъртък, но много жители са съобщили, че прекъсванията на електрозахранването са били значително по-дълги . Съобщава се хора, които са починали, защото не са получавали навреме медицинска помощ заради спирането на тока, при което апаратурата, поддържаща живота им спряла .\r\nСпоред властите режимът ще продължи поне две седмици, но не обявен официален край на икономиите. Юлиян Марков", "date": "2018.03.17", "title": "Reuters: Венецуела въвежда режим на електричеството"}
{"url": "http://www.focus-news.net/news/2018/03/17/2500442/cnn-uvolnyavat-bivshiya-zamestnik-direktor-na-fbr-dva-dni-predi-pensiya.html", "text": "Главният прокурор на САЩ Джеф Сешънс е уволнил бившия заместник-директор на ФБР Андрю МакКейб два дни преди да получи право на пенсия, предава американският телевизионен канал CNN.\r\nМакКейб е обвиняван от президента Доналд Тръмп, че е „торпилирал“  вътрешни разследвания на правосъдното министерство. Това се разбира от доклад на Главния инспектор на Министерството на правосъдието Майкъл Хоровиц, който обвинява МакКейб за това, че е „торпилирал“ разследванията относно ролята му да накара служители на ФБР да говорят пред The Wall Street Journal  неверни твърдения за участието му в разследването за корупция на фондацията на бившия президент на САЩ Бил Клинтън . \r\nПредставител на бившият заместник-директор е заявил, че МакКейб е разбрал от пресата за уволнението си. Предсрочното му освобождаване ще доведе намаляване на пенсията му. Той заема поста заместник-директор на ФБР от месец февруари 2016 година до месец Януари 2018 година. Юлиян Марков", "date": "2018.03.17", "title": "CNN: Уволняват бившия заместник-директор на ФБР два дни преди пенсия"}
{"url": "http://www.focus-news.net/news/2018/03/17/2500453/ministar-neno-dimov-shte-uchastva-v-seminar-integrirano-upravlenie-na-otpadatsite-v-kurorta-pamporovo.html", "text": "Министърът на околната среда и водите Нено Димов ще участва в семинар „Интегрирано управление на отпадъците“, който се провежда днес в курорта „Пампорово“. Това съобщиха от пресцентъра на МОСВ. Очаква се събитието да започне в 9.00 часа в хотел „Орфей“, зала „Евридика“. Форумът се организира от Варненския свободен университет „Черноризец Храбър“ и Института за интегрирано управление на общините в партньорство с областната управа на Смолян.\r\nВ семинара участват над 100 представители на местната власт и бизнеса от 27 общини – от Смолянска, Пловдивска, Пазарджишка, Кърджалийска, Бургаска и Софийска област. Сред лекторите са проф. Анна Недялкова, президент на ВСУ „Черноризец Храбър“, председателят на парламентарната комисия по околната среда и водите Ивелина Василева, Джордж Кремлис, ръководител на отдел „Екологична оценка на въздействието на околната среда и политика на сближаване“ към Главна дирекция „Околна среда“ на Европейската комисия.", "date": "2018.03.17", "title": "Министър Нено Димов ще участва в семинар „Интегрирано управление на отпадъците“ в курорта „Пампорово“"}
{"url": "http://www.focus-news.net/news/2018/03/17/2500452/nimh-dnes-vremeto-shte-bade-oblachno-sas-silen-yuzhen-vyatar-i-maksimalni-temperaturi-mezhdu-20-i-25.html", "text": "Днес южният вятър ще се усили. Ще бъде поривист, след обяд в Източна България и в районите в близост до северните склонове на планините ще е силен и бурен. Облачността ще е променлива – предимно средна и висока. През деня ще е почти без валежи, а повече слънчеви часове ще има над Западна България. С южния вятър ще настъпи чувствително затопляне: максималните температури ще са предимно между 20° и 25°, в София около 22°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). Атмосферното налягане е по-ниско от средното за март и през деня ще продължи да се понижава.  \r\nНад Черноморието облачността ще е променлива, без валежи. Вятърът от юг-югозапад постепенно ще се усилва и привечер на места вече ще е бурен. Максималните температури ще са предимно между 18° и 23°, малко по-ниски в крайните северни райони. Температурата на морската вода е 6-7°. Вълнението на морето ще бъде от 2 бала по южното крайбрежие, до 3-4 по северното.  \r\nВ планините ще е ветровито. Ще духа силен, по високите и открити части бурен до ураганен юг-югозападен вятър. Облачността ще е променлива и на отделни места ще превали  дъжд. Ще е по-топло с максимална температура на височина 1200 метра – около 16°, на 2000 метра – около 9°.", "date": "2018.03.17", "title": "НИМХ: Днес времето ще бъде облачно със силен южен вятър и максимални температури между 20° и 25°"}
{"url": "http://www.focus-news.net/news/2018/03/17/2500456/gd-granichna-politsiya-intenziven-e-trafikat-na-gkpp-kapitan-andreevo-i-gkpp-lesovo.html", "text": "На българо-турската граница на ГКПП „Капитан Андреево“ трафикът е интензивен и интензивен за товарни автомобили на изход на ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.03.17", "title": "ГД „Гранична полиция“: Интензивен е трафикът на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/03/17/2500459/vidin-zaupokoyna-sveta-liturgiya-i-panihida-po-povod-6-mesetsa-ot-konchinata-na-vidinskiya-mitropolit-dometian-shte-badat-otsluzheni-v-mitropolitskiya-hram-sveti-nikolay-mirlikiyski.html", "text": "На 18 март се навършват 6 месеца от блажената кончина на приснопаметния Видински митрополит Дометиан. По този повод от 9.30 часа днес в митрополитския храм „Свети Николай Мирликийски“ във Видин ще започне заупокойна света Литургия, която ще бъде оглавена от Негово Високопреосвещенство Видинския митрополит Даниил, предаде репортер на Агенция \"Фокус\". След светата Литургия от 11.00 часа на гроба на митрополит Дометиан ще бъде отслужена панихида.\r\nНикола ПЕТКОВ", "date": "2018.03.17", "title": "Видин: Заупокойна света Литургия и панихида по повод 6 месеца от кончината на Видинския митрополит Дометиан ще бъдат отслужени в митрополитския храм „Свети Николай Мирликийски“"}
{"url": "http://www.focus-news.net/news/2018/03/17/2500458/denyat-17-mart-v-balgarskata-istoriya.html", "text": "2016 г.\r\nПрезидентът на Република България присъжда Орден „Стара планина” първа степен на Кардинал Пиетро Паролин, държавен секретар на Светия престол, „за неговия изключителен принос за укрепването и развитието на отношенията на приятелство и сътрудничество между Република България и Светия престол\r\n2006 г.\r\nПрезидентът на Република България връчва Орден „Стара планина“ на:\r\n1. Негово Кралско Височество Принц Консорт Фредерик – лента „за изключително големите му заслуги за развитието и укрепването на българо-датските отношения“;\r\n2. Негово Кралско Височество Кронпринц Фредерик - първа степен с мечове\t „за изключително големите му заслуги за развитието и укрепването на българо-датските отношения“;\r\n3. Нейно Кралско Височество Кронпринцеса Мери Елизабет - първа степен „за изключително големите ѝ заслуги за развитието и укрепването на българо-датските отношения“;\r\n4. Негово Кралско Височество Принц Йоаким - първа степен с мечове „за изключително големите му заслуги за развитието и укрепването на българо-датските отношения“;\r\n5. Кристиян Мейдал председател на Парламента на Кралство Дания - първа степене „за изключително големите му заслуги за развитието и укрепването на българо-датските отношения“;\r\n6. Андерс Фог Расмусен министър-председател на Кралство Дания - първа степене „за изключително големите му заслуги за развитието и укрепването на българо-датските отношения“;\r\n7. Бент Бентсен заместник министър-председател и министър на икономиката на Кралство Дания - първа степен „за изключително големите му заслуги за развитието и укрепването на българо-датските отношения“;\r\n8. Пер-Стиг Мьолер министър на външните работи на Кралство Дания – първа степене „за изключително големите му заслуги за развитието и укрепването на българо-датските отношения“;\r\n9. Бриан Микелсен министър на културата на Кралство Дания – първа степен „за изключително големите му заслуги за развитието и укрепването на българо-датските отношения“;\r\n10. Свен Бойе Мадсен извънреден и пълномощен посланик на Кралство Дания в Република България – първа степен „за изключително големите му заслуги за развитието и укрепването на българо-датските отношения“;\r\n11. Кристиян Дюбвад Далсьо постоянен държавен секретар на кабинета на министър-председателя на Кралство Дания – първа степен „за изключително големите му заслуги за развитието и укрепването на българо-датските отношения“;\r\n12. Улрик Федершпил постоянен държавен секретар на Министерството на външните работи на Кралство Дания – първа степен „за изключително големите му заслуги за развитието и укрепването на българо-датските отношения“;\r\n13. Ове Улеруп посланик, лордчембърлейн на Нейно Величество Кралицата на Дания – първа степен „за изключително големите му заслуги за развитието и укрепването на българо-датските отношения“;\r\n14. Нилс Айскоу Холм личен секретар на Нейно Величество Кралицата на Дания – първа степен „за изключително големите му заслуги за развитието и укрепването на българо-датските отношения“;\r\n15. Кай Раш Ларсен началник на военноморския кабинет на Нейно Величество Кралицата на Дания – втора степен с мечове „за изключително големите му заслуги за развитието и укрепването на българо-датските отношения“;\r\n16. Сьорен Людер Якобсен началник на военния кабинет на Нейно Величество Кралицата на Дания – втора степен с мечове „за изключително големите му заслуги за развитието и укрепването на българо-датските отношения“;\r\n17. Кристофер Бо Брамсен директор на Протокола на Министерството на външните работи на Кралство Дания – втора степен „за изключително големите му заслуги за развитието и укрепването на българо-датските отношения“.\r\n2001 г.\r\nТрима руски дипломати са обявени за персона нон грата и на 23 март напускат България.\r\n1997 г.\r\nСлужебното правителство начело на България подписва Меморандум с Международния валутен фонд. В него са определени новите условия, при които след политическата криза от декември-януари 1997 г. Международният валутен фонд е готов да продължи работата си в България. \r\nВ периода януари – началото на февруари, 1997 г. България изпада в дълбока политическа и финансова криза. Големите градове са обхванати от протести, блокирани са пътища и улици, страната изпада в хаос. В началото на февруари България е изправена пред хиперинфлация, след като за по-малко от два месеца цената на един щатски долар достига до 3000 лв. от 500 лв. в началото на годината. Унищожени са спестяванията на огромното мнозинство от българите, но са стопени дълговете на т.нар. кредитни милионери, взели пари от банките, без да имат намерение да ги връщат.\r\n1990 г.\r\nУчреден е Социалистически младежки съюз (СМС). Регистриран е през април същата година. Пръв председател на съюза е Юрий Борисов. Печатен орган е вестник \"Лабиринт\". След обединението на Социалистическия младежки съюз с Федерацията на българската социалистическа младеж (ФБСМ) през юли 1995 г. в Български социалистически младежки съюз (БСМС) негов председател е Димитър Георгиев.\r\n1981 г.\r\nВ Ню Йорк Държавният сатиричен театър - София, изнася спектакъл, посветен на 1300-годишнината от създаването на българската държава.\r\n1965 г.\r\nСъздава се Съюзът на архитектите в България (САБ). Съюзът на архитектите в България (САБ) е наследник на Българското инженерно архитектурно дружество, основано през 1893 г. Основните цели на Съюза на архитектите в България (САБ) са защита на професионалните интереси на членовете му, гарантиране на професионализма в тяхната дейност, инициатива и участие при изработване на закони и нормативни документи в България, пропагандиране на достиженията на българската архитектура в миналото и днес, осъществяване на връзки с архитекти в други страни.\r\nСъюзът на архитектите в България (САБ) организира конференции, изложби, дискусии по териториално-селищно устройство, архитектура и опазване на културното наследство.\r\nОрганизацията е съинициатор на Националния музей на архитектурата в гр. Велико Търново (1979 г.), на Международната академия по архитектура със седалище в гр. София (1981 г.), на Камарата на архитектите в България (1991 г.) и на Националната академия по архитектура със седалище в гр. Пловдив (1994 г.). От 1981 г. Съюзът на архитектите в България (САБ) е съорганизатор на Световното Биенале (Триенале) на архитектурата “Интерарх” в София. От 1969 г. Съюзът на архитектите в България (САБ) е член на Международния съюз на архитектите (МСА) и участва активно в неговата дейност. Член е на ИКОМОС и участва в инициативи на Европейския съюз и международни програми като ЕВРОПАН и др.\r\n1943 г.\r\nНа 17 март четиридесет и трима депутати от мнозинството начело с Димитър Пешев изпращат изложение до премиера срещу антисемитските действия на властите. Под натиска на царя и на правителството 41 от тях оттеглят подписите си. На 26 март Димитър Пешев е свален от подпредседателското място на ХХV Народно събрание с одобрението на царя, но проваля мартенския план за депортация.\r\n1935 г.\r\nБорис Неврокопски е избран за неврокопски митрополит. До този момент е главен секретар на Светия синод, който пост заема от 28 ноември 1931 г.\r\nБорис Неврокопски (светско име Вангел Симов) е висш духовник, митрополит. Роден е на 26 октомври 1888 г. в с. Гявото, Ресенско (днес в Република Македония). Завършва прогимназия в Одрин и Духовна семинария в Цариград. През 1910 г. приема монашество и служи като йеродякон при неврокопския митрополит Иларион. През 1911 г. продължава образованието си в Богословския факултет в Черновиц, Австрия. Завършва го с научна степен \"д-р на богословските науки\". Завръща се в България през 1915 г. и е назначен за учител в Свещеническото училище в Бачково. След това е учител в Пловдивската духовна семинария. От 1917 г. до 1922 г. е в българската колония в Унгария, която възглавява в църковно–просветно отношение. През юли 1922 г. се завръща и е удостоен с архимандритско достойнство. От май 1923 г. до септември 1924 г. е протосингел при Софийската митрополия, а от септември 1924 г. до септември 1926 г. е началник на културно-просветното отделение при Светия синод и председател на храма \"Св. Александър Невски\". От септември 1926 г. до края на ноември 1931 г. е ректор на Софийската духовна семинария. В средата на декември същата година е ръкоположен за епископ Стобийски. На 8 ноември 1948 г. е убит в двора на митрополията, след като отслужва Света литургия.\r\n1923 г.\r\nВ периода 1 - 17 март се провеждат заседания на българо-югославска комисия в Ниш. На 23 същия месец се подписва споразумение за обща охрана на границата против четите на Вътрешната македонска революционна организация (ВМРО).\r\n1903 г.\r\nВ София 21 български индустриалци основават Съюз на българските индустриалци с орган списание \"Индустриален преглед\".\r\nСъюзът на българските индустриалци е професионална организация на едрите български фабриканти. Поставя си за задача да отстоява интересите на индустриалците пред държавните институции, да води борба за прокарване на законодателни актове за насърчаване на родната ни индустрия и др. От 1921 г. открива свои околийски клубове в повечето градски центрове, където има поне 5 предприятия. През 1942 г. е преименуван в Общ съюз на българските индустриалци. Пръв председател е Тодор Балабанов (1903–1912 г.). Съюзът преустановява дейността си през 1948 г.\r\n1901 г.\r\nИзлиза първият брой на вестник \"Свободна дума\" – независим ежедневник, издаван в София до 22 април 1904 г. Вестникът е издание на либералите тончевисти. Заместен е от в. \"Свободно слово\" (5 май 1904 г. – 3 юни 1912 г.), който е орган на Либералната партия. Излиза в София два пъти седмично.\r\n1901 г.\r\nС протоколно решение Академическият съвет на Висшето училище в София закупува ценен хербарий от 5500 вида. Самият хербарий е завещан от Стефан Георгиев, професор по ботаника. Георгиев заболява от туберкулоза и се налага да се лекува в Германия.\r\n1884 г. \r\nИзлиза последният брой на вестник \"Братство\" – обществено-книжовен вестник. Издава се в Русе два пъти месечно от 1 август 1881 г. Редактор и издател е Г. А. Кърджиев. Вестникът е популяризатор на радикал-социалистическите идеи на В. Пелагич в България.\r\n1872 г.\r\nБългарският екзарх Антим I е посрещнат тържествено в Цариград. Антим I (светско име Атанас Михайлов Чалъков) е духовник, първия български екзарх, обществен и политически деец. Роден е през 1816 г. в Лозенград (днес в Турция). Учи последователно в Коручешменското училище в Цариград, в Богословското училище на остров Халки и в Духовната академия в Москва. Завръщайки се от Русия, той става преподавател, а по-късно и ректор на Духовната семинария на остров Халки. През 1861 г. е ръкоположен за варненско-преславски, а през 1868 г. – за видински митрополит. Антим I води борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I Велико Народно събрание (1879 г.) в Търново. Умира на 1 декември 1888 г.На тази дата са родени:\r\n1944 г.\r\nРоден е Георги Братанов – български поет. Завършва журналистика в Софийски университет “Св. Климент Охридски”. Работи като журналист и редактор на вестник \"Народен другар\", кореспондент на вестник \"Народна младеж\"; главен редактор на сп. \"Зари\", орган на Съюза на слепите в България (1990-2000 г.). Член е на Съюза на българските писатели (от 28 декември 1984 г.). Носител е на литературните награди \"Васил Карагьозов\" и \"Яворов и Поморие\". Поезията му пресъздава основните философско-екзистенциални проблеми на битието, за самотата, хроничния недостиг на топлина и сърдечност. Противопоставя се на атавистичния страх от неизвестното, от ирационалното в човешките инстинкти. Съчинения: \"Ще ви потрябвам\" (1977 г.), \"Молитва към човека\" (1983 г.), \"Нощни светове\" (1988 г.), \"Превъзмогване\" (1988 г.), \"Баладични часове\" (1989 г.), \"Мираж\" (1990 г.), \"Хипноза\" (1991 г.), \"Топъл джаз\" (1992 г.), \"Изтича времето\" (1994 г.), \"Върхът на дъното\" (1995 г.), \"Доминанти\", \"Осветени пространства\", \"Нежна революция\" (1998 г., роман), \"Неравноделен живот\" (1999 г., спомени), \"Кабиле спи\" (2000 г.), \"Зъбер\" (2000 г.). Умира на 5 май 2000 г.\r\n1907 г.\r\nРоден е Пелин Велков (псевд. на Тодор Велков Пеловски) - български писател. Завършва медицина в София (1940 г.). Главен редактор (1945-1950 г.) и директор (1950-1965 г.) на издание \"Народна култура\". Съчинения: \"Труд и хора\" (1936 г.), \"Зелените братя\" (1938 г.), \"Малките рибари\" (1943 г.), \"Стълба до небето\" (1957 г.), \"Загадъчният връх\" (1963 г.), \"Двама в пещерата\" (1964 г.) и др. Умира през 1987 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2018.03.17", "title": "Денят 17 март в българската история"}
{"url": "http://www.focus-news.net/news/2018/03/17/2500461/sofiya-vavezhda-se-vremenna-organizatsiya-na-dvizhenieto-za-izvarshvane-na-tekusht-remont-i-profilaktika-na-relsov-pat.html", "text": "Въвежда се временна организация на движението за извършване на текущ ремонт и профилактика на релсов път. Това съобщиха от пресцентъра на Столична община. Във връзка с извършването на текущ ремонт и профилактика на релсовия път временно се променя маршрутите по трамвайни линии №11, 12 и 6. \r\nНа 18 март от 8.00 до 10.00 часа – по бул. “Рожен” в участъка от “Агресия груп” (завод “8-ми март”) до жп гара „София север“ по маршрута на трамвайни линии №6, 11 и 12. От 10.00 до 12.00 часа – по бул. “Рожен” в участъка от жп гара „София север“ до ул. “Илиянско шосе” по маршрута на трамвайни линии №6, 11 и 12. \r\nОт 4.30 до 16.00 часа днес (17 март) маршрутът се променя съответно: \r\n- трамвайна линия №11 ще се движи от кв. „Княжево“ до трамвайно обръщателно колело „Хюндай България“;  \r\n- трамвайна линия №12 да се движи от площад „Журналист“ до трамвайно обръщателно колело „Хюндай България“ \r\nНа 18 март от 4.30 до 16.00 часа: \r\n- трамвайна линия № 11 ще се движи от кв. „Княжево“ до надлез “Надежда” (трамвайно депо „Банишора“); \r\n- трамвайна линия № 12 ще се движи от площад „Журналист“ до надлез “Надежда” (трамвайно депо Банишора); \r\nРазкрива се временна автобусна линия №12-ТМ с маршрут: автостанция „Илиянци“, ул. “Джерман”, бул. “Рожен”, ул. “Илиянско шосе”, бул. “Рожен”, надлез „Надежда“, бул. “Княгиня Мария Луиза”, надясно по бул. “Христо Ботев”, надясно по бул. “Сливница”, надясно по ул. “Опълченска” и наляво по бул. “Княгиня Мария Луиза”. \r\nНа 18 март от 4.30 до 12.00 часа трамвайна линия №6 ще се движи от жк. „Иван Вазов“ до метростанция “Хан Кубрат”.", "date": "2018.03.17", "title": "София: Въвежда се временна организация на движението за извършване на текущ ремонт и профилактика на релсов път"}
{"url": "http://www.focus-news.net/news/2018/03/17/2500462/denyat-17-mart-v-svetovnata-istoriya.html", "text": "2015 г.\r\nПарламентът на Украйна въвежда особен статут на самоуправление на окупираните територии в Донбас.\r\n2015 г.\r\nВ Израел се провеждат предсрочни парламентарни избори.\r\n2014 г.\r\nСъгласно декларация за независимост на Крим и Севастопол, те се провъзгласяват за независима Република Крим.\r\n2013 г.\r\nНаградата Прицкер за 2012 г. е отсъдена за японския архитект Тойо Ито.\r\n2012 г.\r\nВ Летбридж, Канада стартира шампионата по кърлинг.\r\n2012 г.\r\nВ Източен Тимор се провеждат президентски избори.\r\n2012 г.\r\nВ Кайро почива Александрийският папа и патриарх на Коптската православна църква Негово светейшество Шенуда III.\r\n2011 г.\r\nСъветът за сигурност на ООН излиза с резолюция за затваряне на въздушното пространство над Либия.\r\n2011 г.\r\nВ Бахрейн арестуват лидерите на опозицията, призоваващи за свалянето на монархията.\r\n2011 г.\r\nТрусовете на Японското земетресение достигат 531, като в последните трусове са с магнитуд между 4.2 и 6.1 степен по скалата на Рихтер.\r\n1992 г.\r\nСамоубийствен атентат с кола-бомба взривява посолството на Израел в Буенос Айрес (Аржентина), загиват 29 души и са ранени 242.\r\n1991 г.\r\nНа референдум за бъдещето на СССР като федерация на независими републики 112 милиона от общо 146 милиона гласоподаватели (или 76 %) подкрепят запазването на Съюза под тази нова форма.\r\n1990 г.\r\nВ Прага е проведено съвещание на министрите на външните работи на страните от Организацията на Варшавския договор за адаптиране към променената ситуация в Източна Европа.\r\n1980 г. \r\nАнглийският парламент решава да бойкотира Летните олимпийски игри в Москва.\r\n1969 г.\r\nГолда Майер става първата жена, заемаща длъжността министър-председател на Израел. Преди това от 1966 г. до 1968 г. е генерален секретар на Социалдемократическата партия на Израел.\r\n1960 г.\r\nПрезидентът на САЩ Айзенхауер разрешава да бъдат създадени военни лагери за подготовка на кубински контрареволюционери.\r\nДуайт Дейвид „Айк“ Айзенхауер е американски политик и военен деец, 34-ти президент на САЩ (1953–61 г.) и главнокомандващ съюзническите войски по време на Втората световна война с ранг на армейски генерал.\r\n1959 г.\r\nКитайските власти разпръскват с насилие протестна демонстрация в столицата на Тибет Лхаса. Това води до масово въстание в цял Тибет. Загиват повече от 65 хиляди въстаници, а Далай Лама XIV е принуден да напусне страната и се заселва в Индия. Там оглавява тибетското правителство в изгнание. Обикаля света и защитава тибетската кауза. През 1990 г. посещава и България.\r\nДалай Лама XIV получава Нобелова награда за мир през 1989 г. Автор е на няколко книги и сборници с лекции и проповеди (\"Свобода в изгнание. Автобиография\", \"Доброта, чистота на помислите и проникване в същността\" и др.). Истинското му име е Лхамо Тхондул. Той е духовен водач на последователите на монголо-тибетския будизъм и светски глава на Тибет. Своята религиозна и философска подготовка получава в двореца манастир \"Потала\" в гр. Лхаса. На 6 години е провъзгласен за XIV Далай Лама (Далай Лама е почетна титла на първосвещеника и държавен глава на Тибет, който е въплъщение на бога и форма на прераждане на предшестващите го далай лами; \"учител, чиято мъдрост е голяма, колкото океана\"). Далай Лама XIV следва политика на неупотреба на сила (ахимса) за решаване на тибетския въпрос. Подписва договор за \"мирно освобождаване на Тибет\" (1951 г.), след което китайските войски влизат в Тибет (1953 г.).\r\n1950 г.\r\nВ САЩ се съобщава за откриването на 98-я химичен елемент – калифорний.\r\n1948 г.\r\nПодписва се Брюкселският пакт, сключен между Франция, Великобритания и държавите от Бенелюкс (Белгия, Нидерландия и Люксембург), с което се създават основите на първата следвоенна организация в Европа с военна насоченост – Западен съюз. Продължение на Западния съюз е Западноевропейския съюз (ЗЕС), създаден през 1954 г. ЗЕС работи в тясно сътрудничество с НАТО в областта на сигурността. Участниците в ЗЕС са длъжни взаимно да си оказват военна и друга помощ в случай на агресия. В съюза членуват държавите от Европейската общност - Белгия, Франция, Германия, Италия, Люксембург, Нидерландия, Португалия, Испания и Великобритания. През 1992 г. Гърция подписва протокол за присъединяване. Дания и Ирландия са със статут на наблюдатели. Норвегия, Турция и Исландия са асоциирани членове. Ръководни органи: Съвет, в който участват министрите на отбраната и на външните работи на страните членки; Междуправителствен секретариат, който се ръководи от главен секретар; Парламентарна асамблея от 108 членове. С Договора от Маастрихт, Нидерландия (1992 г.), ЗЕС става военен компонент на Европейския съюз и формулира общата европейска отбранителна политика. България е асоцииран партньор на ЗЕС от 1995 г..\r\n1944 г.\r\nНа 16 и 17 март се провежда среща на регентите с Адолф Хитлер в Залцбург. При завръщането им на 20 март в София научават, че Германия е окупирала Унгария.\r\n1930 г.\r\nВ Ню Йорк започва строежът на 381-метровия Емпайър Стейт Билдинг. Сградата е завършена на 1 май 1931 г.\r\n1917 г.\r\nМалко след Февруарската революция в Русия, в Украйна е създадена Централна рада по модела на руските Съвети. Доминираща сила в нея е Украинската социалдемократическа работническа партия, един от водачите на която е Симон Петлюра. Радата установява контрол над страната и действа като неин парламент. В започналите по-късно през същата година сблъсъци в Киев между Руското временно правителство и болшевиките, Централната рада застава на страната на болшевиките. След като отблъсква правителствените сили, на 22 ноември тя обявява създаването на автономна Украинска република в рамките на Русия.\r\n1887 г.\r\nВ периода 17 - 19 март русенският окръжен управител Димитър Мантов е на тайна мисия в Букурещ за преговори с руския посланик Михаил Хитрово (на снимката). На 19 март русофили стрелят по Мантов и го раняват тежко, но той е спасен.На тази дата са родени:\r\n1933 г.\r\nРоден е Велимир Бата Живойнович - сръбски актьор. Завършва Академията за театрално изкуство в Белград. Дебютира през 1955 г. Пресъздава десетки образи на борци в антигерманската съпротива, на ярки и внушителни исторически и съвременни персонажи: \"През вейките се вижда само небе\" (1959 г.), \"Война\" (1960 г.), \"Д-р\" (1962 г.), \"Козара\" (1962 г.), \"Двоен обръч\" (1963 г.), \"С цървули по Дивия запад\" (1964 г.), \"Лъжкинята\" (1965 г.), \"Три\" (1965 г.), \"Ножът\" (1967 г.), \"Диверсанти\" (1967 г.), \"Утро\" (1967 г.), \"Опечалена фамилия\" (1968 г.), \"Битката при Неретва\" (1969 г.), \"Валтер брани Сараево\" (1972 г.), \"Дервишът и смъртта\" (1974 г.), \"Партизани, 1941\" (1975 г.), \"Завръщането на отписаните\" (1976 г.), \"Партизанска ескадрила\" (1978 г.), \"Момент\" (1979 г.), \"Сок от сливи\" (1982 г.), \"Бунтът на Тимок\" (1983 г.), \"Краят на войната\" (1984 г.), \"Двойният удар\" (1985 г.), \"Обещаната земя\" (1986 г.). Най-значими са ролите му в \"Събирачи на перушина\" (\"Срещал съм даже и щастливи цигани\", 1967 г.), \"Още един път\" (1983 г.) и \"Тържествена клетва\" (тв, 1986 г.).\r\n1881 г.\r\nРоден е Валтер Рудолф Хес – швейцарски физиолог, изследовател на мозъка. Носител е на Нобелова награда физиология и медицина от 1949 г. за определяне на зоните в мозъка, които контролират вътрешните органи. Завършва медицинска степен в Университета в Цюрих през 1906 г. и специализира хирургия и офталмология. От 1917 г. до 1951 г. работи като професор и ръководител в департамента на физиологическия институт към Университета в Цюрих. Умира на 12 август 1973 г. в Локарно, Швейцария.\r\n1858 г.\r\nРоден е д-р Алфред Рудолф - чешки юрист, писател, художник, пътешественик; редактор, издател, с големи заслуги за националното и културното възраждане на България след Освобождението. Автор на научна юридическа и стенографска литература; издава \"Календар на чешките стенографи\" и \"Стенографски алманах\"; превежда от полски, български и италиански езици. Посвещава се и на издаването на \"Българска библиотека\", в която включва книги на К. Величков, Ив. Вазов (\"Казаларската царица\"), своята книга \"Зарите на свободата\" и др. Книгата му \"Мария-Луиза\" излиза през 1900 г. на български език, както и \"В памет на героите\", посветена на шипченската епопея. Издава: \"Шест очерка за България\", \"Двадесет години работа за българския народ\" (един от ранните паметници на чешко-бълг. сътрудничество), \"България в думи и картини\" и \"Антология на българската поезия\". Умира през 1914 г.\r\n1857 г.\r\nРоден е Алексей Николаевич Бах - руски (украински) учен, академик на АН на СССР (1929 г.). Бах е основател на руската биохимична школа. Поставя 3 основни проблема в изследванията си: асимилацията на въглеводорода от зелените растения, процес, който е в основата на образуването на органични вещества в природата; окислителните процеси в живата клетка, в частност на дишането, и учението за ферментите (ензимологията).\r\n1834 г.\r\nРоден е Готлиб Даймлер – немски инженер, създател на първия мотоциклет.\r\nДаймлер се ражда в Шорндорф, Вюртенберг. Считан е заедно с Карл Бенц за откривател на автомобила, задвижван от бензинов двигател.\r\n1628 г.\r\nРоден е Франсоа Жирардон (Girardon) – френски скулптор, представител на френския класицизъм. Учи в Труа и в Рим при Л. Бернини (до 1650 г.); отначало е повлиян от барока. Член е на Парижката кралска академия по живопис и скулптура (от 1657 г.). Майстор е на монументално-декоративната скулптура, създател е на скулптурни групи (\"Отвличането на Прозерпина\", мрамор, 1699 г.) и декоративни вази за двореца и парка във Версай; гробницата на кардинал Ришельо в църквата на Сорбоната (мрамор, 1675-1694 г.) и конната статуя на Луи ХIV на Вандомската колона в Париж (бронз, 1683-1699 г.; разрушена през 1792 г.), на много портретни бюстове и др. Умира на 1 септември 1715 г.На тази дата умират:\r\n1996 г.\r\nУмира Рьоне Клеман (Clement) - френски режисьор. Роден е на 18 март 1913 г. Учи архитектура в Училището за изящни изкуства в Париж. През 1931 г. снима като любител серия експериментални филми. През 1936 г. завършва филма “Пази лявата си ръка”. След документалните филми “Забранена Арабия” (1937 г.) и “Тези от релсите” (1943 г.) дебютът му в игралното кино - “Борба за релси” (1946 г.), го прави световноизвестен. Филмите му се разделят на 2 групи - за войната и нейните последици - “Забранени игри” (1952 г.), “Ден и час” (1963 г.), “Гори ли Париж?” (1966 г.) - и за борбата на самотния човек с обществото или със самия себе си - “Жервез” (1955 г.). За “Г-н Рипоа” (1954 г.) получава специалната награда в Кан. От края на 50-те години снима скъпи продукции, които му осигуряват позиции на един от най-добрите следвоенни френски режисьори. Създава още: “Стените на Малапага” (1948 г.), “Стъкленият замък” (1950 г.), “Преграда на Тихия океан” (1957 г.), “Жарко слънце” (1959 г.), “Каква радост е да се живее!” (1961 г.), “Пътник в дъжда” (1969 г.), “Къща под дърветата” (1971 г.), “Бягането на заека през полето” (1973 г.), “Приходящата леля” (1975 г.).\r\n1983 г.\r\nУмира Холдън Кифър Хартлайн (Hartline) - американски физиолог и биофизик. Чуждестранен член на Лондонското кралско дружество. Роден е на 22 декември 1903 г. в Блумсбърг, Пенсилвания. Член е на Националната АН на САЩ. Завършва университета “Джон Хопкинс” в Балтимор (1927 г.). Професор по биофизика в Университета в Пенсилвания (1943-1949 г.), професор по биофизика и ръководител на отдел в университета “Джон Хопкинс” (1949-1953 г.), професор по биофизика в Рокфелеровия университет в Ню Йорк (1953-1974 г.). През 30-те години се занимава с неврофизиологично изследване на функционалната организация на единичните неврони в ретината на окото при гръбначните. Става известен с изследванията си от 40-те и 50-те години (с колектив) върху зрението на членестоногите. Носител на Нобелова награда за физиология и медицина за 1967 г. (заедно с Р. Гранит и Дж. Уолд).\r\n1956 г.\r\nУмира Ирен Жолио Кюри (Joliot-Curie) – френска физичка, дъщеря на П. Кюри и М. Склодовска-Кюри и съпруга на Фр. Жолио-Кюри. Родена е на 12 септември 1897 г. в Париж. Завършва Парижкия университет (1920 г.), работи в лабораторията на Склодовска-Кюри. През 1925 г. защитава докторска дисертация. След смъртта на М. Склодовска-Кюри (1934 г.) заема нейната катедра в Парижкия университет. През 1936 г. работи като помощник-секретар по научноизследователската дейност към френското правителство. Участва във френското съпротивително движение през 1940-1944 г. Заедно със съпруга си Фр. Жолио-Кюри открива изкуствената радиоактивност, участва в провеждането на опитите за откриване и изследване на процесите на анихилация и създаване на парите и др. През 1939 г. заедно със сръбския физик П. Савич установява, че единият от продуктите, получен в резултат на облъчването на уран с неутрони, е лантан - химичен елемент с пореден ¹ 57, а не трансуранов елемент, както се е предполагало дотогава. Това откритие изиграва голяма роля за откриване на верижната ядрена реакция. От 1946 г. работи в Комисариата по атомна енергия, от 1950 г. активно участва в Движението за защита на мира заедно с Фр. Жолио-Кюри (заради което е отстранена от състава на Комисариата при френското правителство). Носител е на Нобелова награда за химия за 1935 г. (съвместно с Фр. Жолио-Кюри).\r\n1926 г.\r\nУмира Алексей Алексеевич Брусилов - руски офицер, генерал от кавалерията (1912 г.). Командва полк, дивизия и армейски корпус. В началото на I световна война командва армия, а по-късно - Югозападния фронт. След Октомврийската революция служи в централния апарат на Червената армия, инспектор на конницата (1923-1924 г.). Автор е на мемоари \"Моите спомени\" (1929 г).\r\n1921 г.\r\nУмира Николай Егорович Жуковски - руски конструктор, \"баща на руската авиация\", професор, член-кореспондент на Петербургската академия на науките (1894 г.). Роден е на 5 (17) януари 1847 г. в с. Орехово, Владимирска област. Автор е на повече от 170 труда по теоретична и приложна механика и математика, особено важни в областта на хидродинамиката, аеродинамиката и авиацията. През 1868 г. завършва Математическия факултет на Московския университет, през 1876 г. защитава магистърска дисертация (\"Кинематика на флуида\"), през 1882 г. - докторска. От 1878 г. е професор по теоретична механика в Московското висше техническо училище, а от 1885 г. - в Московския университет. С група свои ученици създава Централен аерохидродинамичен институт и Военновъздушна академия, които днес носят неговото име. Почетен член е на много руски и чужди (в т. ч. Оксфордския) университети.\r\n1893 г.\r\nУмира Жюл Франсоа Камий Фери - френски държавен деец. Роден е на 5 април 1832 г. в Сен Дие. Получава юридическо образование в Страсбург и Париж. Започва работа като адвокат и се проявява като талантлив публицист. Един от водачите на Републиканската партия и депутат от 1869 г. Заема отговорни постове: член на правителството на Национална защита, кмет на Париж (1870 г.) и министър-председател (1883-1885 г.). Извършва реформи в образователната система. Привърженик на активната колониална политика. Като мин.-председател провежда политика за запазване на статуквото на Балканите и има отрицателно отношение към българското съединистко движение през 1884 г.\r\n1862 г.\r\nУмира Жак Франсоа Фромантал Халеви (Halevy) – френски композитор. Роден е на 27 май 1799 г. в Париж. Постоянен секретар на Академията за изящни изкуства (от 1854 г.). Учи в Парижката консерватория (при А. Бертон и Л. Керубини), започва да преподава от 1816 г. (от 1827 г. е професор). Негови ученици са Ж. Бизе, Ш. Гуно, К. Сен-Санс. За стила му са характерни монументалност, съчетаване на драматизма с външна декоративност, богатство на сценични ефекти. Повечето от оперите му са с исторически сюжети: “Кипърската царица” (1841 г.), “Карл VI” (1843 г.) и др. Най-голяма популярност получава операта му “Еврейката” (1835 г.). Халеви е автор и на 2 балета, кантати, романси и др.\r\n1853 г.\r\nУмира Кристиан Доплер (Doppler) – австрийски физик, астроном, член на Виенската Академия на науките (1848 г.). Роден е на 29 ноември 1803 г. в Залцбург. Учи в Залцбург и Виена. Преподавател в Минно-геоложката и Лесотехническата академия в Хемниц (професор е от 1847 г.), преподавател е в Политехническия институт и университета във Виена (от 1850 г.). Автор е на трудове по аберация на светлината, теория на микроскопа и оптическия далекоглед, теория на цветовете и др. През 1842 г. обосновава теоретично зависимостта на честотните колебания, възприемани от наблюдателя, от скоростта и посоката на движение на наблюдателя спрямо източника на колебания или на източника спрямо наблюдателя.\r\n1781 г.\r\nУмира Йоханес Евалд (Ewald) - датски писател. Роден е на 18 ноември 1743 г. в Копенхаген В ранното си творчество следва образците на френския класицизъм (трагедията \"Адам и Ева\", 1769 г.), а след това се обръща към теми и сюжети от скандинавската митология и история. Драмите му \"Роуф Краге\" (1770 г.), \"Смъртта на Балдр\" (1775 г.) подготвят романтичната национална драма. В трагедията си \"Рибари\" (1779 г.) рисува живота на обикновените хора. Публикува автобиографичната повест \"Живота и разсъжденията на Йоханес Евалд\" (1774-1778 г.). В своя незавършен философски роман \"Историята на господин Пантакак\" (1771 г.) полемизира с концепциите на просветителския оптимизъм. Автор на патетични оди и кантати, на лирични стихове. Песента му \"Крал Кристиан върху високата мачта\" става национален химн на Дания.\r\n1680 г.\r\nУмира Франсоа дьо Ларошфуко (La Rochefoucauld) – френски благородник и моралист. Роден е на 15 септември 1613 г. в Париж. Противник е на абсолютизма. Известен е главно с книгата си \"Размишления, или Морални изречения и максими\" (1665 г.). Основната й мисъл е, че всички действия и чувства на човека са плод на самолюбието и егоизма. С голямата наблюдателност на автора и с изящността на стила съчинението е едно от най-забележителните постижения на френската проза. Автор е на \"Мемоари\" (1662 г., издадени пълно през 1817 г.).\r\n461 г.\r\nУмира Свети Патрик – покровител на Ирландия и ирландците.\r\nСвети Патрик (англ. St.Patrick, ирл. Naomh Pádraig, лат. Patricius) е един от най-известните и почитани християнски светии. На него са посветени над 2000 катедрали и църкви по света, най-известна от които е катедралата на Свети Патрик в Дъблин, построена през 1192 г.\r\nДенят на Свети Патрик се отбелязва на 17 март като държавен празник в Ирландия, Северна Ирландия, на Монсерат и в канадската провинция Нюфаундленд и Лабрадор. Патрик се счита също така за покровител на Нигерия, където имало основно ирландски мисионери.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2018.03.17", "title": "Денят 17 март в световната история"}
{"url": "http://www.focus-news.net/news/2018/03/17/2500455/komisiyata-za-zashtita-na-potrebitelite-i-evropeyskiyat-potrebitelski-tsentar-shte-otkriyat-ednodneven-informatsionen-magazin-s-bezplatni-saveti-za-potrebitelite.html", "text": "Комисията за защита на потребителите (КЗП) и Европейският потребителски център (ЕПЦ) представят най-новия информационен магазин. Това съобщиха от пресцентъра на КЗП. Еднодневният щанд на КЗП с информационни брошури и безплатни съвети за потребителите ще бъде открит от 11.00 часа днес в мол „Парадайс“. Събитието е посветено на Световния ден на потребителите. Тази година той е под мотото „Да направим дигиталния пазар по-справедлив“. Брифинг е предвиден за 11.00 часа. В него ще се включат председателят на КЗП Димитър Маргаритов, Константин Арабаджиев и Константин Райков, членове на КЗП, както и Игнат Арсенов, директор на ЕПЦ.\r\nОсвен с полезна информация, посетителите в търговския център ще имат възможност да се сдобият и със забавна снимка на нашата фотобудка. Хората ще могат да се маскират със смешни мустаци, странни очила или да вдигнат картонен лайк за своето незабравимо селфи.\r\nЕвропейски потребителски център България предлага безплатно информация и съвети по извънсъдебни трансгранични потребителски въпроси. Ние сме част от мрежа от 30 центъра в ЕС, Исландия и Норвегия, които работят заедно, за да разрешават потребителски спорове по доброволен път. ЕПЦ България се съфинансира от Европейската комисия. Центърът функционира към Комисията за защита на потребителите.", "date": "2018.03.17", "title": "Комисията за защита на потребителите и Европейският потребителски център ще открият еднодневен информационен магазин с безплатни съвети за потребителите"}
{"url": "http://www.focus-news.net/news/2018/03/17/2500463/deutsche-welle-germanskiyat-vanshen-ministar-sazhivyava-tristrannite-pregovori-s-polsha-i-frantsiya.html", "text": "Германският външен министър Хайко Маас иска да реформира т.нар. „Ваймарски триъгълник“ на страната му, Полша и Франция. Той допълни, че източните страни членки на ЕС трябва да имат водеща роля в Брюксел, предава  Deutsche Welle.\r\n„Повторното въвеждане на Ваймарския триъгълник ще покаже, че дискусиите не се водят само от Германия и Франция, но и от източноевропейските страни“, заяви Маас. Според него „форматът е подходящ за дискусии относно бъдещето на Европа“. \r\nМакар и министрите от трите страни да са се срещали няколко пъти във формата в миналото, тристранни преговори между тях няма от 2015 г., след като консервативната партия „Право и справедливост дойде на власт във Варшава.\r\n„Въпреки различните гледни точки тук и там, Полша и Германия са незаменими съседи и приятели“, заяви Маас. „Научих, че много аспекти от нашето минало продължават да повдигат емоционални въпроси в Полша, които просто не могат да бъдат изместени с трезв рационализъм“, допълни министърът. Виктор Турмаков", "date": "2018.03.17", "title": "Deutsche Welle: Германският външен министър съживява тристранните преговори с Полша и Франция"}
{"url": "http://www.focus-news.net/news/2018/03/17/2500466/sofiya-ogranichava-se-dostapat-na-avtomobili-do-borisova-gradina.html", "text": "От днес се ограничава достъпът на автомобили в парк „Княз-Борисова градина“. Това съобщиха от пресцентъра на Столична община. Поставените бариери на входовете откъм ул. „Незабравка“ (до зала „София“) и откъм бул. „Драган Цанков“ (до „Спортна София“) вече няма да пропускат автомобили, с изключение на такива със специален режим като линейки, пожарна, полиция. \r\nСъгласно Наредбата за изграждане, поддържане и опазване на зелената система на Столична община, в обществените зелени площи се забранява преминаването и паркирането на МПС, с изключение на такива със специален режим. \r\nВ парка ще се допускат за кратковременен престой автомобили с пропуск, издаден от Дирекция „Зелена система“ на Столична община, с цел обслужване на обекти и извършване на поддръжката на парка. \r\nВ събота и неделя ще се разрешава паркиране по бул. „Драган Цанков“ в крайна дясна лента в участъка от парк-хотел „Москва“ до кръговото кръстовище на телевизионна кула.", "date": "2018.03.17", "title": "София: Ограничава се достъпът на автомобили до Борисова градина"}
{"url": "http://www.focus-news.net/news/2018/03/17/2500467/blagoevgrad-v-grada-shte-se-provede-futbolen-turnir-za-uchenitsi-mezhdu-12-i-14-godini.html", "text": "Турнирът по футбол „Купата на Кока-Кола“ 2018 ще се проведе в Благоевград. Инициативата ще започне от 09.00 часа днес в „Арена парк“. Това съобщиха от пресцентъра на Община Благоевград.  „Купата на Кока-Кола“ 2018 се провежда за пета година в областния център. Той се организира съвместно от Община Благоевград, Кока-Кола ХБК България и Кока-Кола България, с подкрепата на Министерство на младежта и спорта и Министерство на образованието и науката. \r\nВъв футболното състезание участват ученици между 12 и 14 години. В спортната надпревара са включени всички отбори победители от училищата в Благоевградска област. В Благоевград ще бъде поставено и началото на втория етап от състезанието - Зоналните игри. Те се провеждат в няколко области в страната, като продължават от месец март до месец юни 2018 година. Градовете, в които се провеждат зоналните игри, са Благоевград, Бургас, Варна, Стара Загора, Велико Търново, Русе, Пловдив, Враца, Кърджали и София. \r\n„Купата на Coca-Cola“ 2018 е платформа, която подкрепя местните общности, като създава условия за подрастващите и техните семейства да се забавляват и да прекарват повече време заедно. Инициативата е насочена към развиване на социалните умения на учениците чрез спортни активности, поднесени по атрактивен за тях начин. В кампанията ще бъдат привлечени както учителите, така и семействата на учениците.", "date": "2018.03.17", "title": "Благоевград: В града ще се проведе футболен турнир за ученици между 12 и 14 години"}
{"url": "http://www.focus-news.net/news/2018/03/17/2500438/anadolu-agency-turskata-armiya-otricha-da-e-bombardirala-bolnitsa-v-afrin.html", "text": "Турските въоръжени сили отхвърлиха съобщенията, че армията е бомбардирала болницата в Африн, съобщава турската официална агенция Anadolu Agency.\r\n„Съобщенията за бомбардиране на болница са неверни“ се казва в съобщение на Турската армия, публикувано в социалната мрежа „Туитър“, като ес казва, че операцията „Маслинова клонка“  се „провежда без да се нараняват цивилни, невинни хора и да се разрушава обкръжаващата ги среда“.\r\nСпоред военните се атакуват само „цели на терористите“ и се полога специална грижа за избягване на цивилни жертви.  Юлиян Марков", "date": "2018.03.17", "title": "Anadolu Agency: Турската армия отрича да е бомбардирала болница в Африн"}
{"url": "http://www.focus-news.net/news/2018/03/17/2500468/sliven-v-grada-shte-se-provede-oblastno-uchenichesko-parvenstvo.html", "text": "В града ще се проведе областно ученическо първенство. Това каза Силвия Никова, главен експерт в Дирекция “Социални дейности, здравеопазване и спорт“ в Община Сливен, съобщиха от пресцентъра на Общината. В него ще вземат участие училищните отбори и общински първенци по отделните видове спорт. Заявки за участие са подали отбори от Сливен, Нова Загора, Котел, Твърдица, Бяла паланка, Шивачево и Ябланово.\r\nОбластното първенство ще започне със състезания по тенис на маса за всички възрастови групи. Те ще се проведат в спортна зала “Васил Левски“ от 8.30 часа днес. Тогава ще започнат и срещите по баскетбол, като в рамките на деня ще се изиграят срещите в двете възрастови групи: 8 – 10 клас и 11 – 12 клас.\r\nОбластното първенство ще продължи с лекоатлетическите състезания на 24 и 25 март от 8.30 часа на стадион “Хаджи Димитър“. Атлетите ще премерят сили на 100 м, 200 м, 400 м, скок дължина, скок височина, тласкане на гюле и щафета 4 по 100 м.\r\nСъстезанията по шахмат ще се проведат в Центъра за подкрепа за личностно развитие – Детски комплекс Сливен на 24 март.\r\nНай-очакваните и най-масовите срещи по футбол ще започнат на 14 април на стадион “Хаджи Димитър“ от 8.30 часа със срещите на 5 - 7 клас и 11 - 12 клас.\r\nНа 15 април на зеления терен ще излязат общинските първенци на 8 – 10 клас. Паралелно с футбола, в салона на ОУ „Христо Ботев“ ще се проведат състезанията по волейбол в трите възрастови групи за момчета и момичета.\r\nПобедителите от областното първенство във всички спортове, добиват право за участие в зоналния кръг на най-масовата проява в училищния спорт. Ученическите игри са основна изява в областта на ученическия спорт. Те се организират от Община Сливен съвместно с Център за подкрепа на личностното развитие – Детски комплекс Сливен (общински кръг) и ОК „Спорт в училище“ (областен, зонален и финален етап).", "date": "2018.03.17", "title": "Сливен: В града ще се проведе областно ученическо първенство"}
{"url": "http://www.focus-news.net/news/2018/03/17/2500469/afp-nay-malko-dvama-dushi-sa-zaginali-sled-vzriv-v-kabul.html", "text": "Камикадзе се е взривило с кола-бомба в Кабул, убивайки най-малко двама цивилни и ранявайки още няколко, предаде  AFP.\r\n„Сутринта кола-бомба с камикадзе в нея се взриви в район девет на Кабул“, съобщи прессекретарят на афганистанското МВР Наджиб Даниш. Той допълни, че целта на нападението все още не е ясна. „Двама души са загинали, трима са ранени“, допълни той и уточни, че взривът е избухнал в час, когато хората са отивали на работа. \r\nВсе още никоя терористична организация не е поела отговорност за нападението.  Виктор Турмаков", "date": "2018.03.17", "title": "AFP: Най-малко двама души са загинали след взрив в Кабул"}
{"url": "http://www.focus-news.net/news/2018/03/17/2500471/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "С нормална интензивност е движението по главните пътища в областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.17", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/03/17/2500470/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-ot-parvenstvo-na-parva-profesionalna-liga.html", "text": "Въвежда се организация на движението за провеждане на футболна среща от Първенство на първа професионална лига на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 08.00 часа днес до 08.00 часа на 18 март 2018 г. при сектор „Г” на Националния стадион „Васил Левски” от вход №20 до вход №26; \r\n- от 09.00 до 16.00 часа днес на моста пред Национален стадион „Васил Левски”. \r\nОт 12.00 часа днес до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.\r\nВъв връзка с провеждане на футболна среща на 18 март 2018 г. на Националния стадион „Васил Левски” се забранява престоят и паркирането на пътни превозни средства, с изключение на автобусите превозващи привържениците на Левски на югоизточното пътно платно на бул. „Евлоги и Христо Георгиеви” между ул. „Граф Игнатиев” и ул. „Ген Гурко”, от страната на Перловска река. Забраната е в сила за периода от 00.00 часа тази нощ (17 март) до приключване на футболната среща на 18 март 2018 г. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2018.03.17", "title": "София: Въвежда се организация на движението за провеждане на футболна среща от Първенство на първа професионална лига"}
{"url": "http://www.focus-news.net/news/2018/03/17/2500472/plovdiv-ogranicheno-e-dvizhenieto-po-chast-ot-bul-aleksandar-stamboliyski-zaradi-avarien-remont-patnite-nastilki-sa-suhi.html", "text": "Ограничено е движението по част от бул. „Александър Стамболийски“ в Пловдив заради авариен ремонт на водопровод, предаде репортер на Радио „Фокус“ – Пловдив. Ограничението е валидно в участъка на пътната артерия от ул. „Околчица” до ул. „Никола Димков” до 18.00 часа днес. Автобусите по линии №1, 16 и 36 от вътрешноградския транспорт се движат с променен маршрут. Движението на територията на града се извършва с нормална интензивност към този час на деня. Интензивен е трафикът по булевардите „Цар Борис III Обединител“ и „Христо Ботев“. Пътните настилки са сухи и нормално проходими.\r\nТрафикът на територията на Пловдивска област също се осъществява нормално и без затруднения. По-засилено движение на автомобили се регистрира по участъка на автомагистрала „Тракия“ в областта. Пътните настилки на територията на областта са сухи и нормално проходими, мокри са пътищата единствено по високите части. Движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Ограничено е преминаването на камиони по-високи от 4 метра през тунелите по пътя Асеновград - Нареченски. Обходният маршрут е по пътя Кричим - Девин. Движението по пътя Шишманци - Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка се контролира от светофарна уредба до 26 април. Забранено е движението на камиони над 12 тона по пътищата Поповица -\r\n Болярци и в отсечката град Лъки-пътно кръстовище за хижа Момчил юнак. Остава ограничено движението за МПС над 12 тона и през прохода Троян-Кърнаре. \r\nТони МИХАЙЛОВ", "date": "2018.03.17", "title": "Пловдив: Ограничено е движението по част от бул. „Александър Стамболийски“ заради авариен ремонт, пътните настилки са сухи"}
{"url": "http://www.focus-news.net/news/2018/03/17/2500464/nimh-preduprezhdenie-za-silen-vyatar-e-v-sila-za-pochti-tsyalata-strana.html", "text": "Предупреждение за силен вятър е в сила за почти цялата страна. Това сочи справка на сайта на Националния институт по метеорология и хидрология (НИМХ) при БАН. Оранжев код е обявен в 11 области - Враца, Ловеч, Габрово, Велико Търново, Търговище, Шумен, Пазарджик, Пловдив, Смолян, Кърджали и Бургас, където се очаква поривите на вятъра да достигнат скорост от 25-30 м/сек. При тази степен на предупреждение са възможни смущения в електроснабдяване, структурни повреди, изкоренени дървета, има риск от наранявания от летящи предмети.\r\nЖълт предупредителен код е в сила за областите Монтана, Плевен, Русе, Разград, Силистра, Добрич, Варна, София-град, Софийска област, Перник, Кюстендил, Благоевград, Стара Загора, Сливен, Хасково и Ямбол. Там поривите ще достигнат скорост между 15 и 20 м/сек., за в Западна България  до 24 м/сек, което може да доведе до нарушения на обичайните дейности на открито.\r\nЖълт код за силен вятър е обявен и за цялото Черноморско крайбрежие.\r\nЕдинствено за област Видин няма обявено предупреждение за опасни метеорологични явления.", "date": "2018.03.17", "title": "НИМХ: Предупреждение за силен вятър е в сила за почти цялата страна"}
{"url": "http://www.focus-news.net/news/2018/03/17/2500474/stara-zagora-v-selo-turiya-shte-se-provede-nauchna-konferentsiya-na-tema-zimnata-praznichnost-v-savremenen-i-traditsionen-plan-po-povod-predstoyashtiya-festival-na-maskaradnite-igri.html", "text": "В село Турия ще се проведе научна конференция на тема „Зимната празничност в съвременен и традиционен план“ по повод предстоящия фестивал на маскарадните игри, който ще се проведе в Стара Загора на 18 март. Това съобщиха от пресцентъра на Общината. Ръководител на конференцията ще бъде доц. Ангел Янков, директор на Етнографския музей в Пловдив. Ще бъдат изнесени 12 доклада по темата. На следващия ден участниците в конференцията ще пристигнат в Стара Загора, за да се включат във Фестивала. \r\nНад 800 участници ще се включват в Двадесетото юбилейно издание на Фестивала на маскарадните игри в Стара Загора. Колоритното множество от кукери, бабугери, арапи, васильовци и др. ще представи празнични обичаи на 18 март в 10.30 часа на площада пред Съдебната палата. \r\nОрганизатори на Фестивала са Община Стара Загора, Регионален исторически музей, Център за подкрепа за личностно развитие, Общество за фолклор и Народно читалище „Николай Лилиев 2005“. \r\nЗа участие в един от най-колоритните и атрактивни фестивали пристигат общо 23 групи от цялата страна. Най-малките участници са от три детски градини от Стара Загора – „Българче“, „Светлина“ и „Загоре“, както и детско-юношески състав от Хисар. В игрите ще се включат още групи от областите Благоевград, Перник, София, Пазарджик, Пловдив, Шумен, Разград, Сливен, Ямбол, Бургас, Варна, Хасково и Стара Загора. Това съобщи основният организатор на Фестивала академик Крум Георгиев. \r\nВсеки от участниците в маскарадните игри ще представи типичен за родното си място обичай. Компетентно жури ще оценява изявите. Негов председател е доц. Ангел Янков, а членове: акад. Крум Георгиев, доц. Евгения Иванова, Юлия Славова и Кирил Кирчев. \r\nГрупите ще се съберат пред Съдебната палата, откъдето ще влязат в Античния форум и ще дефилират по Античната улица. \r\nСпоред акад. Георгиев едни от най-интересните участници са тези от село Отец Паисиево, които ще се появят с триметрови маски, тези от Оборище пък ще пристигнат с оригинално черешово топче, а калоферци идват с техен оригинален гайдарски оркестър. Ще има още много интересни участници, обещават организаторите. \r\nТрадиционната Улица на занаятите вече работи в Стара Загора. Занаятчии от цялата страна представят творенията си на специални сергии по западния тротоар на бул. „Руски“. Жителите и гостите на града ще могат да видят бижута от кости и костилки, рисувани сладкиши, точени бонбони, рисувана коприна, стъкло, ножове и др. произведения на майсторите.", "date": "2018.03.17", "title": "Стара Загора: В село Турия ще се проведе научна конференция на тема „Зимната празничност в съвременен и традиционен план“ по повод предстоящия фестивал на маскарадните игри"}
{"url": "http://www.focus-news.net/news/2018/03/17/2500475/kyustendil-v-grada-shte-se-provede-52-iyat-konkurs-za-izbor-na-devoyka-kyustendilska-prolet.html", "text": "От 19.00 часа днес на пл. ”Велбъжд” ще се проведе 52-ият конкурс за избор на „Девойка Кюстендилска пролет 2018”. Това съобщиха от пресцентъра на Общината. Традицията по тържествено посрещане на пролетта датира от 1966 година. На този празник се избира девойка, която символизира идването на пролетта, младостта, пробуждането на природата и надеждата за нов живот. Изборът се провежда в три кръга - официални тоалети, спортно облекло и единствения по рода си в България тур с народни носии. Участничките, които ще дефилират тази година, са 14 на брой и са на възраст между 16 и 19 години. Водещи на програмата ще бъдат актьорите Диана Любенова и Станимир Гъмов. Участие ще вземат и популярните изпълнители Тита, Стивън Ачикор, както и любимеца на всички Дичо. Жури ще се състои от всички носителки на титлата „Кюстендилска пролет“ от създаването на конкурса до момента.\r\nМомиче на публиката ще бъде избрано чрез SMS гласуване. Всеки, който иска да даде своя глас, може да го направи на кратък номер 1925 с текст: буква P и номера на момичето фаворит от 1 до 14. Гласуването е неограничено и ще продължи и по време на спектакъла. Цената на едно съобщение е 1.20 лв. с ДДС.\r\nПобедителката в \"Девойка Кюстендилска пролет 2018\" ще получи парична награда от 1 500 лв., а двете ѝ подгласнички и момичето на публиката - по 850 лв. Всички участнички ще получат от Община Кюстендил, като подарък и официалните тоалети и обувки, с които участват в спектакъла, както и луксозни албуми със снимки.", "date": "2018.03.17", "title": "Кюстендил: В града ще се проведе 52-ият конкурс за избор на „Девойка Кюстендилска пролет”"}
{"url": "http://www.focus-news.net/news/2018/03/17/2500477/sofiya-vremenno-se-razreshavat-prestoyat-i-parkiraneto-na-bul-dragan-tsankov-mezhdu-ul-akad-metodi-popov-i-bul-peyo-k-yavorov-v-posoka-tsentar.html", "text": "Временно се разрешават престоят и паркирането на бул. „Драган Цанков” между ул. „Акад. Методи Попов” и бул. „Пейо К. Яворов” в посока център. Това съобщиха от пресцентъра на Столична община. От 08.00 до 20.00 часа днес и 08.00 до 20.00 часа на 18 март 2018 г. се разрешават престоят и паркирането на пътни превозни средства на бул. „Драган Цанков” между ул. „Акад. Методи Попов” и бул. „Пейо К. Яворов” в посока център извън зоните за престрояване и спирките на масов градски транспорт.", "date": "2018.03.17", "title": "София: Временно се разрешават престоят и паркирането на бул. „Драган Цанков” между ул. „Акад. Методи Попов” и бул. „Пейо К. Яворов” в посока център"}
{"url": "http://www.focus-news.net/news/2018/03/17/2500465/the-hill-donald-tramp-zayavi-che-uvolnenieto-na-andryu-makkeyb-e-velik-den-za-demokratsiyata.html", "text": "Президентът на САЩ Доналд Тръмп приветства уволнението на бившия заместник-директор на ФБР Андрю Маккейб, наричайки случилото се „велик ден за демокрацията“, пише  The Hill.\r\n„Уволнението на Андрю Маккейб е велик ден за здраво работещите мъже и жени във ФБР“, заяви Тръмп. „Прегрешилият Джеймс Коми бе негов бос и Маккейб си бе направо момче за всичко. Той знаеше всичко за лъжите и корупцията по високите етажи на Бюрото“, допълни той.\r\nПо-рано министърът на правосъдието на САЩ Джеф Сешънс уволни Маккейб, който трябваше да се пенсионира в неделя. \r\nТръмп преди време критикуваше силно заместник директора, твърдейки, че той е бил предубеден към него, а съпругата му е имала връзки с Демократическата партия.  Виктор Турмаков", "date": "2018.03.17", "title": "The Hill: Доналд Тръмп заяви, че уволнението на Андрю Маккейб е „велик ден за демокрацията“"}
{"url": "http://www.focus-news.net/news/2018/03/17/2500481/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-predpraznichnite-proyavi-po-povod-praznika-na-grada.html", "text": "Въвежда се временна организация на движението във връзка с предпразничните прояви по повод Празника на града. Това съобщиха от пресцентъра на Община Велико Търново. Във връзка с подготовката и реализацията на празничната програма за честване Празника на град Велико Търново ще настъпят следните временни промени в организация движението на МПС: \r\nСпиране движението за МПС:\r\nОт 10.30 часа до 12.00 часа днес (или до приключване на събитието) от сградата на Община Велико Търново до МДТ „К. Кисимов“;\r\nПрограма на „Девети Трабант фест Велико Търново 2018“\r\n- 10.00 часа пред централен вход на парк „Марно поле“ - Регистрация на участниците;\r\n- 11.00 часа пред сградата на Община Велико Търново - Представяне на автомобилите;\r\n- 12.00 часа по маршрут: ул. „Васил Левски“, ул. Независимост“, ул. „Стефан Стамболов“, ул. „Иван Вазов“, пл. Цар Асен I“, ул. „Никола Пиколо“, ул. „Стефан Стамболов“, ул. „Независимост“, бул. „България“, южен паркинг пред НВУ „Васил Левски“;\r\n- 13.00 часа - Парад на участниците на южен паркинг пред НВУ „Васил Левски“ - Състезания по майсторско управление.\r\nНа 21 март 2018 г. ще се извърши украсяване с цветя на арката на ул. „Независимост“ (срещу Централна поща) за времето от 07.30 часа до 09.00 часа поради което за същият период от време ще бъде временно стеснено едното пътно платно с регулиране пропускането на преминаващите автомобили.\r\nНа 22 март 2018 г.:\r\n- по ул. „Васил Левски” в участъка от МДТ „К. Кисимов“ до сградата на Община Велико Търново за времето от 09.30 часа до 18.30 часа, а при необходимост и в други часови зони;\r\n- от църквата „Св. 40 мъченици”, ул. „Климент Охридски”, пл. „Цар Асен I”, ул. „Иван Вазов”, площад „Велчова завера”, ул. „Стефан Стамболов”, ул. „Независимост” до сградата на Община Велико Търново за времето от 09.00 часа до окончателното преминаване на празничното шествие;\r\n- ул. „Сергей Румянцев” в участъка от сладкарница „Неделя” до бул. „България” от 16.30 часа до 17.30 часа;\r\n- поетапно затваряне и освобождаване на улиците от Областен информационен център по маршрут: бул. „България”, Студентски стол №2 на ул. „Васил Левски”, сградата на Община Велико Търново, ул. „Независимост”, ул. „Стефан Стамболов” до пл. „Велчова завера” и ул. „Иван Вазов”, пл. „Цар Асен I” и ул. „Пиколо” от 17.30 часа до преминаването на младежкото шествие „Стрийт парад” и до изтеглянето на автомобилната платформа и участниците в стрийт парад;\r\n- пл. „Цар Асен I” за времето от 18.30 часа до 21.00 часа или до приключване на събитието. Спектакълът ще бъде с начален час 20.00 часа.\r\nОсвобождаване на паркинги от паркирани автомобили:\r\n- за времето от 10.30 часа до 12.00 часа днес от сградата на Община Велико Търново до МДТ „К. Кисимов“;\r\nНа 22 март 2018 г. /четвъртък/:\r\n- 0т църквата „Св. 40 мъченици”, ул. „Климент Охридски”, пл. „Цар Асен I”, ул. „Иван Вазов”, площад „Велчова завера”, ул. „Стефан Стамболов”, ул. „Независимост” до сградата на Община Велико Търново за времето от 09.00 часа до окончателното преминаване на празничното шествие;\r\n- по ул. „Васил Левски” в участъка от МДТ „К. Кисимов“ до сградата на Община Велико Търново за времето от 09.30 часа до 18.30 часа;\r\n- във връзка с провеждането на Стрийт парад: ул. „Сергей Румянцев” в участъка от сладкарница „Неделя” до бул. „България” за времето от 16.30 часа до 17.30 часа;\r\n- във връзка с излъчване на аудио-визуален спектакъл „Царевград Търнов – звук и светлина“ и празнични фойерверки: пл. „Цар Асен I”, за времето от 18.30 часа до 21.00 часа или до приключване на събитието.", "date": "2018.03.17", "title": "Велико Търново: Въвежда се временна организация на движението във връзка с предпразничните прояви по повод Празника на града"}
{"url": "http://www.focus-news.net/news/2018/03/17/2500479/blagoevgrad-obshtinata-organizira-initsiativata-zimno-predizvikatelstvo-v-mestnostta-bodrost.html", "text": "Забавна програма под надслов „Зимно предизвикателство“ ще се проведе в местността Бодрост за поредна година. Това съобщиха от пресцентъра на Община Благоевград. Зимният празник ще бъде открит от 11.00 часа днес в местността Бодрост, в ски център „Картала“. По време на инициативата жители и гости на Благоевград ще имат възможност да станат част от разнообразни игри, забавления, състезания и много изненади. През целия ден малкият влек ще работи напълно безплатно за деца и младежи до 18-годишна възраст. За забавлението на малки и вече пораснали деца са се погрижили специалисти, които са подготвили много игри, състезания с шейни и сноуборд. Предвиден е и кът, в който да се изработват снежни фигури. По време на игрите има подготвена музикална програма и водещ. Организаторите на зимното предизвикателство са подготвили много интересни награди за участниците в игрите. Събитието се организира съвместно с Община Благоевград, Българска асоциация „Спорт за всички” и ски център „Картала“. С тазгодишното издание на „Зимно предизвикателство“ 2018 ски център „Картала“ ще закрие зимния си сезон. Целта на инициативата е да бъде популяризиран здравословния начин на живот чрез практикуване на зимни спортове и туризъм в планината. Програмата се провежда от 1994 година през февруари и март. В последните години проявата се реализира във все повече градове и зимни курорти на страната ни.", "date": "2018.03.17", "title": "Благоевград: Общината организира инициативата „Зимно предизвикателство“ в местността Бодрост"}
{"url": "http://www.focus-news.net/news/2018/03/17/2500478/tass-vladimir-putin-pozdravi-si-dzinpin-s-preizbiraneto-mu-na-posta-predsedatel-na-knr.html", "text": "Президентът на Русия Владимир Путин поздрави председателя на Китай Си Дзинпин с преизбирането му на поста, предава ТАСС.\r\nПо-рано депутатите от Всекитайското събрание на народните представители единодушно преизбра Си Дзинпин за председател на Китай за още пет години. \r\n„Искрено ви  поздравявам с преизбирането на длъжността председател на КНР. Този избор на Всекитайското събрание на народните представители още веднъж потвърди вашия висок авторитет, това също така е признание за вашия принос в социално-икономическото развитие на страната и в нейната роля на международната арена“, заяви Путин. Той е отбелязал, че благодарение в голяма степен на усилията на Си Дзинпин руско-китайските отношения са достигнали до безпрецедентно равнище, ставайки образец за взаимноизгодно и равноправно сътрудничество. \r\n„Уверен съм, че благодарение на общите усилия, ние задължително ще успеем още повече да укрепим руско-китайските отношения на всестранно стратегическо взаимодействие и сътрудничество, попълвайки го с ново съдържание“, добави Путин. Виктор Турмаков", "date": "2018.03.17", "title": "ТАСС: Владимир Путин поздрави Си Дзинпин с преизбирането му на поста председател на КНР"}
{"url": "http://www.focus-news.net/news/2018/03/17/2500454/tass-na-19-mart-savetat-za-sigurnost-na-oon-shte-provede-tretata-ot-nachaloto-na-mesetsa-sreshta-otnosno-siriya.html", "text": "Съветът за сигурност на ООН в понеделник, 19 март, ще проведе третата от началото на месеца среща, посветена на Сирия, на която ще обсъди ситуацията в областта на правата на човека, предава ТАСС.\r\n„Върховният комисар на ООН по правата на човека Зеид Раад ал Хусеин ще излезе с доклад по молба на Франция, Великобритания, САЩ, Перу и европейските страни-членки на Съвета за сигурност. Заседанието ще се състои в открит режим“, съобщиха от представителството на Франция в световната организация.\r\nЗаседанието от 19 март със сигурност няма да стане последната среща на органа на ООН през този месец. До края на месеца Съветът за сигурност ще обсъди ситуацията с използване на химическото оръжие и хуманитарната обстановка в страната. Виктор Турмаков", "date": "2018.03.17", "title": "ТАСС: На 19 март Съветът за сигурност на ООН ще проведе третата от началото на месеца среща относно Сирия"}
{"url": "http://www.focus-news.net/news/2018/03/17/2500482/pazardzhik-v-selo-elshitsa-se-provezhda-folkloren-praznik-na-vinoto-i-pesenta.html", "text": "Фолклорен празник на виното и песента се провежда в панагюрското село Елшица днес. Това съобщи за Радио „Фокус“ – Пазарджик Радка Костуркова, експерт в Общината. Тържественото откриване на празника е в 10.00 часа в Народно читалище „Васил Левски-1925“ в селото.  Във фоайето на читалището ще се проведе Конкурс за най-добро домашно червено или бяло вино „Еликсир на Боговете“. Паралелно с провеждането на Конкурса за най-добро домашно вино, в залата на Народно читалище „Васил Левски-1925“ ще се състои фолклорен празник, с участието на 12 самодейни състави от региона. По време на празника всички участници и гости ще имат възможността да опитат от червеното вино, предоставено от известна Винарска изба. Организаторите са подготвили подаръци за участниците във фолклорния празник и награди за победителите в Конкурса за най-добро домашно вино. Фолклорният празник „Винария в Елшица“ се провежда с финансовата подкрепа на Община Панагюрище.\r\nАлбена ЖИЛЕКОВА", "date": "2018.03.17", "title": "Пазарджик: В село Елшица се провежда Фолклорен празник на виното и песента"}
{"url": "http://www.focus-news.net/news/2018/03/17/2500473/andryu-makkeyb-otivah-na-rabota-vav-fbr-vseki-den-s-ochakvaneto-da-bada-premahnat.html", "text": "Бившият заместник-директор на ФБР Андрю Маккейб заяви, че е очаквал да бъде премахнат още миналата година. Той заяви, че е знаел „че няма да остане на позицията дълго време“, след като е бил избран за временен ръководител на Бюрото, след като неговият тогавашен директор Джеймс Коми е бил уволнен, пише The Hill.\r\n„Буквално влизах в сградата всеки ден, очаквайки да бъда уволнен до края на деня“, заяви Маккейб. Докато е изпълняваш длъжността ръководител на ФБР, преди Тръмп да назначи на поста Кристофър Рей, Маккейб е сред основните лица работещи за назначаване на специално разследване относно възможната руска намеса на изборите за президент на САЩ през 2016 г. \r\nПо-рано министърът на правосъдието на САЩ Джеф Сешънс уволни Маккейб. Той се защити, твърдейки, че премахването му от длъжност е част от усилията разследването на специалния прокурор Робърт Мюлер да бъде подкопано, на което той е потенциален свидетел.   Виктор Турмаков", "date": "2018.03.17", "title": "Андрю Маккейб: Отивах на работа във ФБР  всеки ден с очакването да бъда премахнат"}
{"url": "http://www.focus-news.net/news/2018/03/17/2500484/sofiya-vavedena-e-vremenna-organizatsiya-na-dvizhenieto-vav-vrazka-s-provezhdaneto-na-22-riya-mezhdunaroden-filmov-festival-sofiya-film-fest.html", "text": "Въведена е временна организация на движението във връзка с провеждането на 22-рия Международен филмов фестивал София Филм Фест. Това съобщиха от пресцентъра на Столична община. В сила е забрана за престой и паркиране на пътни превозни средства, с изключение на автомобилите на участниците в мероприятието, както следва: \r\n- До 08.00 часа на 19 март 2018 г. на бул. „Витоша” между бул. „Пенчо Славейков” и ул. „Христо Стамболски”; \r\n- До 08.00 часа на 19 март 2018 г. на ул. „Екзарх Йосиф” №37, пред Дома на киното; \r\n- До 08.00 часа на 19 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий” от страната на НДК.", "date": "2018.03.17", "title": "София: Въведена е временна организация на движението във връзка с провеждането на 22-рия Международен филмов фестивал София Филм Фест"}
{"url": "http://www.focus-news.net/news/2018/03/17/2500485/ministar-nikolay-nankov-razgleda-vav-varna-stroitelstvoto-na-korab-za-markirane-na-dunav.html", "text": "Министърът на регионалното развитие и благоустройството Николай Нанков разгледа строителството на български кораб за маркиране на плавателния път в Долното течение на река Дунав. Това съобщиха от пресцентъра на Министерство на регионалното развитие и благоустройството. Той е на стойност 5.150 млн. лв., изгражда се във Варна и е част от мащабния проект „FAIRway Danube. Подкрепен е от Стратегията на ЕС за Дунавския регион, чийто ротационен председател тази година е България. Заедно с министър Нанков на инспекцията беше изпълнителният директор на Изпълнителната агенция „Проучване и поддържане на река Дунав“ към Министерството на транспорта, информационните технологии и съобщенията инж. Павлин Цонев. Той съобщи, че корабът ще бъде готов през август 2018 г., а името му ще бъде избрано с конкурс.\r\n„FAIRway Danube“ цели подобряване на корабоплаването и навигацията по р. Дунав и нейните плавателни притоци. Партньори в проекта са Австрия, Словакия, Унгария, Хърватия, България и Румъния. Страната ни участва чрез Изпълнителна агенция \"Проучване и поддържане на река Дунав“. Средствата са осигурени от Механизма за свързване на Европа.\r\nОсновната задача на кораба ще е да поставя навигационни знаци за обозначаване на плавателната част на реката. Ще бъдат монтирани и 10 автоматични хидрометрични станции. По същия проект наскоро в Русе беше доставен и нов катер за хидрографски измервания. С него Агенцията ще събира точна информация за промените, настъпващи в критичните участъци. Така ще се оптимизира траекторията на корабоплавателния път и ще се създадат по-добри условия за транспортиране на стоки и пътници.\r\nЦелият бюджет, предвиден за България в рамките на „FAIRway Danube“, е 7.8 млн. евро.\r\nВъв фокуса на Дунавската стратегия са девет проекта на обща стойност 40 млн. евро. Те са в областта на водния транспорт, транспортната инфраструктура, енергетиката, образованието и иновациите. Определени са за стратегически през 2014 г. и в момента са на различен етап на изпълнение, като България е партньор по 8 от тях. Важни за подобряване свързаността и икономиките на дунавските държави са и проектите „Danube STREAM“, „Дунавски пристанищни мрежи – Дафне“, „Данте“.\r\nПроектите са възможност за създаване на трайни партньорства между дунавските държави.\r\nПрез 2018 г. България е ротационен председател на Дунавската стратегия, на която МРРБ е национален координатор. Целта на стратегията е страни с различно ниво на социално-икономическо развитие да работят в сътрудничество и партньорство за решаването на общи за региона проблеми. Стратегията обединява 14 държави, разположени по течението на река Дунав, в които живеят над 112 милиона души, или една пета от населението на ЕС. Девет от тях са членки на Европейския съюз – Австрия, Германия, Чехия, Словакия, Словения, Унгария, Хърватия, България и Румъния, а останалите пет – Сърбия, Босна и Херцеговина, Черна гора, Република Молдова и Украйна, се намират в Дунавския басейн.\r\nДунавската стратегията се основава на четири приоритета, наречени стълбове – свързаност, околна среда, изграждане на просперитет и устойчивост на региона. Те от своя страна съдържат 11 области на сътрудничество: „Мобилност и интермодалност“, „Устойчива енергия“, „Култура и туризъм“ в рамките на първия стълб, „Качество на водите“, „Управление на рискове“, „Биоразнообразие, ландшафти“, „Качество на въздуха и почвите“ във втория стълб, „Общество на знанието“, „Хора и умения“ и „Конкурентоспособност“ в третия и „Институционален капацитет и сътрудничество“ и „Сигурност“ в четвъртия. Всяка от областите има по две държави-координатори. България си партнира в приоритетната област 3 „Култура и туризъм“ с Румъния и по приоритетна област 11 „Сигурност“ с Германия. \r\nВодещо събитие по време на българското председателство ще е Седмият годишен форум на Дунавската стратегия, който ще се проведе на 18 и 19 октомври в София в сътрудничество с Европейската комисия. Той е посветен на туризма като генератор на икономически растеж. Очаква се широко да се дискутират възможностите за привличане на публични и частни инвестиции, както и използването на финансови инструменти.", "date": "2018.03.17", "title": "Министър Николай Нанков разгледа във Варна строителството на кораб за маркиране на Дунав"}
{"url": "http://www.focus-news.net/news/2018/03/17/2500487/blagoevgrad-intenzivno-e-dvizhenieto-v-grada-avtobusite-se-dvizhat-po-razpisanie.html", "text": "Интензивно е движението в града, предаде репортер на Радио „Фокус“ – Пирин. Въпреки това няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание. Сухи са пътните настилки.\r\nЛора КАЛЧЕВА", "date": "2018.03.17", "title": "Благоевград: Интензивно е движението в града, автобусите се движат по разписание"}
{"url": "http://www.focus-news.net/news/2018/03/17/2500480/ria-novosti-talibanite-poeha-otgovornost-za-vzriva-v-kabul.html", "text": "Талибаните поеха отговорност за взрива в Кабул, жертва на който станаха двама души, предава РИА Новости.\r\nВзривът се е случил тази сутрин в столичния район „Диспичари“. Трима души са ранени.\r\nЦелта на терористите е бил автомобил на частна охранителна компания.  Виктор Турмаков", "date": "2018.03.17", "title": "РИА Новости: Талибаните поеха отговорност за взрива в Кабул"}
{"url": "http://www.focus-news.net/news/2018/03/17/2500488/plovdiv-udvoil-se-e-broyat-na-bolnite-ot-virusen-hepatit-v-oblastta.html", "text": "Удвоил се е броят на болните от вирусен хепатит в областта. Това сочи последният отчет за епидемичната обстановка на Регионалната здравна инспекция в Пловдив, съобщиха за Радио „Фокус“ – Пловдив от институцията. През първата седмица на март случаите на болни от хепатит са били 8, от тях нито един на територията на града. През втората седмица на март регистрираните случаи на заболяването вече са 16, като 14 от тях са в населени места от областта, извън град Пловдив. През последната седмица се отчита и увеличение при болните от скарлатина. От 8 през предходния отчетен период, случаите са достигнали до 18 през последната седмица. Лек спад се наблюдава единствено при засегнатите от варицела и чревни инфекции. Болните от варицела са 163 срещу 185 през предходния отчетен период. Случаите на чревни инфекции през последната седмица са 25 срещу 26 през първата седмица на месец март. Намалява и броят на болните от грип и остри респираторни заболявания. Последните данни сочат, че заболеваемостта в Пловдивска област е 71 на 10 000 души.\r\nТони МИХАЙЛОВ", "date": "2018.03.17", "title": "Пловдив: Удвоил се е броят на болните от вирусен хепатит в областта"}
{"url": "http://www.focus-news.net/news/2018/03/17/2500489/reuters-malak-samolet-e-katastrofiral-kray-stolitsata-na-filipinite-ubivayki-sedem-dushi.html", "text": "Малък самолет е се е разбил в къща, разположено северно от столицата на Филипините, убивайки най-малко седем души, предава  Reuters.\r\n„Двумоторен „Пайпър-23 Апаш“, собственост на авиокомпания „Лайте ейр експрес“ тъкмо е излитал от наблизо разположено летище“, съобщава Ерик Аполонио, говорител на местните авиационни власти. Летателният апарат е превозвал шестима пътници и е трябвало да достигне до град Лаоаг. \r\nСедем души, включително шестимата пътници са загинали. В момента тече разследване за причините за катастрофата.  Виктор Турмаков", "date": "2018.03.17", "title": "Reuters: Малък самолет е катастрофирал край столицата на Филипините, убивайки седем души"}
{"url": "http://www.focus-news.net/news/2018/03/17/2500490/blagoevgrad-suhi-sa-patnite-nastilki-na-teritoriyata-na-oblastta-povishena-e-opasnostta-ot-padashti-kamani-v-rayona-na-kresnenskoto-defile.html", "text": "Нормално натоварен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Предимно сухи са пътните настилки, а по усойните и планински райони – частично мокри и обработени. През нощта няма регистрирани тежки пътни инциденти. В региона няма затворени пътища. Проходът Предел е отворен за преминаването на всички видове моторни превозни средства. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.03.17", "title": "Благоевград: Сухи са пътните настилки на територията на областта, повишена е опасността от падащи камъни в района на Кресненското дефиле"}
{"url": "http://www.focus-news.net/news/2018/03/17/2500491/pleven-plevenchani-se-obyaviha-za-igrazhdaneto-na-pametnik-na-deveta-plevenska-diviziya.html", "text": "Широко обществено обсъждане за изграждането на паметник на героите-победители от Девета пехотна Плевенска дивизия беше проведено в зала „Катя Попова”.  Това съобщиха от пресцентъра на ПП АБВ. Събитието се организира от Инициативния комитет „Героите на Дойран” по повод 100 години от Дойранската епопея. Официален гост на събранието беше вицепремиерът и министър на отбраната Красимир Каракачанов.\r\n„Плевен е един град, който има много паметници. Липсва един паметник, на онези български войни от Девета пехотна дивизия, които воюваха по бойните полета на Балканския полуостров за българската национална идея.” – това подчерта в словото си пред плевенчани министър Каракачанов. По думите му това е един идеал, завещан на 3 март 1878 година – всички българи да живеят в една държава, санстефански идеал. Военният министър е категоричен, че ние сме длъжни на тези хора и трябва да почетем тяхната памет, защото всеки един от нас носи като наследство кръв от тези наши предшественици.\r\n„Аз приветствам тази ваша инициатива и заявявам, че Министерството на отбраната ще подкрепи инициативата с всички възможни средства, които има.” Каракачанов уточни, че военното министерство има лимит за финансова помощ до 10 хиляди лева. Другото с което ще помогне е с гилзи, които след претопяването им ще се използват за материала с който ще се изгради самия паметник.\r\nВ словото си членът на ръководството на АБВ Румен Петков припомни, че идеята за паметник е от 1 век, но без никаква реализация и предложи учредяване на дарителски фонд, тъй като каузата е повече от благородна.\r\n„Самия факт, че години след изключителната победа на Девета плевенска пехотна дивизия при представянето на генерал Владимир Вазов пред британския легион изрично се казва, че това е един от малкото генерали, чието име блести сред официалните лица във Великобритания. Така че каузата е повече от значима и нека да започнем да набираме средствата сега. Считам, че начина по който отбелязахме 140 години от освобождението на Плевен от турско робство показа много верни стъпки, които ако предприемем сега съм сигурен, че най-после ще завършим това дело на благодарност, признателност и почит към тези наши съграждани, към тези наши сънародници, които постигнаха една от най-значителните победи на Българската армия в цялата и история.”", "date": "2018.03.17", "title": "Плевен: Плевенчани се обявиха за играждането на паметник на Девета плевенска дивизия"}
{"url": "http://www.focus-news.net/news/2018/03/17/2500494/kyustendil-s-povisheno-vnimanie-tryabva-da-se-izvarshva-dvizhenieto-pri-paten-vazel-kocherinovo-poradi-namalena-osvetenost.html", "text": "С повишено внимание трябва да се извършва движението при пътен възел „Кочериново” поради намалена осветеност. Срокът за извършване на ремонтните дейности е до 19 март. Това съобщи за Радио „Фокус” – Пирин дежурният в Областно пътно управление – Кюстендил. Нормален е трафикът по автомагистрала „Струма” и главен път Е-79. Слабо натоварено е движението в посока ГКПП „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Движението по третокласен път Бобов- Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срокът е до 30 март.\r\nЛора КАЛЧЕВА", "date": "2018.03.17", "title": "Кюстендил: С повишено внимание трябва да се извършва движението при пътен възел „Кочериново” поради намалена осветеност"}
{"url": "http://www.focus-news.net/news/2018/03/17/2500495/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-uspenie-na-presveta-bogoroditsa-na-18-mart.html", "text": "На 18 март е Неделята на св. Йоан Лествичник. По този повод и с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в храм \"Успение на Пресвета Богородица\". Началото ще бъде в 9.00 часа.  \r\nНикола ПЕТКОВ", "date": "2018.03.17", "title": "Пазарджик: Негово преосвещенство Константийският епископ Яков ще оглави архиерейска света Литургия в храм \"Успение на Пресвета Богородица\" на 18 март"}
{"url": "http://www.focus-news.net/news/2018/03/17/2500457/ria-novosti-po-danni-na-ruskoto-ministerstvo-na-otbranata-pod-razvalinite-v-rakka-ostavat-hilyadi-tela.html", "text": "От руското министерство на отбраната съобщиха, че САЩ възпрепятстват пристигането в Ракка на хуманитарните организации и на мисиите на ООН за оценка на мащаба на хуманитарната ситуация, предава  РИА Новости.\r\nСАЩ продължават да възпрепятстват пристигането на представителите на хуманитарните организации в Ракка, да не говорим за съгласуваното пристигане в града на оценъчна мисия на ООН, която трябва да опише мащабите на хуманитарната катастрофа, за да определи обемите на извънредната хуманитарна помощ на оставащото население“, пише в официално заявление на министерството.\r\nОтбелязва се, че в самата Ракка относително безопасно са няколко централни квартала на града. Останалата част от градската територия е опасна за намиращите се и обитаващите я хора.\r\n„Под руините на сградите остават хиляди наизвадени и разлагащи се трупове на мирни жители и на терористи, загинали по време на масираните бомбардировки на града от американската коалиция. В града вече има огнища на инфекциозни заболявания, които заплашват, с настъпването на топлото време, с епидемия“, подчертава министерството. Виктор Турмаков", "date": "2018.03.17", "title": "РИА Новости: По данни на руското министерство на отбраната под развалините в Ракка остават хиляди тела"}
{"url": "http://www.focus-news.net/news/2018/03/17/2500497/blagoevgrad-dramatichen-teatar-nikola-vaptsarov-shte-predstavi-novoto-detsko-predstavlenie-prikazki-ot-stari-vremena.html", "text": "Драматичен театър „Никола Вапцаров” – Благоевград ще представи днес новото детско представление „Приказки от стари времена” - компилация от Ръдиард Киплинг. Това каза за Радио „Фокус“ – Пирин Симона Спасова, експерт „Връзки  с обществеността“ в културната институция. Тя обясни, че по-рано този месец се е състояла премиера на представлението, като на него гости са били учениците от Осмо средно училище „Арсени Костенцев“ - Благоевград. Представлението ще се състои днес от 11.00 часа, като то е част от програма „Съботен театър”. Спасова обясни, че режисьор на „Приказки от стари времена” от Ръдиард Киплинг е Съби Събев, който е един от утвърдените български режисьори на спектакли, насочени към детската и тийнейджърската аудитория. „През годините е работил като режисьор в Младежки театър „Николай Бинев” – София, в Столичен куклен театър – София и в много други театри в България и извън нея“, коментира тя. Спасова каза още, че сценографията и костюмите са дело на Томиана Томова – Начева. Тя обясни, че  приказките на Киплинг разказват актьорите Жанет Керанова, Божана Косева, Кънчо Кънев, Георги Манев и Иван Кордов.\r\nКристина МИТКОВА", "date": "2018.03.17", "title": "Благоевград: Драматичен театър „Никола Вапцаров“ ще представи новото детско представление „Приказки от стари времена”"}
{"url": "http://www.focus-news.net/news/2018/03/17/2500499/pazardzhik-21-predstaviteli-na-vodeshti-britanski-kompanii-posetiha-asarel-medet-ad.html", "text": "21 представители на водещи британски компании посетиха „Асарел-Медет“ АД на 16 март, съобщиха за Радио „Фокус“ – Пазарджик от пресцентъра на фирмата. Визитата бе организирана от посолството на Кралство Великобритания в България, а делегацията бе водена от Тим Буйсере, търговски аташе към дипломатическата мисия. Групата включваше представители на производители на минно оборудване, консултантски фирми, проектантски, финансови и инвестиционни компании от минерално-суровинната индустрия. Гостите бяха посрещнати от изпълнителния директор и председател на Управителния съвет на „Асарел-Медет“ АД инж. Делчо Николов, който представи историята, политиките и финансовите резултати, след което повече от час отговаря на конкретни въпроси, свързани с устойчивото развитие на дружеството, екологичната политика, социалните придобивки и условията на труд в компанията. „Не познаваме в световната практика друго предприятие, което да преработва ефективно руди с толкова ниско съдържание на мед. Това ни кара да избираме най-доброто оборудване и най-добрите технологии, да мотивираме екипа си и да не допускаме никакви компромиси с качеството. Готови сме да споделяме идеи и да си партнираме с всяка от Вашите компании, която би ни помогнала да постигнем още по-високи резултати. Разчитаме на Вашите идеи и предложения за бъдещи съвместни проекти“, добави инж. Николов. По време на обиколката в дружеството британските предприемачи се запознаха с управлението на технологичните процеси в диспечерския пункт на Рудник „Асарел“, след което разгледаха най-модерната в Европа инсталация за екстракция и електролиза на катодна мед от руднични води. „Аз съм изключително впечатлен от видяното в „Асарел-Медет“ и благодаря за това, че представители на британски компании имаха възможността да се запознаят с работата на едно модерно и успешно управлявано българско предприятие“, заяви г-н Буйсере, а посетителите изразиха надежда, че това посещение ще даде старт на нови партньорства.  Ден по-рано представителите на британския бизнес взеха участие във  форума „Минна търговска мисия 2018“ заедно с Н. Пр. посланикът на Кралство Великобритания г-жа Ема Хопкинс, зам.-министърът на енергетиката Жечо Станков, г-н Андрей Делчев – член на Надзорния съвет на „Асарел-Медет“ АД и други мениджъри на водещи български компании от минерално-суровинния отрасъл. Сред обсъжданите теми бяха европейската политика по суровините, правните регулации и съвременните тенденции в развитието на сектора. „Асарел-Медет“ АД беше единствената българска компания, която гостите избраха да посетят.", "date": "2018.03.17", "title": "Пазарджик: 21 представители на водещи британски компании посетиха „Асарел-Медет“ АД"}
{"url": "http://www.focus-news.net/news/2018/03/17/2500498/pss-ne-sa-podhodyashti-usloviyata-za-turizam-vav-visokite-chasti-na-planinite.html", "text": "Не са подходящи условията за туризъм във високите части на планините, заради вятъра. Това съобщиха за Агенция „Фокус“ от пресцентъра на ПСС. Вятърът преминава от умерен до силен и бурен. Съоръженията не работят на Витоша, при Банско на връх Тодорока. В ниските части на планините времето е подходящо за туризъм. Снежната покривка се топи, но на места има заледени участъци и туристите трябва да внимават. Очаква се през следващите дни времето да се развали. От ПСС съветват туристите да се запознават предварително с метеорологичната обстановка. Няма регистрирани инциденти пред изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.17", "title": "ПСС: Не са подходящи условията за туризъм във високите части на планините"}
{"url": "http://www.focus-news.net/news/2018/03/17/2500500/dimitar-margaritov-kzp-izprashtali-sme-nekolkokratno-signali-za-nerednosti-v-hotel-chiflika-palas-rizort-i-spa-do-ministara-na-turizma.html", "text": "Изпращали сме неколкократно документи от 2015 г. за нередности в хотел „Чифлика Палас Ризорт и СПА” до министъра на туризма. Това заяви председателят на Комисията за защита на потребителите (КЗП) Димитър Маргаритов пред в. \"24 часа\", потърсен за коментар по повод изказване на министъра на туризма Николина Ангелкова в петък в парламента, че ще изиска документи от КЗП, за да започне процедура по отнемане на категоризацията, съобщиха от пресцентъра на КЗП. \"Ние сме извършвали много проверки в хотела и сме установявали редица несъответствия при категоризацията му, като сме налагали санкции\", добави Маргаритов. Той уточни, че за тях Комисията е информирала министъра на туризма, която е категоризиращ орган и има право да понижава или отнема категория. \"Нашата работа е да установяваме нарушения в категоризацията на хотели, като сме уведомили министъра на туризма и в документите сме описали нарушенията\", каза още Маргаритов.   \r\nХотелът има 12 акта, като общата им стойност е 10 000 лв., а проверките са от 2015 г. и 2016 г. Сред нарушенията, описани в актовете, са липса на заведение за хранене и лоби бар, фризьорски салон, детска площадка и други, които трябва да се предоставят при категорията му.", "date": "2018.03.17", "title": "Димитър Маргаритов, КЗП: Изпращали сме неколкократно сигнали за нередности в хотел „Чифлика Палас Ризорт и СПА” до министъра на туризма"}
{"url": "http://www.focus-news.net/news/2018/03/17/2500492/blagoevgrad-bez-problemi-se-osashtestvyava-preminavaneto-na-motorni-prevozni-sredstva-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница.\r\nЛора КАЛЧЕВА", "date": "2018.03.17", "title": "Благоевград: Без проблеми се осъществява преминаването на моторни превозни средства през ГКПП „Кулата“"}
{"url": "http://www.focus-news.net/news/2018/03/17/2500501/georgi-slavov-kmet-na-yambol-v-kraya-na-2017-g-zapochna-mashtabna-stroitelna-deynost-v-grada-kam-momenta-vsichko-varvi-v-srok.html", "text": "В края на 2017 г. започна мащабна строителна дейност в града – към момента всичко върви в срок. Това каза кметът на Община Ямбол Георги Славов в интервю за Агенция „Фокус“ за строително-ремонтните работи по обновяването на основния пешеходен мост към градския парк в града. Той поясни, че в детска ясла „Мечо пух“, „Слънчево детство“, детска градина „Пламъче“, „Свобода“ вървят строителни дейности, които до края на март трябва да бъдат завършени. Той изрази надежда  родителите, децата и колективите, които работят там, да останат удовлетворени от онова, което ще видят. „В училище „Климент Охридски“ на 25 % е напреднало строителството – покрив, топлоизолация, ремонтни дейности на първия етаж. В Професионалната гимназия по земеделие ремонтът също върви ускорено. Вече е приключил ремонтът на покрива и първият етаж. Продължават дейностите на другите етажи на гимназията“, поясни Славов. „Преди около месец стартира втория етап на централна градска част – ул. „Раковска“ във вид, който е максимално близък до първия етап. Проектантът е един и същи. Проектантът е един и същи. Втората част, която се изпълнява  върви в срок, независимо, че времето последните няколко седмици беше много променливо“, допълни кметът на Ямбол. \r\nДеница КИТАНОВА", "date": "2018.03.17", "title": "Георги Славов, кмет на Ямбол: В края на 2017 г. започна мащабна строителна дейност в града – към момента всичко върви в срок"}
{"url": "http://www.focus-news.net/news/2018/03/17/2500496/afp-rusiya-e-privikala-britanskiya-poslanik-vav-vanshnoto-si-ministerstvo.html", "text": "Русия е привикала британския посланик в страна Лори Бристоу във външното си министерство за втори път тази седмица, предава  AFP.\r\n„Британският посланик е привикан в МВнР“, съобщава министерството. Бристоу бе привикан във вторник заради жестокия скандал, свързан с отравянето на бившия руски таен агент Сергей Скрипал в Англия. Виктор Турмаков", "date": "2018.03.17", "title": "AFP: Русия е привикала британския посланик във външното си министерство"}
{"url": "http://www.focus-news.net/news/2018/03/17/2500504/api-dvizhenieto-po-pat--114-lom-topolovets-se-osashtestvyava-v-edna-lenta-poradi-remontni-deynosti.html", "text": "Движението по път ІІІ-114 Лом-Тополовец, се осъществява в една лента, поради ремонтни дейности.  Това съобщиха от пресцентъра на Агенция \"Пътна инфраструктура\" (АПИ).  Движението по път ІІ-11 Лом-Козлодуй, се осъществява в една лента, поради ремонтни дейности. Движението по път ІІІ-162 Долна Бела Речка-Стояново, се осъществява в една лента, поради ремонтни дейности. Движението се регулира от сигналисти.", "date": "2018.03.17", "title": "АПИ: Движението по път ІІІ-114 Лом-Тополовец, се осъществява в една лента, поради ремонтни дейности"}
{"url": "http://www.focus-news.net/news/2018/03/17/2500503/pazardzhik-dvizhenieto-se-osashtestvyava-v-edna-lenta-po-avtomagistrala-trakiya-v-rayona-km-57-km-58-poradi-remont.html", "text": "Поради ремонт на пътната настилка е въведено ограничение в района от 57 до 58 км на автомагистрала „Тракия“ близо до тунела „Траянови врата“, предаде репортер на Радио „Фокус“ – Пазарджик. Движението се осъществява двупосочно само лявата лента. Въведено е ограничение на скоростта от 90 км/ч., поставена е и пътна сигнализация. Движението е с нормална интензивност. Пътните настилки са сухи.\r\nАлбена ЖИЛЕКОВА", "date": "2018.03.17", "title": "Пазарджик: Движението се осъществява в една лента по автомагистрала „Тракия“, в района км 57 - км 58, поради ремонт"}
{"url": "http://www.focus-news.net/news/2018/03/17/2500507/sofiya-vremenno-dvizhenieto-se-osashtestvyava-v-edna-lenta-po-avtomagistrala-trakiya-pri-km-57-v-posoka-sofiya-poradi-remontni-deynosti.html", "text": "Временно движението се осъществява в една лента по автомагистрала \"Тракия\", при км 57 в посока София, поради ремонтни дейности. Това съобщиха от пресцентъра на Агенция \"Пътна инфраструктура\". Движението се извършва в изпреварващата лента.", "date": "2018.03.17", "title": "София: Временно движението се осъществява в една лента по автомагистрала \"Тракия\", при км 57 в посока София, поради ремонтни дейности"}
{"url": "http://www.focus-news.net/news/2018/03/17/2500486/afp-poveche-ot-150-hil-tsivilni-sa-izbyagali-ot-rayona-afrin-ot-sryada-nasam.html", "text": "По данни на базираната в Лондон „Сирийска обсерватория за правата на човека“ повече от 150 хил. цивилни са избягали от град Африн от сряда вечерта насам, за да не бъдат засегнати от турската военна офанзива срещу контролиращите района кюрдски милиции, предава  AFP.\r\n„Цяла нощ се води ожесточена борба в северните покрайнини на града, при която турската армия и съюзните им сили се опитваха да влязат в него“, съобщава „Обсерваторията“.  Виктор Турмаков", "date": "2018.03.17", "title": "AFP: Повече от 150 хил. цивилни са избягали от района Африн от сряда насам"}
{"url": "http://www.focus-news.net/news/2018/03/17/2500508/mvr-31-dushi-sa-postradali-pri-katastrofi-v-stranata-prez-izminaloto-denonoshtie.html", "text": "31 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 20 тежки пътнотранспортни произшествия. В София са регистрирани една тежка и 162 леки катастрофи, при които са пострадали 5 души.", "date": "2018.03.17", "title": "МВР: 31 души са пострадали при катастрофи в страната през изминалото денонощие"}
{"url": "http://www.focus-news.net/news/2018/03/17/2500502/tass-rusiya-shte-ekspulsira-23-britanski-diplomati.html", "text": "Русия обяви за „персона нон грата“ 23 британски дипломати и им дава седмица да напусната страната, а също така ще закрие британското генерално консулство в Санкт Петербург, предава ТАСС.\r\n„Обявяват се за „персона нон грата“ и се изгонват в едноседмичен срок 23 дипломатически сътрудници от посолството на Великобритания от Москва. Отчита се диспаритета в броя консулски учреждения на двете страни, отзовава се съгласието на Русия за откриването и функционирането на генералното консулство на Великобритания в Санкт Петербург. Съответните процедури ще се осъществят в съответствие с международно-правовата практика“, пише в официално заявление на руското МВнР.\r\nПо-рано в министерството бе привикан британският посланик в Русия Лори Бристоу.  Виктор Турмаков", "date": "2018.03.17", "title": "ТАСС: Русия ще експулсира 23 британски дипломати"}
{"url": "http://www.focus-news.net/news/2018/03/17/2500460/regnum-za-poslednoto-denonoshtie-40-hil-tsivilni-sa-evakuirani-ot-iztochna-guta.html", "text": "По данни на постоянния представител на Сирия в ООН Башар ал Джаафари повече от 40 хил. граждански лица са напуснали блокираната от опозицията Източна Гута край Дамаск в течение на денонощие по хуманитарен коридор, предава  Regnum.\r\nДипломатът заяви, че правителството е открило нов безопасен проход в град Хамурия в района на Източна Гута. На 15 март по него са изведени повече от 40 хил. цивилни. Сирийското правителство в сътрудничество със Сирийския Червен кръст е приело бежанците и им е предоставило необходимите средства за безопасното и превозване до центрове за временно настаняване, снабдени с всичко необходимо.\r\nАл Джаафари подчерта, че хуманитарните коридори са осигурени благодарение на сирийската армия и руския център за примирие. Той допълни, че „правителствата на страните, които се месят в съдбата на нашите граждани, не успяха да внесат съществен или морален принос за облекчаването на страданията на десетките хиляди, които се спасяват от лапите на тероризма“.  Виктор Турмаков", "date": "2018.03.17", "title": "Regnum: За последното денонощие 40 хил. цивилни са евакуирани от Източна Гута"}
{"url": "http://www.focus-news.net/news/2018/03/17/2500510/vratsa-narodniyat-predstavitel-ot-gerb-krasen-krastev-shte-provede-priemen-den-v-byala-slatina-na-19-mart.html", "text": "Народният представител от ГЕРБ - Враца Красен Кръстев организира приемен ден за граждани в Бяла Слатина. Това съобщиха от пресцентъра на ПП ГЕРБ. Той ще се проведе на 19 март 2018 г. от 10.00 часа в сградата на Пенсионерски клуб ,,Бяла Злата\" в града.", "date": "2018.03.17", "title": "Враца: Народният представител от ГЕРБ Красен Кръстев ще проведе приемен ден в Бяла Слатина на 19 март"}
{"url": "http://www.focus-news.net/news/2018/03/17/2500483/hoakin-kastro-kongresmen-ot-sasht-donald-tramp-pravi-chistka-na-vseki-koyto-ne-mu-e-slyapo-predan.html", "text": "Американският конгресмен Хоакин Кастро (Демократическа партия, Тексас) разкритикува уволняването на бившия заместник-директор на ФБР Андрю Маккейб, обвинявайки президента Доналд Тръмп, че гони всеки, който „не му е сляпо предан“, пише The Hill.\r\n„Доналд Тръмп прочиства най-високите равнища на правителството от всеки, който не му е сляпо лоялен. Предстоят ни тъмни времена“, заяви Кастро. \r\nНа свой ред конгресменът Адам Шип (Демократическа партия, Калифорния) заяви, че уволнението на Маккейб „срамно петно“. Той отбеляза, че е „не е възможно да се преценят ползите“ от уволнението на Маккейб, понеже министерството на правосъдието не е публикувало доклад относно дисциплинарния процес, довел до препоръката за уволнението. \r\nТръмп, както и конгресмените от Републиканската партия критикуваха неколкократно Маккейб през последните месец, заявявайки че е пример за антитръмповски предразсъдъци.  Виктор Турмаков", "date": "2018.03.17", "title": "Хоакин Кастро, конгресмен от САЩ: Доналд Тръмп прави чистка на всеки, който не му е сляпо предан"}
{"url": "http://www.focus-news.net/news/2018/03/17/2500512/velichka-stoycheva-obshtina-asenovgrad-ot-nachaloto-na-godinata-sme-nalozhili-26-nakazaniya-na-roditeli-koito-ne-osiguryavat-prisastvie-na-detsata-si-v-uchilishte.html", "text": "От началото на 2018 година Община Асеновград е наложила 26 наказания на родители, които не осигуряват присъствие на децата си в училище. Това каза за Радио „Фокус“ – Пловдив Величка Стойчева, директор на Дирекция „Хуманитарни дейности“ към Община Асеновград. По думите ѝ към настоящия момент няма постъпления по сметката на Общината, което означава, че наложените глоби не са заплатени. „Този факт се дължи основно на това, че обикновено наказанията се налагат за деца от малцинствата, родителите на които са безработни. Реално погледаното, те няма как да платят тези глоби. За тях последствия няма. Би могло да им се наложи изплащане на тези глоби, ако те започнат някъде работа. Но при условие, че са безработни, няма как да се съберат тези глоби. В момента точно по този въпрос се водят въпроси в Министерството на образованието – как да станат събираеми тези суми, но вероятно резултатът ще стане ясен по-късно. На този етап няма механизъм, по който да се събират парите на безработните родители“, коментира Величка Стойчева. Тя посочи, че за цялата минала учебна година, Община Асеновград е наложила общо 33 наказания на родителите, които не осигуряват присъствието на децата си в училище. „Наказанията са на обща стойност 3 700 лева, като по последна информация, от цялата тази сума, по сметката на Общината са постъпили едва 50 лв.“, каза Стойчева. Тя добави, че през последните години броят на констатираните нарушения и съответно на наложените наказания намаляват. Според Величка Стойчева до голяма степен това се дължи на Механизма за включване в образованието на необхванатите в училище деца.\r\nТони МИХАЙЛОВ", "date": "2018.03.17", "title": "Величка Стойчева, Община Асеновград: От началото на годината сме наложили 26 наказания на родители, които не осигуряват присъствие на децата си в училище"}
{"url": "http://www.focus-news.net/news/2018/03/17/2500514/varna-prodalzhava-nabiraneto-na-kadri-za-predstoyashtiya-leten-turisticheski-sezon-v-oblastta.html", "text": "Продължава набирането на кадри за предстоящия летен туристически сезон във Варна. Това съобщиха за Радио „Фокус“ – Варна от Дирекция „Бюро по труда“ – Варна. Работодателите търсят камериери, сервитьори, бармани, пиколо, готвачи, помощник-готвачи и администратори. За част от позициите се изисква владеенето на английски, руски и немски език. Обявени са позиции за инженер, механик, медицинска сестра, ветеринарен лекар, лабораторен, учител по теоретично обучение, учител в общообразователен учебен предмет в прогимназиален етап, учител по общообразователен учебен предмет в гимназиален етап, учител за начален етап на основното образование, учител в детска градина, асистент одитор, младши експерт, разработчик софтуер, библиотекар, психолог и социален работник. Търсят се също шофьори на леки и товарни автомобили, кадри за строителството, пазачи за невъоръжена охрана, както и общи работници.\r\nМарияна ВАЛЕНТИНОВА", "date": "2018.03.17", "title": "Варна: Продължава набирането на кадри за предстоящия летен туристически сезон в областта"}
{"url": "http://www.focus-news.net/news/2018/03/17/2500516/velichka-stoycheva-obshtina-asenovgrad-samo-za-11-detsa-v-obshtinata-nyamame-informatsiya-dali-sa-obhvanati-ot-obrazovatelnata-sistema.html", "text": "Само за 11 деца в Община Асеновград няма информация дали са обхванати от образователната система. Това каза за Радио „Фокус“ – Пловдив Величка Стойчева, директор на Дирекция „Хуманитарни дейности“ към Община Асеновград. По думите ѝ необходимата информация за тези деца ще бъде събрана до дни. „Направи се много ценна информационна система на национално равнище, до която имат достъп доста от институциите, ангажирани с децата. Там на едно място се събира цялостната информация за това кое дете къде е, на какъв адрес се намира, къде посещава училище или детска градина. Голяма част от родителите, премествайки се на ново място в друг град или изобщо населено място, не винаги правят адресна регистрация и остават на практика адресно нерегистрирани. Това особено често се наблюдава при така наречените сезонни работници, които се наемат за един сезон, летен или пролетно-летен. След като приключат работа, те заминават на друго място. Тези хора на практика са без регистрация и трудно се улавят. Децата им се водят някъде като необхванати и ако всяка една община работи сама за себе си, реално погледнато подава едно огромно число от деца, които не са обхванати от образователната система. В това число влизат и децата, които са в чужбина с родителите си, дори и тези, които имат двойно гражданство и са получили българска регистрация без дори да са стъпвали в България. Ето това е огромният брой деца, които ние водихме като необхванати и изобщо големият процент необхванати деца в страната изобщо“, коментира Величка Стойчева. Тя подчерта, че благодарение на Механизма за обхват на децата и връщането им в образователната система вече се знае точно кое дете е в чужбина, кое дете е в училище в друга община или в друго населено място на територията на България.\r\nТони МИХАЙЛОВ", "date": "2018.03.17", "title": "Величка Стойчева, Община Асеновград: Само за 11 деца в общината нямаме информация дали са обхванати от образователната система"}
{"url": "http://www.focus-news.net/news/2018/03/17/2500511/georgi-slavov-kmet-na-yambol-prizovavam-yambolii-za-razbirane-i-saprichastnost-v-stroitelniya-protses-v-grada-posle-shte-se-radvame-na-hubavata-gradska-sreda.html", "text": "Нека ямболии да проявят разбиране и да станат съпричастни в строителния процес в града – после ще се радваме на хубавата градска среда. Това каза кметът на Община Ямбол Георги Славов в интервю за Агенция „Фокус“ . Той отчете, че в последните години Ямбол се променя много бързо и видимо.  „Много хубави неща успяваме да защитим и изпълним като проекти, които радват всички ни. Нека да станем съпричастни на този строителен процес, който ни създава и немалко трудности и неудобства“, каза Георги Славов. Той поясни, че неудобствата за ремонта на моста в центъра ще траят четири месеца, за този в централна градска част – малко повече. „Предстои да стартира и строителството и по ул. „Преслав“. Там неудобствата ще са пет-шест месеца. Ако не изстрадаме взаимно тези неудобства пет-шест месеца, няма как после да се радваме на хубавата градска среда, която ще остане след тях. Като кмет гарантирам, че аз и екипът ще положим максимални усилия и  бързо и качествено и в срок всичко да бъде завършено и колкото може по-малко неудобства да създадем, но ще ги има“, допълни Славов. \r\nДеница КИТАНОВА", "date": "2018.03.17", "title": "Георги Славов, кмет на Ямбол: Призовавам ямболии за разбиране и съпричастност в строителния процес в града – после ще се радваме на хубавата градска среда"}
{"url": "http://www.focus-news.net/news/2018/03/17/2500505/pazardzhik-dvizhenieto-se-osashtestvyava-v-edna-lenta-po-am-trakiya-ot-km-77-do-km-78-v-posoka-sofiya-poradi-remont-na-dilatatsionna-fuga.html", "text": "Движението се осъществява в една лента по АМ \"Тракия\", от км 77 до км 78 в посока София, поради ремонт на дилатационна фуга при мост на река \"Тополница\". Това съобщиха от пресцентъра на Агенция \"Пътна инфраструктура\". Затворена за движение е изпреварващата лента.", "date": "2018.03.17", "title": "Пазарджик: Движението се осъществява в една лента по АМ \"Тракия\", от км 77 до км 78 в посока София, поради ремонт на дилатационна фуга"}
{"url": "http://www.focus-news.net/news/2018/03/17/2500493/andryu-makkeyb-uvolnenieto-mi-e-chast-ot-usiliyata-za-provalyaneto-na-razsledvaneto-na-robart-myuler.html", "text": "Бившият заместник-директор на ФБР Андрю Маккейб се защити, след като бе уволнен от министъра на правосъдието на САЩ Джеф Сешънс, наричайки премахването си опит да се провали разследването на специалния прокурор Робърт Мюлер, пише The Hill.\r\n„Идеята, че съм лъгал е погрешна. Това е част от усилията да бъда дискредитиран като свидетел“, заяви Маккейб. Той е приемат като възможен свидетел в разследването на Мюлер за руската намеса на президентските избори в САЩ през 2016 г. Той бе известно време изпълняващ функциите ръководител на ФБР, след като Доналд Тръмп уволни директора Джеймс Коми. \r\nСред мотивите за уволнението присъства това, че той е позволявал на служители на ФБР да говорят пред медиите за разследването срещу фондацията на Хилари Клинтън. \r\nСъщевременно той разкритикува Тръмп, че напада него, ФБР и служителите на Бюрото. „На ФБР са нанесени истински щети“, убеден е той. Виктор Турмаков", "date": "2018.03.17", "title": "Андрю Маккейб: Уволнението ми е част от усилията за провалянето на разследването на Робърт Мюлер"}
{"url": "http://www.focus-news.net/news/2018/03/17/2500517/sitel-makedoniya-v-albaniya-12-obshtinski-sluzhiteli-sa-arestuvani-za-koruptsiya.html", "text": "Албанските прокурори съобщават, че 12  общински служители, включително кмет, са арестувани за незаконна продажба на земя близо до морето, предава македонската медия  „Сител“.\r\nПрокуратурата твърди, че кмета на град Леж Фран Фрокай и още 11 други служители са обвинени в злоупотреба с длъжност и подправяне на документи.\r\nТе са обвинени в подготовката на фалшиви документи за държавна земя с площ от 300 000 квадратни метра, която те са искали да продадат на символични цени на фиктивни купувачи.\r\nБорбата с корупцията е ключов приоритет за Албания, за да може страната да започне преговори за присъединяване с ЕС. Виктор Турмаков", "date": "2018.03.17", "title": "„Сител“ (Македония): В Албания 12  общински служители са арестувани за корупция"}
{"url": "http://www.focus-news.net/news/2018/03/17/2500518/ignat-arsenov-epts-29-ot-balgarite-sa-pazaruvali-onlayn-prez-2017-godina-pri-55-sredno-za-es.html", "text": "Процентът българи, които пазаруват онлайн, е по-нисък от средния за ЕС. Средният за ЕС за 2017 година е малко над 55%. За България е 29%. Това каза Игнат Арсенов, директор на Европейския потребителски център на откриването на нов информационен магазин по повод Световния ден на потребителите на 15 март, предаде репортер на Агенция „Фокус“. „Преди три години за България беше 18%, тоест имаме увеличение. И нашата статистика показва, че все повече хора пазаруват онлайн“, заяви той. „Оборотите в този бизнес се увеличават. Хората пазаруват най-вече дрехи, обувки и техника“, изтъкна Игнат Арсенов. „Потребителите често изпускат 14-дневния срок да върнат стоката, защото говорят с търговците по телефона. Нямат никакви доказателства, че им е отказано“, посочи той. „Затова трябва да го правят по е-майл, ако търговецът не им отговори просто да изпратят стоката на адреса. Ако не им съдейства да се обърнат към ЕПЦ, а ако случаят им е национален- към КЗП“, допълни директорът на ЕПЦ. „Имаме много такива случаи, когато потребителят не е уведомен за този срок или търговецът бави много връщането на парите им“, каза още той. „ЕПЦ разглежда споровете с преговори, нямаме властнически правомощия, за разлика от КЗП. Не целим санкциониране на търговците, а съдействаме потребителите да получат полагащото им се обезщетение или стоката. Ако констатираме нарушение- докладваме на компетентните органи да предприемат административни санкции“, обясни Игнат Арсенов.\r\nБиляна ИВАНОВА", "date": "2018.03.17", "title": "Игнат Арсенов, ЕПЦ: 29% от българите са пазарували онлайн през 2017 година, при 55% средно за ЕС"}
{"url": "http://www.focus-news.net/news/2018/03/17/2500519/georgi-slavov-kmet-na-yambol-remontat-na-mosta-v-tsentralnata-gradska-chast-beshe-golyamo-predizvikatelstvo-za-nas-tay-kato-ne-e-obnovyavan-nad-50-godini.html", "text": "Ремонтът на моста в централната градска част беше голямо предизвикателство за нас, тъй като не е обновяван над 50 години. Това каза кметът на Община Ямбол Георги Славов в интервю за Агенция „Фокус“ за строително-ремонтните работи по обновяването на основния пешеходен мост към градския парк в града. „Мостът е едно от най-емблематичните места на града. Някога е познат като мостът на въздишките. В началото е дървен, след това железобетонен. Не обновяван над 50 години, откакто е построен. Това за нас беше голямо предизвикателство. Затова се чувстваме още по-щастливи и удовлетворени. Искаме позабравеният мост на въздишките и на влюбените да бъде припознат по същия начин от всички“, каза кметът. Славов коментира, че не иска мостът да се възприема само като вход на парка, а да бъде като атракция на града. „Заложили сме до 4 месеца да приключи ремонтът, т.е. някъде около празника на Ямбол, който е в края на май. Очакваме в по-голямата си част вече да бъдат завършени ремонтните дейности и да можем да го ползваме или поне частично. Една част от събитията ще бъдат в парка“, поясни кметът. Георги Славов уточни, че ремонтът се изпълнява по Трансграничния проект „Ямбол и Одрин – два града на Тунджа“. „Средствата, които ще бъдат усвоени в строителството са малко над 450 хил. лв. Около 500 хил. е частта, с която участва община Ямбол в този съвместен проект. Достатъчни, за да постигнем онова, което сме заложили в проекта и надявам се, ако продължим с трансграничното сътрудничество с община Одрин, да продължим до рехабилитиране, ремонтиране на градския си парк с много нови атракции“, посочи Славов. \r\nДеница КИТАНОВА", "date": "2018.03.17", "title": "Георги Славов, кмет на Ямбол: Ремонтът на моста в централната градска част беше голямо предизвикателство за нас, тъй като не е обновяван над 50 години"}
{"url": "http://www.focus-news.net/news/2018/03/17/2500521/dzhordzh-kremlis-generalna-direktsiya-okolna-sreda-na-ek-kragovata-ikonomika-se-prevrashta-v-prioritet-1-za-evropeyskiya-sayuz-i-evropeyskata-komisiya.html", "text": "Кръговата икономика се превръща в приоритет №1 за Европейския съюз и Европейската комисия. Това заяви в Пампорово Джордж Кремлис, ръководител на отдел „Екологична оценка на въздействието на околната среда и политика на сближаване“ в Генерална дирекция „Околна среда“ на Европейската комисия по време на форума за интегрирано управление на отпадъците, организиран от Варненския свободен университет, предаде репортер на Радио \"Фокус\" - Смолян. Кремлис отбеляза, че кръговата икономика е особено важна за всички нас и особено за кметовете, тъй като тя ще бъде подкрепяна не само в текущия програмен период, а посредством съфинансирането на ЕС и в програмния период след 2020 г., който в момента се подготвя в ЕК. „Той разглежда на базата на тези 11 текущи цели да станат 6 в следващия програмен период и след тях ще бъде и кръговата икономика. Идеята в основата на кръговата икономика е ако продължим да произвеждаме и потребяваме с текущия темп, с който го правим сега, за в бъдеще ще са ни нужни две планети и това е нещо, което няма как да вземем предвид. Идеята на кръговата икономика е да ни води към ефективност и употребяването на ресурса на нашата планета, за да променим начина, по който произвеждаме и потребяваме. Използваме все по-голямо количество материали като ресурси, които черпим от нашата планета, а имаме само една планета. Това увеличение е с геометрична прогресия и е много стремително. Затова идеята за всичко това е как да се направи потреблението на ресурсите устойчиво“, поясни Кремлис. \r\nТой уточни, че биокапацитетът е едната ос и повечето държави, които са под тази линия експлоатират повече ресурси отколкото биокапацитетът на нашата планета ни позволява. „Това е 7-ата програма за действие на околната среда на ЕС. Идеята е до 2050 г. да променим начина на производство и потребление и да живеем в екологични ограничения на нашата планета. В ЕС полагаме всички усилия да постигнем това и имаме успех, но не живеем сами на планетата. Идеята е да се популяризира тази кръгова икономика и извън рамките на ЕС. Хубавото е, че предизвикателствата от страна на климатичните промени вече са широко приети от широката общественост, може би с изключените на администрацията на Тръмп, но ние вярваме, че е въпрос на време САЩ да се присъединят към колективните усилия да се защити климата на земята. Целите за устойчиво развитие за 2030 г. възприети от ООН са изключително важни, борбата с бедността, с глада, опазването на климата и живота в морето. Ако продължим със същият темп да изхвърляме пластмаса в океана до 2030 г. тя ще е повече от рибата в океана“, посочи още Джордж Кремлис. Той подчерта, че трябва да запазим стойността на нашите продукти и материалите, които произвеждаме, като това ще ни донесе социални икономически и екологични ползи. По думите му това ще подпомогне и конкурентоспособността, тъй като чрез кръговата икономика се създават екоиновации и повече зелени работни места. „Идеята е да се движим към посока на икономика с нула отпадъци. Това, разбира се, е много амбициозна цел, но трябва да намаляваме отпадъците и да ги използваме като продукти. Това е планът за действие на ЕК и много от тези дейности вече са реализирани. Има редица инициативи – европейската стратегия а пластмасата, тя присъства навсякъде в живота и за да я произвеждаме се нуждаем от ресурси, после се създават отпадъци и замърсяване и моретата и океаните ще се замърсят с нея. При производството на пластмаса се използват химически вещества и е важно да се промени тази връзка. Идеята е от съществуващата линейна икономика, в която изхвърляме отпадъци, постепенно да се превърне в кръгова икономика“, каза още Джордж Кремлис. \r\nНели ГЕРГЬОВСКА", "date": "2018.03.17", "title": "Джордж Кремлис, Генерална дирекция „Околна среда“ на ЕК: Кръговата икономика се превръща в приоритет №1 за Европейския съюз и Европейската комисия"}
{"url": "http://www.focus-news.net/news/2018/03/17/2500522/afp-poveche-ot-14-migranti-sa-zaginali-pri-preobrashtane-na-korab-kray-gartsiya.html", "text": "Най-малко 14 души са загинали, включително четири деца, след като кораб превозващ около 20 мигранти се е преобърнал в Егейско море, предава  AFP.\r\nКорабът е превозвал мигранти от Турция за Гърция. Полицията е открила осем тела край остров Агатониси.  Виктор Турмаков", "date": "2018.03.17", "title": "AFP: Повече от 14 мигранти са загинали при преобръщане на кораб край Гърция"}
{"url": "http://www.focus-news.net/news/2018/03/17/2500524/ivanka-deleva-regionalen-istoricheski-muzey-burgas-pano-angelov-i-nikola-ravashola-sa-uvekovecheni-v-pesenta-yasen-mesets-otkolkoto-v-izsledvaniya-na-istoritsi.html", "text": "Пано Ангелов и Никола Равашола са увековечени по-скоро в песента „Ясен месец“, отколкото в изследвания на историци. Това каза за Радио „Фокус“ - Бургас Иванка Делва, главен уредник на Историческия музей в града по повод 105 години на от смъртта на двамата войводи. И двамата войводи идват в Бургас в края на 19, началото на 20 век. „През 1902 година в Минковия хан са се събирали много революционери, хора, които са желаели горещо да работят за свободата на България и по-точно за тези българи и земи, които остават след Освобождението в Османската империя. Подготвя се бъдещото Преображенско въстание. Пано Ангелов е назначен за войвода на чета, а Никола Равашола е негов четник. Двамата в края на 1902 година отиват в Странджа с четата. Обикалят селата Калово, Бръшлян, Бяла Вода, Заберново и др. При едно от техните влизания в Бръшлян (старото име Сърмашик) в една от къщите, в която са отседнали, ги причаква войска, откриват ги и ги предават. При сражението, което последва, са убити и двамата. Заедно с другите убити четници и турци са отнесени в Малко Търново. Останалите от четата са изпратени на заточение в турските затвори“, каза още Делева. И двамата войводи се помнят от хората като първите жертви, които дават българите по време на Преображенското въстание. \r\nМария РУСЕВА", "date": "2018.03.17", "title": "Иванка Делева, Регионален исторически музей - Бургас: Пано Ангелов и Никола Равашола са увековечени в песента „Ясен месец“ , отколкото в изследвания на историци"}
{"url": "http://www.focus-news.net/news/2018/03/17/2500526/dzhordzh-kremlis-ek-ako-paketat-za-otpadatsite-koyto-se-prigotvya-ot-es-bade-napalno-prilozhen-shte-se-sazdadat-nad-100-000-rabotni-mesta-a-polzite-za-obshtestvoto-shte-sa-20-mlrd-evro.html", "text": "Пакетът за отпадъците, който се подготвя от Европейския съюз, е важен за кметовете, тъй като тяхна е задачата да управляват отпадъците в общините. Това заяви в Пампорово Джордж Кремлис, ръководител на отдел „Екологична оценка на въздействието на околната среда и политика на сближаване“ в Генерална дирекция „Околна среда“ на Европейската комисия по време на форума за интегрирано управление на отпадъците, организиран от Варненския свободен университет, предаде репортер на Радио „Фокус“ – Смолян. Според Кремлис България като член на ЕС има своите юридически задължения да прилага тези директиви. „Ако България не се приведе в съответствие с правните задължение при управлението на отпадъците, ще се наложи да се плащат различни по размер глоби. Тези глоби са напълно реални, старите страни членки и моята родина също отдавна плащат глоби по отношение на управлението на отпадъците и нерегламентирано депониране на отпадъците. Такива глоби се плащат от Испания, Италия и други членки на ЕС за неподходящо управление на отпадъците“, посочи Кремлис. \r\nТой подчерта, че ако този пакет за отпадъците бъде напълно приложен, ще бъдат усетени значителни предимства от него. „Ще бъдат създадени повече от 100 000 нови работни места в Европейския съюз и ще има огромни икономии на парични средства, тъй като ще управляваме по-малко отпадъци и ще произвеждаме повече продукти. Финансовите икономии ще възлязат на около 5 млрд. евро, ще има ползи за обществото като цяло на стойност около 20 млрд. евро. Това ще намали емисиите на въглероден диоксид, защото това е нашата цел в борбата за защита на климата на нашата планета. В ЕС и ЕП вече се обсъждат предложенията по законодателните инициативи по отпадъците. Целевата дата е април 2018 г, когато ЕП трябва да гласува пакета за отпадъците и се надяваме да бъде приет и публикуван в официалния вестник на ЕС“, добави Кремлис. Той коментира, че новият пакет е много по-амбициозен от текущата рамкова директива за отпадъците, с която сме запознати. В него има много амбициозни цели до 65 - 70% от отпадъците да отиват за рециклиране. „Депонирането в депа ще бъде намалено само до около 10% за битови отпадъци, което наистина е истинско предизвикателство, тъй като сега България разчита основно на депа. Важно е разделното събиране на отпадъците, за което са ни необходими системи за диференцирано събиране на битовите отпадъци. Ще има разширена отговорност на производителите на отпадъци спрямо това какво количество отпадъци произвеждат при дейността си да изработят различни системи за събиране. Има нови цели за хранителни отпадъци, за отпадъци в моретата и за повторната употреба. Ще се разработят и критерии за крайния етап от цикъла на отпадъците. Трябва да се определи кога отпадъците могат да се използват за производство за вторични продукти и суровини вторична симбиоза – моите отпадъци да бъдат сърцевина за друга компания и техните продукти“, каза още Джордж Кремлис.\r\nНели ГЕРГЬОВСКА", "date": "2018.03.17", "title": "Джордж Кремлис, ЕК: Ако пакетът за отпадъците, който се приготвя от ЕС, бъде напълно приложен, ще се създадат над 100 000 работни места, а ползите за обществото ще са 20 млрд. евро."}
{"url": "http://www.focus-news.net/news/2018/03/17/2500527/ria-novosti-zaradi-loshoto-vreme-v-london-sa-otmeneni-desetki-poleti.html", "text": "Авиокомпаниите са отменили десетки полети в Лондон заради снеговалежите и силния вятър, връхлетели британската столица, предава РИА Новости.\r\nНа летище „Хийтроу“ са отменени полетите към континентална Европа и към Единбург. Полетите в далечно направление се осъществяват по разписание. \r\nСлед относително топлото време тази седмица във Великобритания в събота се отбелязва рязко захлаждане. В много части на страната вали сняг и вятърът се е усилил. \r\nВ момента в Лондон пада сняг а температурата е паднала до нула градуса. Очаква се снежна покривка от 5-10 см.  Виктор Турмаков", "date": "2018.03.17", "title": "РИА Новости: Заради лошото време в Лондон са отменени десетки полети"}
{"url": "http://www.focus-news.net/news/2018/03/17/2500520/ignat-arsenov-epts-pri-onlayn-pazaruvane-tryabva-da-proverim-imeto-na-firmata-i-adresa-y-i-da-vnimavame-saytat-da-e-izraboten-profesionalno.html", "text": "При пазаруване онлайн трябва да проверим търговеца, особено в сайт, който не сме ползвали. Да търсим името на фирмата, в коя държава е регистрирана. Това каза Игнат Арсенов, директор на Европейския потребителски център на откриването на нов информационен магазин по повод Световния ден на потребителите на 15 март, предаде репортер на Агенция „Фокус“. „Да видим къде е адресът й, а можем да видим и дали съществува такъв. Често се дават фалшиви адреси“, посочи той. „Трябва да внимаваме сайтът да е професионално изработен. В сайтовете понякога има и граматически грешки, които се правят от измамници. Никой сайт няма да си позволи да има грешки“, изтъкна Игнат Арсенов. „Когато видим прекалено ниска цена- определено нещо, което е прекалено хубаво, за да е истина, не е истина“, коментира той. „Ако нещо, което струва 120 евро е намалено на 40 - това е притеснително. Трябва да направим допълнителни проучвания, за да видим дали това е изгодната оферта, която търсим“, каза още директорът на ЕПЦ.\r\nБиляна ИВАНОВА", "date": "2018.03.17", "title": "Игнат Арсенов, ЕПЦ: При онлайн пазаруване трябва да проверим името на фирмата и адреса й, и да внимаваме сайтът да е изработен професионално"}
{"url": "http://www.focus-news.net/news/2018/03/17/2500515/ignat-arsenov-epts-pri-onlayn-pazaruvaneto-potrebitelite-se-oplakvat-nay-veche-ot-dostavkata-i-chesto-ne-znayat-che-imat-14-dni-da-varnat-poluchena-stoka.html", "text": "При онлайн пазаруването хората най-често се оплакват от доставката, продуктът или въобще не се доставя, доставката е много забавена или се доставя погрешен продукт. Това каза Игнат Арсенов, директор на Европейския потребителски център на откриването на нов информационен магазин по повод Световния ден на потребителите на 15 март, предаде репортер на Агенция „Фокус“. „Потребителите срещат проблеми, когато искат да се върне стока, която веднъж е доставена. Те често не знаят, че има 14-дневен срок да направят това“, обясни той. „Третата група проблеми на потребителите са свързани с дефектите и рекламациите на стоките“, отбеляза Игнат Арсенов. „Към нас постъпват около 2 хил. жалби от потребители на година. 70% са за транзакции онлайн“, поясни директорът на ЕПЦ. „Все повече хора пазаруват онлайн и се възползват от възможността това да стане лесно, бързо и ефикасно. Искаме лесно и бързо да могат и да получават защита, включително и чрез онлайн платформи. Да им се даде възможност да пазаруват от всяка една точка в ЕС с оглед на новите законодателни инициативи на ЕК от тази година“, коментира той. „Най-новата тенденция е използването на платформи за онлайн пазаруване, които са все по-достъпни и изгодни за потребителите. Много търговци предлагат стоките си там, потребителите всъщност не разбират от кой търговец пазаруват. В последствие не знаят към кого да се обърнат и изпускат правата си“, обясни Игнат Арсенов. „Хората вече пазаруват и от социалните медии, където не винаги търговецът е ясен. Те не го проверяват, подвеждат се по ниската цена“, каза още той.\r\nБиляна ИВАНОВА", "date": "2018.03.17", "title": "Игнат Арсенов, ЕПЦ: При онлайн пазаруването потребителите се оплакват най-вече от доставката и често не знаят, че имат 14 дни да върнат получена стока"}
{"url": "http://www.focus-news.net/news/2018/03/17/2500529/interfaks-35-teroristi-ot-islyamska-darzhava-sa-likvidirani-v-severozapaden-afganistan.html", "text": "Въздушни удари в провинция Джаузджан в Северозападен Афганистан са ликвидирали 35 терористи от „Ислямска държава“. Още 13 бойци са взети в плен, предава Интерфакс.\r\n209 корпус на афганистанската национална армия „Шохин“ съобщава, че сред убитите има седем граждани на Узбекистан. По позициите на терористите в провинцията са нанесени четири удара от въздуха на териториите на общините Дарзаб и Кощеп.  Виктор Турмаков", "date": "2018.03.17", "title": "Интерфакс: 35 терористи от „Ислямска държава“ са ликвидирани в Северозападен Афганистан"}
{"url": "http://www.focus-news.net/news/2018/03/17/2500528/deyan-slavov-teritorialno-statistichesko-byuro-severoiztok-2-mln-leva-dostigat-prihodite-ot-noshtuvki-v-oblast-varna-prez-yanuari.html", "text": "2 млн. лева достигат приходите от нощувки в област Варна през януари. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток. Данните отчитат ръст на приходите от 51.6% в сравнение с месец януари 2017 година, като е регистрирано увеличение на приходите както от български граждани – с 29.9%, така и от чужди граждани – с 80.4%.\r\nОбщата заетост на леглата в местата за настаняване в областта през януари е 9.5%, сочи анализът. Най-висока е заетостта в местата за настаняване с 3 звезди – 10.1%, следвана от местата за настаняване с 1 и 2 звезди – 9.7% и хотелите с 4 и 5 звезди – 9.0%. В сравнение със същия месец на предходната година заетостта на леглата нараства с 2.2 процентни пункта, като най-голямо е увеличението при хотелите с 4 и 5 звезди – с 3.0 процентни пункта.\r\nМарияна ВАЛЕНТИНОВА", "date": "2018.03.17", "title": "Деян Славов, Териториално статистическо бюро – Североизток: 2 млн. лева достигат приходите от нощувки в област Варна през януари"}
{"url": "http://www.focus-news.net/news/2018/03/17/2500532/plyus-info-makedoniya-bakir-izetbegovich-poema-predsedatelstvoto-na-bosna-i-hertsegovina.html", "text": "Босненският член на председателството на Босна и Херцеговина Бакир Изетбегович от 17 март поема председателството на тричленния орган, предава македонската медия   „Плюс Инфо“.\r\nПо принципа на ротация Изетбегович ще замести хърватския член на председателството Драган Човин на тази позиция. \r\nТова ще бъде последният мандат на Изетбегович в председателството на Босна и Херцеговина, като се има предвид, че през октомври 2018 г. в страната ще се проведат избори на всички нива, а той няма повече право да се кандидатира.  Виктор Турмаков", "date": "2018.03.17", "title": "„Плюс Инфо“ (Македония): Бакир Изетбегович поема председателството на Босна и Херцеговина"}
{"url": "http://www.focus-news.net/news/2018/03/17/2500523/konstantin-arabadzhiev-kzp-ot-dekemvri-shte-mozhem-spokoyno-da-pazaruvame-onlayn-ot-vsyaka-strana-ot-es-shte-otpadne-tnar-geoblokirane.html", "text": "От декември тази година ще отпадне т.нар. геоблокиране, което означава, че вече няма да може сайтове, които не желаят да изпращат стока до България, да си го позволяват. Ние ще можем спокойно да пазаруваме онлайн от всяка страна от ЕС. Това каза Константин Арабаджиев, член на Комисията за защита на потребителите на откриването на нов информационен магазин по повод Световния ден на потребителите на 15 март, предаде репортер на Агенция „Фокус“. „Организираме събитието днес, за да може все повече потребители да получат информация, да ги стимулираме да научат повече за правата си при използването на дигиталните услуги и всякакъв друг тип услуги, предлагани им от търговците“, обясни той. „Готови сме да отговаряме на въпроси и да консултираме потребителите. Бихме могли да получим сигнал или жалба в днешния ден. Тук сме, за да бъдем в помощ на потребителите“, заяви Константин Арабаджиев. „Ние сме единственият контролен орган, който отговаря за защита на потребителите. Логично е на Световния ден на потребителите ние да сме сред потребителите. Основният акцент е дигиталният пазар да бъде по-справедлив за потребителите“, изтъкна той.\r\nБиляна ИВАНОВА", "date": "2018.03.17", "title": "Константин Арабаджиев, КЗП: От декември ще можем спокойно да пазаруваме онлайн от всяка страна от ЕС, ще отпадне т.нар. геоблокиране"}
{"url": "http://www.focus-news.net/news/2018/03/17/2500530/tasko-ermenkov-bsp-darzhavata-tryabva-da-izkupi-tseliya-dyal-koyto-prodava-chez.html", "text": "Държавата трябва да изкупи целия дял, който продава ЧЕЗ. Това каза в интервю за седмичното обзорно предаване „Метроном“ по Радио „Фокус“ Таско Ерменков, народен представител от БСП. Той добави, че от БСП са наясно, че организираната подписка, която събра стотици граждани в различни градове на страната, няма юридическата стойност да прекрати сделката, но има моралната стойност да покаже на хората и правителството, какво е отношението на българина към сделката. Народният представил изрази очакване, че работата на новосформираната парламентарна комисия за сделката с ЧЕЗ ще бъде целенасочена. „Ние от БСП ще направим всичко възможно да систематизираме работата, така че основното да бъде наистина днешният ден, днешните проблеми свързани с продажбата на ЧЕЗ и паралелно с това, до колкото е възможно да обърнем внимание на приватизационните процеси, които са били 2003 – 2004 г. В тази част искаме да бъдем особено внимателни, защото има изготвени арбитражни дела срещу България и всяко изявление, което се прави публично може да окаже влияние в една или друга посока“, заяви Таско Ерменков. Той каза още, че темата за електроенергийна сигурност е изключително важна и тя включва решаване на въпроси като използване на базови мощности за генериране на енергия, в това число изграждането на АЕЦ “Белене“. Ерменков каза още, че ако искаме България да върви напред и да се развива устойчиво, трябва да имаме устойчива енергия.", "date": "2018.03.17", "title": "Таско Ерменков, БСП: Държавата трябва да изкупи целия дял, който продава ЧЕЗ"}
{"url": "http://www.focus-news.net/news/2018/03/17/2500534/dzhordzh-kremlis-ek-v-balgariya-retsikliraneto-e-po-malko-ot-20-kato-tselta-e-do-2020-g-da-dostigne-do-55.html", "text": "В България рециклирането е по-малко от 20%, като целта е до 2020 г. да достигне до 55%. Това заяви в Пампорово Джордж Кремлис, ръководител на отдел „Екологична оценка на въздействието на околната среда и политика на сближаване“ в Генерална дирекция „Околна среда“ на Европейската комисия по време на форума за интегрирано управление на отпадъците, организиран от Варненския свободен университет, предаде репортер на Радио „Фокус“ – Смолян. Според Кремлис на България и на други страни членки са дадени още пет години, тъй като имат по-ниски проценти на рециклиране. Това означава, че до 2025 г. трябва да са 55%, а до 2035 г. България трябва да постигне 65% рециклирани отпадъци. „Тези периоди на преход не са никак приятни. Те са добри за политиците, защото по този начин те прехвърлят тази задача на следващите правителства, тъй като не се знае кой ще бъде тогава на власт и така е във всички държави членки. Но ние трябва да си вършим работата, за да постигнем целите в този срок“, посочи Кремлис. Той отбеляза, че разговор с министъра на околната среда и водите Нено Димов е заявил, че трябва да се определят преки количества в посока на кръговата икономика. Важно е за програмния период 2020 - 2027 г. да се заделят повече средства за постигане на целите на тази кръгова икономика. „България трябва да има по-силни позиции в преговарянето за получаването на повече средства през следващите програмен период. Това е донякъде противоречие, тъй като средствата ще бъдат намалени през следващия период заради излизането на Великобритания от ЕС. Важно за кметовете е добре да идентифицират своите нужди в посока на това дейността да се приведе в съответствие с околната среда и да се сведат до цифри, които да се ползват за основа за достатъчно средства за финансиране през следващия програмен период. Допълнителния петгодишен период е предназначен и за решаване на въпросите, свързани с депонирането в депа. Към 2035 г. едва 10% от битовите отпадъци трябва да бъдат в депа. Това е много тежка задача. Ако например се постигне целта от 65% рециклиране, трябва да има 10% за депониране в депа. Остават обаче 25% и те или трябва да бъдат в проекти за създаване на енергия, или да се увеличи процента на тези, които са за рециклиране и процесът трябва да започне скоро“, добави Джордж Кремлис. \r\nТой подчерта, че България в момента е страната, която има най-много отпадъци депонирани в депа и най-малко за рециклиране, а това трябва да е обратно. За пример Кремлис посочи Дания, в която първоначално има по-малко от 10% отпадъци в депа, но много висок процент на рециклиране и инсенерация – изгаряне. „Изгарянето е преди депонирането в пирамидата на отпадъците. Когато има оползотворяване на отпадъците, се произвежда електричество от отпадъците. В рамките на пакета за кръговата икономика могат да се инсенират само остатъците от отпадъците, биологичните отпадъци, тези които преминават през ферментация – анаеробно усвояване за компост, и само то да отиде за инсенериране“, добави Кремлис. Той посочи, че за отпадъците от опаковки ще има още пет години допълнителен срок до 2030 година. „Целите тук са завишени – вече се събират разделно отпадъците от опаковки и целта е до 50% през 2020 г. вече е в процес на изпълнение. Крайният срок за тази дейност е 2030 г. Тази работа трябва де свърши основно на ниво общини. Трябва да се разработят системи за разделно събиране на отпадъци. Това е отпадъците в килограми на глава от населението, като вече имаме постигнато намаление. Съществува правно задължение, считано от 2015 г. за всички в ЕС, включително и България, за разделно събиране на хартия, метал, пластмаса и стъкло. Идеята е да се съберат материали с добро качество за рециклиране. Ако продължаваме да събираме в общи контейнери, ще трябва да има много сложна система за сортиране на различните отпадъци. Не винаги е възможно да се разделят като са заедно“, коментира Кремлис. Той каза още, че големят проблем при битовите отпадъци са биологичните отпадъци, защото ако целия отпадък се събира на едно място и с материалите за рециклиране и те придават своята влага и на материалите за рециклиране се повреждат и единствено в завод за механично третиране може да се обработят, такъв има само  в София. „Има различни системи за разделно събиране. В Белгия имат чували с различен цвят, в България има контейнери с различни цветове. Така се гарантира успешно събиране, но най-важно е как отпадъкът в последствие ще се употреби, защото често се случва така събрани отпадъци да бъдат депонирани в депа и това е ужасно. Важно е да се даде стимул на частния сектор, който да помага при събирането на рециклируеми отпадъци, които да се използват след това за продукти и суровини. Има такива инициативи тук в посока хранителните отпадъци в хотели, ресторанти и болници да събират в отделни контейнери хранителните отпадъци, да се дадат такива възможности на частния сектор и може след това да се произвежда биогаз и биогориво. Хотелите по Черно море също може да разработят такива системи и да намалят реално изхвърлянето на отпадък и да плащат по-малки такси за изхвърлянето и това да им донесе повече ползи. В някои общини в България има и опасни отпадъци, но отговорността за тях се носи от оператора. В България няма инсталация за опасни отпадъци и те трябва да се транспортират извън страната, а това е неприятно и свързано с разходи“, каза още Джордж Кремлис. \r\nНели ГЕРГЬОВСКА", "date": "2018.03.17", "title": "Джордж Кремлис, ЕК: В България рециклирането е по-малко от 20%, като целта е до 2020 г. да достигне до 55%"}
{"url": "http://www.focus-news.net/news/2018/03/17/2500531/manoil-manev-gerb-zakonat-za-chastnata-ohranitelna-deynost-sazdava-pravila-i-vazmozhnosti-za-yasen-i-tochen-kontrol.html", "text": "Законът за частната охранителна дейност създава правила и възможности за ясен и точен контрол. Това коментира за седмичното публицистично предаване „Метроном“ на Радио „Фокус“ народният представител от ПГ на ГЕРБ Маноил Манев. Той уточни, че такъв контрол трябва да се упражнява както върху хората, така и върху техните права и задължения. \r\n„Балансът в една такава дейност, в която са заети около 200 хиляди охранители и МВР да може да ползва ресурса на тези хора, се нарича контрол. И този контрол да е възложен на държавата в лицето на МВР, което да може да упражнява не само контрол, а да може и да отнема лицензи, да спира работата на охранителни фирми в момента, в който бъдат засечени, каквито и да било нарушения. Следващото е намесата на Прокуратурата и съда, когато вече има данни за извършени престъпления“, обясни Маноил Манев. Той изтъкна, че някои от частните охранителни фирми виждат инструменти за свръхконтрол в Закона за частната охранителна дейност, обратно на депутатите от БСП, които го виждат като инструмент за разруха на държавността и своеволия. Народният представител от ГЕРБ уточни, че когато се предоставят повече права, логично е това да е предпоставка и за повече контрол и задължения.", "date": "2018.03.17", "title": "Маноил Манев, ГЕРБ: Законът за частната охранителна дейност създава правила и възможности за ясен и точен контрол"}
{"url": "http://www.focus-news.net/news/2018/03/17/2500536/burgas-desetki-grazhdani-sa-se-sabrali-na-protest-za-po-chist-vazduh-v-grada.html", "text": "Десетки граждани на морския град са се събрали пред сградата на Община Бургас на протест за по-чист въздух, предаде кореспондентът на Радио \"Фокус\"-Бургас. Гражданите протестират за втори път. \r\nТе носят плакати с надписи \"Бургас- град без чист въздух, град без бъдеще!!!\", \"Бургас иска глътка чист въздух\", \"Тонке, в Бургас маймуни няма!\", \"Здравето е избор!Имаме право на него!\" и др. Някои от хората са с медицински маски. Исканията на протестиращите са за по-чист въздух в града, да се локализират източниците на неприятните миризми и да се предприемат адекватни мерки за тяхното отстраняване, по-строг контрол от страна на самите институции. Другото искане е за оставката на директора на РИОСВ-Бургас Тонка Атанасова поради това, че инспекцията не работи пълноценно за бургаското общество.\r\nНа протеста е и зам.-кметът по европейските политики и околна среда на Община Бургас Руска Бояджиева, която каза, че местната администрация уважава правото на хората днес да излязат на площада и да изкажат мнението си. \"Напълно разбираемо е това, че изразяват недоволство и срещу факта, че компетентните институции не могат да установят ясно причините. Това има и своето обяснение, тъй като това, на което ставаме свидетели, са наистина тези миризми, причините за които обаче могат да бъдат хиляди като емитирани замърсители или елементи на атмосферния въздух. Няма установена нормативна уредба, както и устройства, които да позволят да установим кои са тези емитирани емисии, които причиняват миризмите и кой е техният източник\", каза още Бояджиева. Тя припомни, че на 15 март се проведе среща в РИОСВ-Бургас, на която е взето решение Общината да осигури подходящ терен за изграждането на станция за мониторинг на въздуха в жилищен комплекс „Славейков”. Екоинспекцията ще изиска информация от всички предприятия, от чието производството се отделят миризми, и ще се създаде карта, върху която да се маркират потенциалните замърсители. Предстои и втора среща, на която ще се представят данните от изследването и набележат конкретните мерки.На протеста присъстват още общински съветници и еколози. \r\nМария РУСЕВА", "date": "2018.03.17", "title": "Бургас: Десетки граждани са се събрали на протест за по-чист въздух в града"}
{"url": "http://www.focus-news.net/news/2018/03/17/2500537/alsat-m-makedoniya-v-moreto-kray-dubrovnik-sa-otkriti-paketi-s-marihuana.html", "text": "В морето край хърватския град Дубровник са забелязани пакети, пълни с марихуана, предава македонската медия  „Алсат М“.\r\nСпоред местни медии количеството открит наркотик е голяма и в момента тече полицейска операция. \r\nСъобщава  се, че полицейски катер претърсва района и се приема, че опаковките с  марихуана са паднали от моторна лодка, пренасяща дрогата от Черна гора. Виктор Турмаков", "date": "2018.03.17", "title": "„Алсат-М“ (Македония): В морето край Дубровник са открити пакети с марихуана"}
{"url": "http://www.focus-news.net/news/2018/03/17/2500525/konstantin-raykov-kzp-ochakva-se-prez-2020-godina-v-svetoven-mashtab-oborotat-ot-elektronnata-targoviya-da-se-uvelichi-3-pati.html", "text": "Електронната търговия, дигиталният пазар расте с темпове в пъти. За 2020 година в световен мащаб се очаква 3 пъти повече от миналогодишния оборот. Това каза Константин Райков, член на Комисията за защита на потребителите на откриването на нов информационен магазин по повод Световния ден на потребителите на 15 март, предаде репортер на Агенция „Фокус“. „Оборотът вече се измерва в трилиони, дори десетки трилиони“, изтъкна той. „Съветът ни към потребителите е да упражняват правото си на информация преди да пазаруват. Да анализират сайтовете, от които смятат да пазаруват, и то не само ретроспективно“, заяви Константин Райков. „Не само да видят какво говорят други клиенти за него, а и да сравняват с други подобни сайтове“, посочи той. „Поздравяваме всички потребители с празника. Нека тяхното пазаруване през следващата година да бъде постоянно и безпроблемно“, се обърна Константин Райков към потребителите.\r\nБиляна ИВАНОВА", "date": "2018.03.17", "title": "Константин Райков, КЗП: Очаква се през 2020 година в световен мащаб оборотът от електронната търговия да се увеличи 3 пъти"}
{"url": "http://www.focus-news.net/news/2018/03/17/2500538/pregled-na-mezhdunarodnite-novini-do-13-chasa-agentsiya-fokus.html", "text": "Външният министър на Гърция Никос Кодзиас е получил в навечерието на предстоящото си посещение в Скопие анонимно предупредително писмо, съдържащо куршум. В посланието е посочено, че куршумът е заради ролята му в преговорите за „македонския въпрос“.\r\nПисмото и куршумът са предадени на полицията за разследване и експертиза, за да се открие подателят. Друго подобно писмо с куршум за „македонския въпрос“ бе получено от Кодзиас и в началото на февруари тази година. \r\nАнонимно писмо със заплаха е било изпратено и до депутатите в гръцкия парламент. „За всички вас, особено за тези, които ще сложат подпис на разпродаването на нашата Македония, важи само едно нещо: ще накараме членовете на вашите семейства да изчезнат - от най-малкия до най-големия“, пише в посланието.\r\nКодзиас ще пристигне в Скопие на 22 и 23 март на среща с македонския си колега Никола Димитров. Кодзиас ще пристигне със самолет в преименуваното летище в Скопие, за да предаде обявения гръцки проект за споразумението за разрешаване на спора с името.\r\n*** Най-малко 14 души са загинали, включително четири деца, след като кораб превозващ около 20 мигранти се е преобърнал в Егейско море.\r\nКорабът е превозвал мигранти от Турция за Гърция. Полицията е открила осем тела край остров Агатониси. \r\n*** Русия е привикала британския посланик в страна Лори Бристоу във външното си министерство за втори път тази седмица.\r\n„Британският посланик е привикан в МВнР“, съобщава министерството. Бристоу бе привикан във вторник заради жестокия скандал, свързан с отравянето на бившия руски таен агент Сергей Скрипал в Англия.\r\n*** По данни на базираната в Лондон „Сирийска обсерватория за правата на човека“ повече от 150 хил. цивилни са избягали от град Африн от сряда вечерта насам, за да не бъдат засегнати от турската военна офанзива срещу контролиращите района кюрдски милиции.\r\n„Цяла нощ се води ожесточена борба в северните покрайнини на града, при която турската армия и съюзните им сили се опитваха да влязат в него“, съобщава „Обсерваторията“. \r\n*** Камикадзе се е взривило с кола-бомба в Кабул, убивайки най-малко двама цивилни и ранявайки още няколко.\r\n„Сутринта кола-бомба с камикадзе в нея се взриви в район девет на Кабул“, съобщи прессекретарят на афганистанското МВР Наджиб Даниш. Той допълни, че целта на нападението все още не е ясна. „Двама души са загинали, трима са ранени“, допълни той и уточни, че взривът е избухнал в час, когато хората са отивали на работа. \r\nВсе още никоя терористична организация не е поела отговорност за нападението.", "date": "2018.03.17", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/17/2500539/makfaks-gratskiyat-vanshen-ministar-nikos-kodzias-poluchi-pismo-s-kurshum-predi-poseshtenieto-si-v-makedoniya.html", "text": "Гръцкият министър на външните работи е получил писмо, в което е бил сложен куршум преди посещението му в Македония, насрочено за 22  март, предава македонската държавна агенция „Макфакс“, като се позовава на публикация на гръцкия електронен портал „Iefimerida“.\r\nСпоред изданието предупреждението е било за неговата роля при решаването на т. нар. македонски въпрос. „Макфакс“ уточнява, че писмото е изпратено в началото на седмицата до гръцкото МВнР на адреса на министър Кодзиас. \r\nВ писмото се съдържало и предупреждение, че скоро ще пътува до Македония за решаване на спора на името. \r\n„Iefimerida“ припомня, че външният министър на Гърция е получавал заплашителни писма от началото на тази година. Очаква се министър Кодзиас да пристигне с първия директен полет Атина -Скопие, който се възстановява след 12 години, на 22 март 2018 г. и да донесе проектодоговор за решаване на спора за името. Гръцките медии съобщават, че на 27 март 2018 г ще има нов кръг преговори между двете страни с посредничеството на Матю Нимиц във Виена.", "date": "2018.03.17", "title": "„Макфакс“: Гръцкият външен министър Никос Кодзиас получи писмо с куршум преди посещението си в Македония"}
{"url": "http://www.focus-news.net/news/2018/03/17/2500533/edi-rama-bez-albantsi-nyama-makedoniya-uvazhaemi-prezident-ivanov.html", "text": "„Без албанци, няма Македония, уважаеми президент Иванаов“, това написа в профила си във „Фейсбук“ албанският премиер Еди Рама, коментирайки становището на македонския президент Георги Иванов, който отказва да подпише указ за обнародване и прилагане на Закона за употреба на езиците.\r\n„Албанският език не е език на неприятел, а е език на конституционно определящ народ в Албания. Без албанците няма Македония!“, пише Еди Рама.", "date": "2018.03.17", "title": "Еди Рама: Без албанци няма Македония, уважаеми президент Иванов"}
{"url": "http://www.focus-news.net/news/2018/03/17/2500535/nova-tv-makedoniya-gratskiyat-vanshen-ministar-e-poluchil-pismo-s-kurshum-otnosno-makedonskiya-vapros.html", "text": "Външният министър на Гърция Никос Кодзиас е получил в навечерието на предстоящото си посещение в Скопие анонимно предупредително писмо, съдържащо куршум. В посланието е посочено, че куршумът е заради ролята му в преговорите за „македонския въпрос“, предава македонската медия  „Нова ТВ“.\r\nПисмото и куршумът са предадени на полицията за разследване и експертиза, за да се открие подателят. Друго подобно писмо с куршум за „македонския въпрос“ бе получено от Кодзиас и в началото на февруари тази година. \r\nАнонимно писмо със заплаха е било изпратено и до депутатите в гръцкия парламент. „За всички вас, особено за тези, които ще сложат подпис на разпродаването на нашата Македония, важи само едно нещо: ще накараме членовете на вашите семейства да изчезнат - от най-малкия до най-големия“, пише в посланието.\r\nКодзиас ще пристигне в Скопие на 22 и 23 март на среща с македонския си колега Никола Димитров. Кодзиас ще пристигне със самолет в преименуваното летище в Скопие, за да предаде обявения гръцки проект за споразумението за разрешаване на спора с името. Виктор Турмаков", "date": "2018.03.17", "title": "„Нова ТВ“ (Македония): Гръцкият външен министър е получил писмо с куршум относно „македонския въпрос“"}
{"url": "http://www.focus-news.net/news/2018/03/17/2500543/dzhordzh-kremlis-ek-v-balgariya-se-formirat-okolo-450-kg-otpadatsi-na-chovek-ot-naselenieto-godishno-a-tselta-e-te-da-stanat-10-kg.html", "text": "Сега в България се формира по 1.2 кг отпадък на човек на ден, а за година около 450 кг на човек. Целта е да се постигне до 10 кг отпадъци на човек от населението за година. Това заяви в Пампорово Джордж Кремлис, ръководител на отдел „Екологична оценка на въздействието на околната среда и политика на сближаване“ в Генерална дирекция „Околна среда“ на Европейската комисия по време на форума за интегрирано управление на отпадъците, организиран от Варненския свободен университет, предаде репортер на Радио „Фокус“ – Смолян. Кремлис подчерта, че чрез кръговата икономика ще се създадат повече зелени работни места, повече доходи за всички, ще се произвеждат по-добри продукти с по-малък отпечатък върху околната среда, ще се използват повторно и ще се ремонтират, за да се удължи жизненият цикъл на продуктите и това обезпечава едно по-лесно рециклиране. Според Кремлис всички тези цели са заложени в инициативата на ЕК и тя през цялото време наблюдава и извършва мониторинг на изпълнението на всички директиви за опазването на околната среда. „Новият пакет за отпадъците ще нанесе корекции на рамковата директива - 50% рециклируемост през 2020 г., по-високи цели, разделни потоци отпадъци с по-високи критерии за сортиране и използване на биологичните отпадъци, вторични продукти, създаване на пазар за вторични продукти. Това ще има стойност и ще се произвеждат различни продукти, като така ще се създадат зелени работни места и ще се гарантират допълнителни доходи“, посочи Кремлис. \r\nТой уточни, че приоритетни дейности за България през следващите години са разделното събиране да бъзе засилено, особено на фракции и с биологични отпадъци. „Очевидно е, че се нуждаете от повече разделно събиране, за да постигнете целта от 50% до 2020 г, тъй като сега е по-малко от 20% и затова България има полза от петте допълнителни години за постигане на това. Една от възможностите за постигане на целите е да се увеличат таксите за депониране. Като то стане по-скъпо, хората ще се стремят да го избягват и да търсят други варианти за отпадъците си“, посочи Кремлис. Той отбеляза, че в България има традиции по селата биологичните отпадъци да се използват в селското стопанство, но големите български градове това не е възможно и не се практикува. Джордж Кремлис каза още, че идеалната цел, която преследват е 96.7% рециклируеми отпадъци, като до трите контейнера за разделно събиране на хартия, стъкло и пластмаса се постави и четвърти за биотпадъци. \r\nНели ГЕРГЬОВСКА", "date": "2018.03.17", "title": "Джордж Кремлис, ЕК: В България се формират около 450 кг отпадъци на човек от населението годишно, а целта е те да станат 10 кг"}
{"url": "http://www.focus-news.net/news/2018/03/17/2500545/bchk-pazardzhik-nastoyavame-drehite-koito-se-daryavat-da-badat-izprani-i-dezinfektsirani.html", "text": "В сградата на БЧК в Пазарджик ежедневно се даряват дрехи и неща от бита, които ние приемаме с благодарност, но имаме изискване те да бъдат изпрани и дезинфекцирани. Това каза за Радио „Фокус“ – Пазарджик Живко Дишков, председател на червенокръстката организация. По думите му БЧК не разполага с условия да пере дарените дрехи и да ги дезинфекцира с препарати. Това е ангажимент на дарителите. Много хора просто донасят дрехи, когато изпразват и подменят гардеробите си, без да са ги почистили. „Не можем да връщаме дарения по тази причина, но не можем да ги даваме употребявани и мръсни на хората, които имат нужда от тях. Ние разчитаме, че дарителят може да ги изпере и тогава да ги предостави. Много е неприятно, когото искаш да помогнеш на един човек и му предоставиш неща, които искат да бъдат почистени, а той няма възможност за това“, уточни Дишков. Той каза, че получават запитвания за хора, които имат нужда от конкретно неща – бебешка количка, бебешко легло и др. „Ние нямаме склад, където можем да съхраняваме неща от бита, затова питаме какво се предлага и какво се търси. Сред най-необходимите неща са легла, чаршафи и одеяла, защото често стават пожари и това се неща от първа необходимост“, каза още Дишков.\r\nАлбена ЖИЛЕКОВА", "date": "2018.03.17", "title": "БЧК - Пазарджик: Настояваме дрехите, които се даряват, да бъдат изпрани и дезинфекцирани"}
{"url": "http://www.focus-news.net/news/2018/03/17/2500544/iefimerida-gartsiya-vanshniyat-ministar-poluchi-kurshum-za-makedoniya.html", "text": "Министърът на външните работи Никос Кодзиас получи куршум заради Македония, предава гръцкото електронно издание „Iefimerida“, като се позовава на публикация в електронното издание на вестник „Та Неа“. Според вестника предупреждението се отнася за предстоящото посещение на Кодзиас в Скопие за продължаване на преговорите за името на Македония. Вестникът уточнява, че заплахата е пристигнала в МВнР във вторник и представлява малък куршум за огнестрелно оръжие, който е предоставен на съответните полицейски служби на разследване.\r\n„Та Неа“ съобщава и за заплахи, които са отправяни към Кодзиас на телефоните на Министерството. Заплахите срещу Кодзиас започнаха в началото на февруари, като една от тях гласеше „3 куршума за Никоас Кодзиас“, както и за всички, които смятат да дадат името Македония.", "date": "2018.03.17", "title": "„Iefimerida“ (Гърция): Външният министър получи куршум за Македония"}
{"url": "http://www.focus-news.net/news/2018/03/17/2500541/stoyan-mirchev-bsp-shefat-na-chez-obvinyava-direktno-pravitelstvoto-che-napuska-balgariya.html", "text": "От България изчезват инвеститори и обвиняват правителството. Шефът на ЧЕЗ обвинява директно правителството, че напуска страната, като и други компании напускат  по същата причина. Това заяви народният представител от „БСП за България” Стоян Мирчев по Дарик радио, съобщиха от пресцентъра на НС на БСП. Той добави, че има сектори, в които държавата трябва да бъде водеща. Даде за пример Чехия с нейната ЧЕЗ, която е държавна. „Проблемът на държавата ни е, че тя не е лош стопанин, а стопанинът на държавата е лош”, каза депутатът. \r\n„БСП предлага държавата да закупи активите на компанията и да стане единствен собственик, както е в други държави”, обясни Мирчев предложението на левицата. По думите му самата сделка дори можела да пропадне. „Безумие е държавата да влезе в съдружие с Гинка. Да не забравяме, че ЧЕЗ съди България за милиони, а в същото време щели да вкарат държавата в тази сделката във вида ѝ, в който е в момента”, каза Стоян Мирчев. Той добави, че заради всичко случващото се около тази сделка, БСП е инициирала подписка за развалянето ѝ.\r\n„Помним ли, че Бойко Борисов си беше сложил близък човек от силовите групировки в ЧЕЗ, който бе изгонен през 2013 г. и тогава въпросният човек бе разследван от прокуратурата за 800 млн. лв., източени от компанията, а в момента жената на този човек се свързва с Гинка Върбакова”, обясни Мирчев. „Ние държим мораториумът за АЕЦ „Белене” да падне. Тази наша позиция е една и съща, откакто той е наложен и винаги сме били за строителството на централата. Но управляващите говорят популистки по темата - защо казват, че ще строят Белене, а мораториумът още си стои”, каза Мирчев в отговор на въпрос каква е позицията на социалистите за централата. \r\n„Откакто Бойко Борисов е премиер сме свидетели на една и съща ситуация – всяка пролет язовирите преливат. Когато бяха орязани 10 милиона от Напоителни системи, ние предупреждавахме, че ще се стигне до криза”, каза още Стоян Мирчев. По думите му основният проблем е, че се прехвърлят отговорности на общините, а те нямат средства за това. „Властта в България се децентрализира, но в същия момент не им се осигурява ресурс. Ние предлагахме единен орган, който да се грижи за язовирите, да ги следи, което беше отхвърлено, а сега управляващите мислят за някакъв подобен”, каза социалистът. Според Мирчев управляващите пак действат с кризисен ПР.\r\n„Ние си плащаме данъците, като една част от тях отива за нашата сигурност. А управляващите ще започнат да продават услуги, като охраната от частни фирми. Това означава, че в малките населени места кметовете ще си създадат частни армии и ще ги използват по време на избори”, каза Стоян Мирчев по повод предложението на управляващите за частните охранители. „Аз разбирам, че Борисов е започнал кариерата си в този бранш и вероятно му е по-лесно чрез частните охранители да управлява държавата и да ги контролира, защото той този бизнес го разбира. Явно ръководенето на държавата, обаче, не го разбира. А те по време на избори обещаваха във всяко село полицай, но явно не си изпълняват обещанията”, констатира депутатът.", "date": "2018.03.17", "title": "Стоян Мирчев, БСП: Шефът на ЧЕЗ обвинява директно правителството, че напуска България"}
{"url": "http://www.focus-news.net/news/2018/03/17/2500513/ria-novosti-rusiya-prekratyava-deynostta-na-britanskiya-savet-na-svoya-teritoriya.html", "text": "МВнР на Русия съобщи, че дейността на Британския съвет на територията на страната се прекратява във връзка с липсата на регулация на статута му, предава РИА Новости.\r\n„Във връзка с неурегулирания статут на Британския съвет в Русия, неговата дейност е прекратена“, пише в официалното съобщение.\r\n„Великобритания е предупредена, че ако се предприемат и по-нататъшни действия от неприятелски характер по отношение на Русия, тя ще си остави правото да предприеме други ответни мерки“, уточняват от там.  Виктор Турмаков", "date": "2018.03.17", "title": "РИА Новости: Русия прекратява дейността на Британския съвет на своя територия"}
{"url": "http://www.focus-news.net/news/2018/03/17/2500546/rumen-petkov-abv-ochevidno-sluchayat-skripal-e-poroden-ot-sredi-koito-sa-zainteresovani-ot-hvarlyane-na-petno-varhu-rusiya.html", "text": "Очевидно случаят „Скрипал“ е породен от среди, които са заинтересовани от унижаване и хвърляне на петно върху Русия. Това каза в интервю за седмичното обзорно предаване „Метроном“ по Радио „Фокус“ Румен Петков член на ИБ на АБВ и бивш вътрешен министър. По думите му от това могат да спечелят среди, които са заинтересовани от въоръжаване и превъоръжаване. Според него международната общественост само губи от подобни скандали и колкото по-бързо се намерят инструменти за противодействие на подобна агресия, толкова по-добре за обществото. „Аз много се надявам това заклеймяване да не стигне до най-мрачните периоди на Студената война, когато съсипвахме спорт и празници с еднакъв ентусиазъм и на Изток и на Запад, блокирахме олимпиади, блокирахме световни първенства, да не повлияе върху Световното първенство по футбол, защото то се очаква с огромен интерес и любителите на футбола не заслужават на техен гръб, помрачаване на най-големия спортен празник за годината в света“, коментира Румен Петков. Според него социологическите агенции много преди скандала „Скрипал“ са очертали солидна преднина за Владимир Путин в президентската кампания, така че този инцидент с нищо не допринася за допълнителна подкрепа на Путин в предстоящите избори, каквито версии също се коментират в подкрепа на тезата, че Русия е замесена в скандала.", "date": "2018.03.17", "title": "Румен Петков, АБВ: Очевидно случаят „Скрипал“ е породен от среди, които са заинтересовани от хвърляне на петно върху Русия"}
{"url": "http://www.focus-news.net/news/2018/03/17/2500548/velichka-stoycheva-obshtina-asenovgrad-vinagi-ima-opasnost-da-badat-zakriti-uchilishta-v-selata.html", "text": "Винаги има опасност да бъдат закрити училища в селата. Това каза за Радио „Фокус“ – Пловдив Величка Стойчева, директор на Дирекция „Хуманитарни дейности“ към Община Асеновград, по повод факта, че много деца от Асеновград са в чужбина заедно с техните родители. По думите ѝ на територията на общината има две села, в които училищата са големи и не съществува опасност от закриването им. „В други две села, обаче, имаме училища, в които децата са силно намалели. Те са някъде по около 70 - 80 деца в училище. Ето там има опасност и тя произтича не само от това, че децата заминават с родителите си в чужбина, а и от факта, че голяма част от родителите в малките села работят в големия град. Така или иначе селото не предлага достатъчно работни места за населението. Тези родители работят в големия град и много често, пътувайки със собствените си автомобили до града за работното си място, предпочитат да запишат детето си в голямо градско училище и да го карат всяка сутрин. Родителите смятат, че в градското училище детето им ще получи по-добро образование, по-добър шанс да се реализира по-нататък в живота, отколкото ако остане в училището в малкото село. Това са двете опасности, които дебнат училищата в селата“, коментира Величка Стойчева.\r\nНа въпрос дали има установен минимум за брой ученици в училище и правило, че ако този брой падне под миниума, то училището следва да бъде закрито, Величка Стойчева отговори, че тогава, когато има така наречените маломерни паралелки – паралелки с много малък брой деца, или слети паралелки, общината има задължение да ги дофинансира, тоест да додава средства към тези, които държавата им определя като стандарт. „Решение на общинското ръководство е дали върви в посока да дофинансира малките училища и маломерните паралелки или да върви към закриване на съответното учебно заведение. Практиката е различна. В много общини се закриваха училища с по 120 - 140 деца. Ние имаме две села с по 70 - 80 деца и нямаме намерение да закрием училищата там. ОУ „Райна Княгиня“ беше изключение. Там децата рязко спаднаха на 22. При условие, че ние имахме 15 деца в 4-ти клас и 7 деца в 2-ри клас, учебният процес се връзваше добре, защото става въпрос за начален етап на образование, където са необходими една учителка и една възпитателка. Но преминавайки в по-горен курс, 5-ти и 6-то клас, те започват да изучават различни учебни предмети, по които се изискват различни специалисти и вече не може да бъде само един учител. При преминаването от едната в другата степен на образование, родителите на тези 15 деца, които бяха в 4-ти клас, предпочетоха да ги запишат в града, в първото най-близко училище до кв. „Горни Воден“. До него има път, по който може да се ходи дори пеша и този път е не повече от 3 - 4 минути. Ето това доведе до закриването на училището. То практически престана почти само да съществува. Имаше опасност да продължим от септември месец само с една единствена паралелка от 7 деца в 3-ти клас, като съществуването на училището щеше да е абсолютно необосновано от която и гледна точка да се погледне“, обясни директорът на Дирекция „Хуманитарни дейности“. Величка Стойчева посочи, че никога в Община Асеновград не е закривано училища, в което е имало много ученици. „Винаги са се закривали училища, когато броят на децата падне под 40, под 30 и т.н.“, уточни тя.\r\nТони МИХАЙЛОВ", "date": "2018.03.17", "title": "Величка Стойчева, Община Асеновград: Винаги има опасност да бъдат закрити училища в селата"}
{"url": "http://www.focus-news.net/news/2018/03/17/2500542/tass-poveche-ot-30-hil-dushi-sa-izlezli-ot-iztochna-guta-ot-17-mart-nasam.html", "text": "Повече от 30 хил. души са излезли от Източна Гута в събота,17 март, през пропускателния пункт в Хамурия. Това бе съобщено пред журналисти от представителя на Центъра по примирие на враждуващите страни генерал-майор Владимир Золотухин, предава ТАСС.\r\n„До момента са излезли повече от 30 хил. души. Те продължават да излизат“, заяви Золотухин. По-рано той съобщи, че по хуманитарните коридори излизат повече от 3000 души на час. \r\nСлед приемането на 24 февруари от Съвета за сигурност на ООН на резолюция №2491 с призива към прекратяване на бойните действия в Сирия по инициативата на Русия в източна Гута бе въведена ежедневна петчасова хуманитарна пауза.\r\nПрез първите си дни паузите бяха проваляни от терористите, обстрелващи коридора и насилствено задържащи местните жители, но по-късно ситуацията в региона се стабилизира. Във вторник министерството на отбраната на Русия съобщи за прекратяването на бойните действия в град Дума. Това позволи да се осигури масовото излизане на мирните жители към територията, контролирана от правителствените войски.  Виктор Турмаков", "date": "2018.03.17", "title": "ТАСС: Повече от 30 хил. души са излезли от Източна Гута от 17 март насам"}
{"url": "http://www.focus-news.net/news/2018/03/17/2500506/sopch-poveche-ot-30-tsivilni-sa-zaginali-pri-vazdushni-udari-v-iztochna-guta.html", "text": "По данни на базираната в Лондон „Сирийска обсерватория за правата на човека“ при въздушни удари в контролирания от сирийската опозиция анклав Източна Гута край Дамаск в неделя са загинали 30 цивилни, предава  AFP.\r\nСОПЧ не съобщава чия авиация е нанесла ударите по град Замалка.  Виктор Турмаков", "date": "2018.03.17", "title": "СОПЧ: Повече от 30 цивилни са загинали при въздушни удари в Източна Гута"}
{"url": "http://www.focus-news.net/news/2018/03/17/2500552/pazardzhik-obshto-360-dushi-ot-17-naseleni-mesta-v-oblastta-poluchavat-ot-bchk-topal-obyad-tselogodishno.html", "text": "Общо 360 души от 17 населени места в областта получават от БЧК топъл обяд целогодишно, като тази програма ще продължи до края на 2019 година. Това съобщи за Радио „Фокус“ – Пазарджик Живко Дишков, председател на Областния съвет на БЧК - Пазарджик. По думите му това са социално слаби хора или такива в невъзможност да се самообслужват, които са препоръчани от Дирекция „Социално подпомагане“. „Освен това осигуряваме топъл обяд и на около 7 бездомника, които са настанени в Кризисния център към Община Пазарджик. Те ще получават хранителния порцион до края на месец март, като БЧК има възможност да удължи срока с още 2 месеца“, уточни Дишков. Той добави, че продължават инициативите на червенокръстката организация за набиране на средства за хора в неравностойно положение, включително и чрез една от големите търговски вериги в областта, където е поставена количка за набиране на хранителни продукти.\r\nАлбена ЖИЛЕКОВА", "date": "2018.03.17", "title": "Пазарджик: Общо 360 души от 17 населени места в областта получават от БЧК топъл обяд целогодишно"}
{"url": "http://www.focus-news.net/news/2018/03/17/2500551/kyustendil-regionalna-biblioteka-emanuil-popdimitrov-provezhda-initsiativa-za-svetovniya-den-na-poeziyata.html", "text": "Регионалната библиотека в Кюстендил провежда инициатива за Световния ден на поезията. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. Световният ден на поезията се отбелязва на 21 март. По този повод всеки може да се включи в инициативата на културния институт, който очаква авторски стихотворения или цитати от любими поетични произведения. Те трябва да се занесат в пощенската кутия за споделяне на библиотеката, анонимността може да бъде запазена. Пощенската кутия за споделяне очаква стихотворенията на онези, които ще се престрашат да ги споделят до 21 март в Регионална библиотека „Емануил Попдимитров”, отдел „Заемна за възрастни”. Най-добрите творби ще бъдат публикувани на страницата на библиотека.\r\nВенцеслав ИЛЧЕВ", "date": "2018.03.17", "title": "Кюстендил: Регионална библиотека „Емануил Попдимитров” провежда инициатива за Световния ден на поезията"}
{"url": "http://www.focus-news.net/news/2018/03/17/2500555/angel-terziev-agronom-nepravilnoto-izpolzvane-na-mineralen-tor-mozhe-da-smuti-razvitieto-na-edno-rastenie-a-mozhe-i-da-go-unishtozhi.html", "text": "Едно неправилно използване на съответен минерален тор, например азот – силно завишената доза, може да смути развитието на едно растение, освен това може и да го унищожи. Това каза за Радио „Фокус“ - Пирин Ангел Терзиев, агроном. По думите му особено важно е натрупването на нитрати в почвата, които се предават и на растенията, особено листните зеленчуци – салати, марули, зеле и т. н. „Натрупването на нитрати е много интензивно при положение, че внасяме безразборно азотния тор“, каза Терзиев. По думите му трябва строго да се спазват нормите определени за подхранване на тези зеленчуци. „За да се знае каква норма трябва да се приложи там за подхранването не само на споменатите зеленчуци, но и много други култури, трябва да се прави и почвен анализ на почвата, химически анализ, да се знае какво съдържа - какво количество азот, фосфор, калии и други микроелементи. След това вече трябва да се прецени каква норма на торене трябва да се внесе с цел растението да има полза от това, а не да се получават отрицателни негативни последици като унищожаване на растенията и още по-лошото натрупването на нитрати, които са така вредни за човека“, каза Терзиев.\r\nЛора КАЛЧЕВА", "date": "2018.03.17", "title": "Ангел Терзиев, агроном: Неправилното използване на минерален тор, може да смути развитието на едно растение, а може и да го унищожи"}
{"url": "http://www.focus-news.net/news/2018/03/17/2500549/reuters-britanskoto-pravitelstvo-zayavi-che-za-nego-e-prioritet-grizhata-za-diplomaticheskiya-personal-v-rusiya.html", "text": "Британското правителство съобщи, че негов приоритет е грижата за дипломатическия му персонал в Русия, след като Москва съобщи, че ще изгони 23 британски дипломати на фона на ескалиращата криза в отношенията между двете държави, предава  Reuters.\r\nРешението на Русия е взето, след като Великобритания реши да изгони 23 руски дипломати относно нападението с отровен газ срещу бившия служител на ГРУ в Южна Англия. \r\nБританското външно министерство съобщи, че Съветът за национална сигурност ще се събере през следващата седмица да реши по-нататъшните действия. \r\n„Нашият приоритет днес е грижата за персонала в Русия и помагането на тези, които ще се завърнат във Великобритания“, пише в официално заявление на министерството.  Виктор Турмаков", "date": "2018.03.17", "title": "Reuters: Британското правителство заяви, че за него е приоритет грижата за дипломатическия персонал в Русия"}
{"url": "http://www.focus-news.net/news/2018/03/17/2500557/api-prez-noshtta-se-ochakva-vloshavane-na-vremeto-snegopochistvashtite-firmi-sa-v-gotovnost-za-zimno-poddarzhane-na-republikanskite-patishta.html", "text": "През нощта и утре се очаква съществена промяна във времето. По високопланинските проходи е възможно дъждът да премине в сняг. Това съобщиха от пресцентъра на Агенция \"Пътна инфраструктура\". По разпореждане на председателя на Управителния съвет на Агенция \"Пътна инфраструктура\" инж. Дончо Атанасов всички областни пътни управления и снегопочистващите фирми са в готовност за поддържане на републиканските пътища при зимни условия. Агенция „Пътна инфраструктура“ апелира шофьорите да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.03.17", "title": "АПИ: През нощта се очаква влошаване на времето, снегопочистващите фирми са в готовност за зимно поддържане на републиканските пътища"}
{"url": "http://www.focus-news.net/news/2018/03/17/2500509/tass-potokat-na-tsivilni-napuskashti-iztochna-guta-se-e-uvelichil-znachitelno.html", "text": "Според представителя на руския Център по примирието на враждуващите страни в Сирия генерал-майор Владимир Золотухин потокът на цивилните, напускащи контролирания от опозицията анклав Източна Гута край Дамаск се е увеличил значително и до момента районът е напуснат от повече от 11 хил. души, предава ТАСС.\r\n„До момента са излезли 11,3 хил. души, средно по хуманитарния коридор преминават повече от три хиляди души на час“, заяви Золотухин. \r\nМинистерството на отбраната на Русия води пряка връзка на своята страница в интернет в районите на пунктовете за пропуск на хуманитарните коридори, предназначени за извеждането на цивилните от Източна Гута.  Виктор Турмаков", "date": "2018.03.17", "title": "ТАСС: Потокът на цивилни, напускащи Източна Гута се е увеличил значително"}
{"url": "http://www.focus-news.net/news/2018/03/17/2500553/nova-tv-makedoniya-masovi-protesti-pred-domovete-na-deputati-izpochupiha-shtab-na-sdsm-v-gotivar.html", "text": "Късно тази нощ с камъни и бетонни плочки са били потрошени прозорците на щаба в СДСМ в Гостивар, предава македонското електронно издание „Нова ТВ“. Според изданието случаят се разследва от полицията и се проверява дали нападението е свързано с недоволството от новоприетия Закон за езиците. Заедно с това „Нова ТВ“ съобщава, че десетки граждани са протестирали пред домовете на депутати от СДСМ , които са гласували за приемането на Закона за двуезичността. Протести е имало в Прилеп пред дома на депутати Кети Смилеска, във Велев пред дома на депутата Панче Иванов, а в Делчево полицията е открила разхвърлени позиви с обиди за местния социалдемократически депутат. \r\n„Нова ТВ“ се позовава на съобщение на МВР, че през тази нощ в Македония не е имало сериозни инциденти, като ще се предприемат допълнителни мерки за опазване на осъществения ред и полицейски екипи ще продължат да охраняват домовете на депутатите. Изданието припомня, че веднага след приемането на Закона за употреба на езиците е бил запален автомобилът на депутата от СДСМ от град Виница Славица Шуманска – Митева, която е получавала и заплахи.", "date": "2018.03.17", "title": "„Нова ТВ“ (Македония): Масови протести пред домовете на депутати, изпочупиха щаб на СДСМ в Готивар"}
{"url": "http://www.focus-news.net/news/2018/03/17/2500550/sopch-turski-vazdushen-udar-e-ubil-11-tsivilni-v-afrin.html", "text": "Турски въздушен удар е убил 11 цивилни, опитващи се да избягат от Африн в Северна Сирия, след като турските сили са засилили настъплението в покрайнините от населения с кюрди град, предава AFP.\r\nБазираната в Лондон „Сирийска обсерватория за правата на човека“ съобщава, че повече от 280 цивилни са убити от началото на водената от Турция офанзива срещу кюрдските въоръжени формирования в Африн, започнала на 20 януари. \r\nАнкара постоянно повтаря, че „се грижи“ за избягването на жертви сред цивилните.  Виктор Турмаков", "date": "2018.03.17", "title": "СОПЧ: Турски въздушен удар е убил 11 цивилни в Африн"}
{"url": "http://www.focus-news.net/news/2018/03/17/2500560/diana-stoyanova-avtomobilen-sastezatel-19-ekipazha-sa-se-zapisali-za-uchastie-v-damsko-rali-na-visoki-tokcheta.html", "text": "19 екипажа са се записали за участие в „Дамско рали на високи токчета”. Това каза за Радио „Фокус“-Пирин Диана Стоянова, автомобилен състезател. Спортното събитие ще се проведе от 10.00 часа в неделя, 18 март, на площад „Македония“ в Благоевград. „След петгодишно прекъсване автомобилен спортен клуб „Диамо“, съвместно с Българска федерация по автомобилен спорт и Община Благоевград, решихме да възобновим тази позабравена традиция, защото имаше изключително голям брой запитвания от дами, които има шофьорски книжки и имаха интерес и желание за участие в едно такова мероприятие. Това състезание е напълно любителско, само за жени, като екипажите са изцяло дамски“, заяви Стоянова. \r\nТя уточни, че дамите трябва да притежават шофьорска книжка. „Автомобилите са съвсем стандартни - туристически, които имат валидна гражданска отговорност и са преминали годишен технически преглед. Дамите не е нужно да са с високи токчета, това е с леко чувство за хумор и за една по-интересна и странна емоция. Ако има дами, които искат да се запишат в дена на състезанието, няма да върнем никого“, посочи Стоянова. Участие могат да вземат всички жени, които обичат да шофират, без възрастови ограничения. Очаква се за автомобилната надпревара в Благоевград да пристигнат участници от цялата страна, както и Гърция и Македония. Община Благоевград и Автомобилен спортен клуб „Диамо” са подготвили купи, грамоти и много награди за победителите. Не се изисква такса за участие.\r\n„Дамско рали на високи токчета” ще разчупи стереотипите и ще докаже, че дамите зад волана са също толкова добри шофьори, колкото и мъжете. Състезателните екипажи ще се състоят от пилот и навигатор. Те ще бъдат разделени в два класа според кубатурата на двигателя на автомобила. Екипажите ще демонстрират майсторско управление в три етапа. Възроденото автомобилно шоу обещава атрактивни демонстрации и добро настроение“, каза Стоянова.\r\nЛора КАЛЧЕВА", "date": "2018.03.17", "title": "Диана Стоянова, автомобилен състезател: 19 екипажа са се записали за участие в „Дамско рали на високи токчета”"}
{"url": "http://www.focus-news.net/news/2018/03/17/2500556/nova-makedoniya-makedoniya-kolko-shte-ni-struva-dvuezichnosttai.html", "text": "„Въпреки че бъдещето на Закона за двуезичност все още е неясно, тъй като президентът вече заяви, че няма да го подпише, неизбежно възниква въпросът колко ще струва неговото прилагане на македонските граждани“, пише в коментар скопският вестник „Нова Македония“. Изданието отбелязва, че повечето от експертите отказват да се ангажират с конкретни цифри, но всички са единодушни, че законът ще бъде платен прескъпо от македонска икономика и ще удари по джоба на всички граждани, тъй като няма да се отрази само на държавните институции, но ще засегне и частния сектор. \r\nКато първоначална сума за започване на прилагането на закона, икономистите смятат, че ще са необходими най-малко 1,7 млн. евро, но крайната сума може да бъде и 10 пъти повече от предвиденото. \r\n„Нова Македония“ отбелязва, че прилагането на закона няма да засегне само правителството и парламента, а всички други институции като министерства, митници, здравеопазване, правосъдие, училища и  публични предприятия, които ще трябва да се приспособяват тепърва. Вестникът смята, че първият удар ще го понесат адвокатите и нотариусите, както и магазините, където фискалните сметки трябва да се издават на двата езика.", "date": "2018.03.17", "title": "Нова Македония (Македония) – Колко ще ни струва двуезичността?"}
{"url": "http://www.focus-news.net/news/2018/03/17/2500561/plovdiv-poveche-ot-4-000-dushi-sa-posetili-defile-uikend-v-plovdiv.html", "text": "Повече от 4 000 души са посетили събитието Дефиле „Уикенд в Пловдив“, което се организира за първи път на територията на града, а и в цяла България. Това съобщиха за Радио „Фокус“ – Пловдив от Съвета по туризъм. Събитието е обединило 37 обекта, предлагащи отстъпки между 10% и 50% на жители и гости на градa. Посетителите са имали възможността да се докоснат до богатата и разнообразна програма на знакови туристически обекти, сред които 7 хотела, 9 заведения и 21 културни средища на бъдещата европейска столица на културата. Студенти от Университет по хранителни технологии са посрещали и анкетирали гостите на събитието, а ученици от Професионалната гимназия по туризъм са спомагали с доброволчески труд за по-успешното провеждане на информационната кампания преди и по време на събитието.\r\nСъбитието бе открито на 9 март в Дома на културата „Борис Христов“ със специално изготвена ретроспективна фотоизложба на тема „Гостоприемният Пловдив“, подготвена със съдействието на Регионален исторически музей, които предоставиха архивни снимки на града. На 13 март се състоя награждаването на обектите, участвали в Дефиле „Уикенд в Пловдив“. Отличени бяха победителите в три категории – най-гостоприемен хотел, най-гостоприемно заведение и най-гостоприемно културно средище.\r\nДефиле „Уикенд в Пловдив“ се организира от Съвет по туризъм – Пловдив и Община Пловдив в активно сътрудничество с Университет по хранителни технологии – Пловдив, както и Професионалната гимназия по туризъм.\r\nТони МИХАЙЛОВ", "date": "2018.03.17", "title": "Пловдив: Повече от 4 000 души са посетили Дефиле „Уикенд в Пловдив“"}
{"url": "http://www.focus-news.net/news/2018/03/17/2500547/ekathimerini-oblatsite-se-sabirat-nad-pregovorite-mezhdu-atina-i-skopie.html", "text": "Само няколко дни преди гръцкият външен министър да се отправи към Скопие над преговорите за разрешаването на спора за името на Македония пада сянка, след като се оказва, че неговият колега Никола Димитров описва гръцката позиция по време на своите контакти с политици от Европейския съюз като „граничещи с абсурда“, пише  Ekathimerini.\r\nСпоред дипломатически източници, думите на Димитров не са приети добре в Атина, като методът на действие на властите в Скопие е поставен под въпрос. \r\nМакедонският министър-председател Зоран Заев заяви, че ще разреши спора за името с Атина, за да положи пътя към присъединяването на страната си към НАТО и ЕС.  Виктор Турмаков", "date": "2018.03.17", "title": "Ekathimerini: Облаците се събират над преговорите между Атина и Скопие"}
{"url": "http://www.focus-news.net/news/2018/03/17/2500540/bivshiyat-ministar-profesor-lyubomir-frachkovski-sdsm-shte-plati-tsenata-za-arogantnostta-na-partiyata-na-ali-ahmeti.html", "text": "\"Партията на Али Ахмети успя да прокара Закона за употребата на езиците с невероятна арогантност и нечувствителност, като цената ще я плати коалиционния им партньор СДСМ\". Това заявява пред телевизия \"TВ21\" университетският преподавател и бивш министър на външните и на вътрешните работи Любомир Фръчковски, в коментар за новоприетия закон, който превръща Македония в двуезична държава.\r\nСпоред Фръчковски \"арогантността на партията на етническите албанци, слабостите на закона и поведението им нямат политическо оправдания.\"", "date": "2018.03.17", "title": "Бившият министър професор Любомир Фръчковски: СДСМ ще плати цената за арогантността на партията на Али Ахмети"}
{"url": "http://www.focus-news.net/news/2018/03/17/2500559/baltnewslv-balgariya-otkloni-zhalbata-na-ukrayna-i-podpisa-sdelka-po-mig-29-s-rusiya.html", "text": "България отклони жалбата на Украйна и сключи сделка с руската корпорация „МиГ“ за провеждането на ремонта на 15 съветски изтребители, предава  Baltnews.lv.\r\nВ България заявиха, че единствено руската компания е способна да ремонтира качествено изтребителите МиГ-29, защото България не е поканила други страни към споразумението. Преди година България подписа договор за 51,45 млн. долара за ремонт на изтребители с руската компания до 2022 г. Сделката е преустановена във връзка с жалбата на украинската компания „Укринмаш“. \r\nКоличеството на изправните самолети МиГ-29 в България се намира на критически минимум, което може да попречи изпълнението на международните задължения за охраната на въздушните граници на НАТО. \r\nПо-рано министерството на отбраната на България предложи на руското самолетостроителна корпорация „МиГ“ четиригодишен договор за техническото обслужване на 15 изтребителя МиГ-29. В министерството обявиха, че договорът е разчетен за четири години, неговата стойност  е 81,3 млн. лева.  Виктор Турмаков", "date": "2018.03.17", "title": "Baltnews.lv: България отклони жалбата на Украйна и подписа сделка по Миг-29 с Русия"}
{"url": "http://www.focus-news.net/news/2018/03/17/2500563/vzglyad-rumaniya-gotvi-maydan-za-unishtozhavaneto-na-moldova.html", "text": "Ако се вярва на молдавските общественици, преди началото на масовите вълнения и новия Майдан в Кишинев, чиито крайна цел е обединяването с Русия, остават по-малко от десет дни. Какво е това – празни заплахи или нова политическа реалност, предвещаваща нова гражданска война с неизбежната руска намеса в нея?, пита руското издание Взгляд\"\r\nСледващата събота, 24 март, в Кишинев ще се проведе футболен турнир, където ще се стекат най-разнообразни групи „ултраси“, което ще доведе до ожесточени сблъсъци, твърдят членовете на общественото движение „Воевода“ в свое заявление. Крайна цел на безредиците ще бъде превземането на парламента. „Програма минимум“ е дестабилизацията на ситуацията в столицата на Молдова. \r\nВече на 25 март по време на митинг на „юнионистите“ ще бъде обявена vointa poporuliu – „народната воля“ и „правилният“ политически курс за обединението с Румъния. В редица местни и западни източници това ще бъде представено като национално волеизразяване. \r\nОбществениците твърдят, че още на 10 март в румънския град Яш се е провело събрание с участието на \"примарите\" (термин, близък по аналог до кмета) на редица населени места в Молдова, които са привържениците на „унирята“ – фактическото поглъщане на републиката от Румъния. И това не изглежда абсурдно: по-рано президентът на Молдова Игор Додон поиска обяснение от властите на седем села „решили“ да подпишат декларация за обединение с Русия.\r\nСега събитията се развиват на фона на заявленията на Додон, който предрече гражданска война в случая на „обединение“ между двете страни, но обеща да използва „всички законни методи за запазването на молдавската държавност“.\r\nЗаплахата за гражданска война изобщо не е призрачна, както може да ни се струва: активната експанзия на Румъния вече дълги години е насочена върху непризнаването на молдавците като етнос и към дискредитация на тяхната история. Така децата в молдавските училища вече дълго време изучават предмета „История на румънците“, в която на Молдова, меко казано, се дава второстепенна роля. \r\nТрябва да си спомним, че конституционният съд на републиката одобри преименуването на молдавския език в румънски, за което бе необходимо дори временното отстраняване на Игор Додон от изпълняването на задълженията му.\r\nЦелият този „комплекс румънски мерки“ има напълно логични последствия: на улиците на някога двуезичен Кишинев днес лесно могат да се срещнат младежи, с които не можеш да се разбереш, ако не знаеш молдавски (пардон, румънски) език. Републиката стремително губи връзките си с Русия както на равнище граждани, така и на равнище държави. Постоянните дипломатически скандали с недопускането на руснаци в Молдова станаха постоянни за новинарските агенции, а парламентът приема закони „за борба срещу руската пропаганда“, ограничаващи излъчването на руски медии на територията на републиката. \r\nНе е странно, че на този фон президентът вижда заплаха за гражданско противостоене. \r\nСценарият с „бойните студенти“ изобщо не изглежда невероятен. Достатъчно е да си спомним превземането на парламента през 2009 г. , когато след митинга на „опозицията“ започнаха масови безредици, наричани в западните медии „Революция в „Туитър“. Както е известно протестиращите превземат парламента, устройвайки погром в него. Съгласно свидетелствата на редица експерти „ударната сила“ стават „румънските студенти“, пратени в Молдова с цел държавен преврат. В частност тогавашният президент Владимир Воронин повдигна преки обвинения и заяви, че въвежда визов режим с Румъния.\r\nНо, ако в тези години поводът за вълненията е относително измислен (победата на комунистите на парламентарните избори), днес може да се говори за реална радикализация на настроенията на молдавците. За последните години маршовете на „юнионистите“ с лозунги „Unirea face puterea“ („Единството е сила) станаха нещо обичайно. Междувременно проруските шествия под червени знамена на 9 май събират многочислени граждани на републиката, чувстващи се в едно ментално пространство с Русия. Именно тези групи се намират в „зоната на риска“ за гражданското противостоене, за което заяви Додон. \r\nВсички крачки по осъществяването на „унирята“ от страна на Румъния са напълно прозрачни. Още през 2016 г. Националната либерална партия на страната представи концепция за политика за присъединяването на Молдова. Депутатите от парламента говорят за необходимостта за „обединяването на румънците от двата бряга на Прут“ и създаването на „министерство на обединението“. А наличието на румънско гражданство у  ключовите държавни чиновници на Молдова вече е станало сериозен проблем. \r\nОсвен това, тези същите седем села, устремили се към юрисдикцията на съседната страна, го правят по повод на т.нар. „Малко обединение“ – събитията от 1858-1961 г. , когато в хода на обединението на Влашко и Молдова се случва раждането на Румъния.\r\nСега Румъния се готви за „тържества“ на 24 март (т.е. същото шествие, заради което обществениците биха тревога) по случай столетието от „обединението“ на румънската държава. С други думи, мрачната окупация на Бесарабия от 1918 г. Историческата памет за тези събития е бе жива не толкова до отдавна, но днес забележително е избледняла – вече ги няма свидетелите от тези времена, няма ги и тези, които помнят тези разкази, а новата реалност е създадена с усилията на румънските специални служби и средства за масова информация.\r\nКакво да говорим, ако дори и в Приднестровието, където през 1992 г. влязоха в това число и формирования на румънските националисти и където военният конфликт е спрян едва след намесата на Русия, днес има привърженици на „обединението“, активно изказващи се в местните групи в социалните мрежи. \r\nВ случай на „Униря“ на Молдова и Румъния Приднестровската  република отново е обречена да стане гореща точка – сблъсъкът там ще стане неизбежна реалност.\r\nВпрочем, събитията от преди четвърт век са още свежи  в спомените на Левия бряг на Днестър и отделните, като правило антируски изказвания на „юнионистите“ не намират широка подкрепа в Приднестровската  република. Което за жалост, не може никак да се каже за Молдова“.  Виктор Турмаков", "date": "2018.03.17", "title": "Взгляд: Румъния готви Майдан за унищожаването на Молдова"}
{"url": "http://www.focus-news.net/news/2018/03/17/2500558/sergey-lavrov-v-siriya-deystvat-spetsialni-chasti-na-sasht-velikobritaniya-frantsiya-i-na-reditsa-drugi-strani.html", "text": "Според руския външен министър Сергей Лавров на територията на Сирия действат специалните части на САЩ, Великобритания, Франция и на други страни, предава ТАСС.\r\n„На място се намират специални части на САЩ, Великобритания, Франция и на редица други страни. Това вече не е „война по заместване“, а пряко въвличане във война“, заяви министърът. \r\nТой допълни, че плановете за за разделянето на Сирия трябва да бъдат пресечени незабавно.\r\n„Не мисля, че трябва да разсъждаваме за потенциалното разделяне на Сирия и тези планове трябва ад бъдат незабавно пресечени, това е наше задължение“, уточни Лавров. Виктор Турмаков", "date": "2018.03.17", "title": "Сергей Лавров: В Сирия действат специални части на САЩ, Великобритания, Франция и на редица други страни"}
{"url": "http://www.focus-news.net/news/2018/03/17/2500566/pazardzhik-nad-150-sdruzheniya-na-sobstvenitsi-v-peshtera-kandidatstvat-za-sanirane-po-programata-za-energiyna-efektivnost.html", "text": "Над 150 сдружения на собственици в Пещера кандидатстват за саниране по програмата за енергийна ефективност, съобщи за Радио „Фокус“ – Пазарджик Стоян Йовчев, експерт в Община Пещера. Първите 31 сгради, обединени в 3 ЛОТ-а, са санирани в рамките на 10 месеца. Ремонтните дейности са настойност малко над 2 300 000 лв. \r\n„Проектите се изпълняват от Община Пещера по схема за предоставяне на безвъзмездна финансова помощ за „Енергийна ефективност в периферните райони”. Всички сдружения на собствениците ще имат възможност да подадат документите си в общинската администрация, но предварителната информация е за много по-високи критерии и изисквания към жилищните сгради.  За средства по новата програма ще се кандидатства с работен проект, който се очаква да бъде финансиран от общините. Парите за тези 47 сгради, които са обхванати до момента, бяха 8,5 милиона лева, а сега ще разполагаме с около 1 200 000 лева“, коментира Йовчев. \r\nТой подчерта, че освен жилищни сгради, с европейски средства са санирани включително сградите на Общината, Полицията, Пожарната, Ритуалната зала и Общински детски комплекс.\r\nАлбена ЖИЛЕКОВА", "date": "2018.03.17", "title": "Пазарджик: Над 150 сдружения на собственици в Пещера кандидатстват за саниране по програмата за енергийна ефективност"}
{"url": "http://www.focus-news.net/news/2018/03/17/2500568/fond-ruskiy-mir-na-shipka-e-nespokoyno.html", "text": "В началото на март в България тържествено се отбелязаха 140-години от освобождението от Османско робство. На честванията пристигна делегация от Русия начело с патриарх Кирил. Събитието, обаче, беше помрачено от действията на руската страна, след което патриархът на среща с президента Румен Радев дори говори за своето разочарование от опитите неправилно да се интерпретира съвременната история. Гръмките заявления, последвали тази история, продължават в България, предава  Фонд „Руский мир“.\r\nНапомняме в какво се крие същността на делата. Годината от подписването на Сан Стефанския мирен договор, увенчал Руско-Турската война от 1877-1878 г., в резултат на който България получи независимост получава независимост, отбелязвана всяка страна като национален празник. По наложила се традиция в този ден се провеждат тържества, на които се изброяват народите, внесли своя принос за освобождението на България. Незнайно защо в деня на 140-годишнината от освобождението на страната от Османско робство в началото на списъка, изчетен на парада на паметника на Цар Освободител, се оказаха поляци, финландци и литовци.\r\nПо-късно на срещата с президента Радев патриарх Кирил заяви, че е разочарован от премълчаната роля на Русия за освобождението на България от Османско робство. „България бе освободена от Русия. Не от Полша, не от Литва, не от други страна, а от Русия. Откровено ще кажа, че ми е трудно да слушам позоваване на участието да други страни. Нито полският сейм, нито литовският сейм не вземали решение за началото на войната с Османска Турция“, заяви патриархът. \r\nРазбираемо е, че в деня на празника, който се смята за важен и в Русия, да се говори за подобни неща съвсем не се иска. Въпреки това патриарх Кирил е принуден да направи това. Президентът на България Румен Радев, който изобщо е известен с доброто си отношение към Русия и нееднократно е призовавал към сътрудничество с нея, е принуден да се оправдава. „В никакъв случай не недооценяваме приноса на руската армия в освобождението на България. Но руската армия е многонационални и ние почитаме паметта на всяка нация“, отговори той на патриарха. „Ние уважаваме своята история. В нея е написано, че това е Руско-турска освободителна война. А не полско-турска или каквато и да е друга“, допълни той.\r\nВпрочем, друга е важното: много обикновени българи както и преди се отнасят добре към руснаците и към Русия. Ненапразно тук са уседнали и комфортно се чувстват множество наши съотечественици, които също участваха в тържествата по случай освобождението на страната. \r\nВ много училища и университети се изучава руски език, провеждат се излъчвания на руско кино, концерти имат артисти от Русия. България е страна със силни русофилски традиции. Ежегодно тук се провеждат събирания на десетки хиляди русофили. \r\nЗа това напомни и самият патриарх Кирил, който обикновените жители по време на обиколката му в страната приветстваха с руски знамена. Преди занимаването си той призова българските политици да се вслушват в народа, който храни дълбока признателност на руския народ за освобождението на страната. „Бих ви посъветвал да отчитате настроенията на народа , докато изграждате отношенията с външния свят. Бих помолил в своята политическа дейност да помните историята. И каквато и да е политическата конюнктура, не забравяйте за Шипка“, заяви водачът на Руската православна църква. \r\nДумите за неприятния инцидент можеха да се забравят, но като че ли в самата България искат да раздухат този скандал. \r\nДни след това вицепремиерът Валерий Симеонов, говорейки за съвършено странични работи, изведнъж си спомни за посещението на патриарх Кирил, при това го направи с преднамерено пренебрежителен тон. Той свърза сумите, казани от патриарха, който Симеонов нарече със светското му име, с агресивната риторика на президента на Турция Реджеп Тайип Ердоган. „Интересно е друго, свързано с неотдавнашното му заявление с поведението на патриарх Кирил, който се води аналогично. В смисъл Владимир Гундяев, използвайки ролята на си на патриарх на Русия. В неговата реч също прозвучаха агресивни заявления и претенции към българската държава. Не се заемам да тълкувам целите и поведението на Ердоган, но смятам, че между тези две събития има връзка и че срещу България като държава, която не влиза в орбитата на тези две големи страни – Русия и Турция се води определен политически натиск“, обясни Симеонов думите си.\r\nВицепремиерът разви своята мисъл, заявявайки, че България все още не се чувства самостоятелна. „Нямаме самочувствието, което трябва а имаме, давайки живота на стотици хиляди достойни българи, отстояващи на фронтовете на балканския полуостров териториалната цялост и обединението на България. Които разгромяват турската войска и руската армия. Изгонвайки ги от традиционно нашите български земи“, заяви българският политик. „Но за жалост за 45 години социализъм традиционните български ценности са изменени, цялата ценностна система. Това блуждаене за последните 20-30 години не може да се остави отпечатък върху общественото самочувствие, върху общественото самосъзнание“. \r\nПо-нататък той обвини патриарха, че е „изкопал костите на другите нации, дали своя живот на територията на България. Изкопал ги е, за да остави само руските. Макар и ако се влезе в историческата действителност, във фактологията, ще се окаже съвсем друго. Но няма да продължавам повече, за да не ме обвинят, че съм русофоб“.\r\nРазбира се, вицепремиерът Симеонов, освен това, че е посредствен оратор, не е първият политик, който пропуска добрата възможност да се запази мълчание. И все пак, това не е само лично мнение на отделен, макар и високопоставен политик.\r\nОчевидно това е мнението на значителна част от българската политика, която е ориентирана към Европейския съюз. Още на следващия ден министърът на външните работи на България Екатерина Захариев направи следното изявление: „Тъй както сме благодарни на Русия, така трябва да сме благодарни и други народи, които са участвали в освобождението.“\r\n\"И ние сме дали немалко на Русия, дали сме азбуката и не изискваме ежедневни благодарности  за това“, добави тя.\r\nЦялата тази история напомня на друга. Помните ли? ПРез 2015 г. външният министър на Полша Гжегож Схетина са освобождението на Освиенцим благодари… на украинските войници. На това основание, че концлагерът е освободен от войските на Първи украински фронт, значи и войниците са били украинци. Тогава, впрочем, поляците направиха всичко, за да накарат президента на Русия Владимир Путин да се откаже от участие на паметните тържества.\r\nПрав е главата на синодалния отдел за външни църковни връзки на РПЦ митрополит Иларион Волоколамски, че всички страни от бившия Варшавски блок са склонни към преразглеждане на историята  и се стремят да намалят ролята, която Русия изиграва в най-важните европейски събития. Този процес тече и в България, макар и местните политици все още не искат да ги смятат за русофоби. \r\nЗасега в България паметниците на руските войници и генерали стоят, сложно се забравя за това кой именно пролива кръвта си за освобождението на страната от османско владичество. За това напомня и установения на един от централните площади на София паметник на Царя Освободител Александър Втори. Който, разбира се е и цар на поляците,  велик княз на финландците, но все пак най-много е известен просто като руски цар.  Виктор Турмаков", "date": "2018.03.17", "title": "Фонд „Руский мир“ : На Шипка е неспокойно"}
{"url": "http://www.focus-news.net/news/2018/03/17/2500564/tass-bosnenskite-sarbi-mechtayat-da-se-obedinyat-sas-sarbiya-tvardi-milorad-dodik.html", "text": "Ако получат право да се изкажат за съдбата на Република Сръбска, босненските сърби биха провели незабавно референдум за обединяване със Сърбия. Това заяви президентът на Република Сръбска Милорад Додик, предава руската информационна агенция TACC.\r\n„Босна и Херцеговина е началото на Република Сръбска, тя е необходимост, а Сърбия е желанието. Вкараха ни в Босна и Херцеговина, наложиха ни международен диктат. Още повече, че в Дейтънското мирно споразумение е написано, че Босна и Херцеговина се състои от две държави и три народа, които са източник на суверенитет и решения на съвместно ниво“, обясни Додик. \r\n„Не можем да пренебрегнем друг фактор: повечето сърби и днес, ако имаха възможност да се изкажат за Република Сръбска, незабавно биха провели референдум за присъединяване към Сърбия. Защо не можем да говорим за това? Казват ни, че е политически некоректно, но коректно ли е вече 20 г. да нарушават нашите права, автономия и свобода?“, продължава президентът на Република Сръбска.\r\nСпоред него Република Сръбска има всички признаци на държава и е единствената нормално функционираща част на Босна и Херцеговина, в която нивото на общото управление е унищожено и няма взаимно разбиране. „Сръбският народ в Република Сръбска преживява 20 г. мъчение и международна намеса, но не се отказва от своята държава\", категоричен бе Додик.Тереза Герова", "date": "2018.03.17", "title": "ТАСС: Босненските сърби мечтаят да се обединят със Сърбия, твърди Милорад Додик"}
{"url": "http://www.focus-news.net/news/2018/03/17/2500570/katya-nikolova-ozhs-bsp-zhenite-vizhdat-v-nas-organizatsiyata-koyato-zashtitava-tehnite-interesi.html", "text": "Националният съвет (НС) на Обединението на жените-социалистки (ОЖС) проведе заседание, на което обсъди  дейността на клубовете през изминалата година и целите през 2018 г. Това съобщиха от пресцентъра на НС на БСП. „През изминалата година обединението активно, чрез своите клубове в страната, участваше в подготовката и провеждането на предсрочните парламентарни избори, както и в провелите се частични. ОЖС в БСП засили дейността  на клубовете си, като реализира редица мероприятия, които намериха своя отзвук  в обществения живот по региони, в приобщаването на други женски неправителствени организации към нашите инициативи. Жените виждат в нас организация, която защитава техните интереси, а в БСП – виждат партията, която може да промени България”, заяви председателят на ОЖС в БСП Катя Николова по време на заседанието. Тя посочи и главната цел на обединението – да работи за разширяване влиянието му като силна и авторитетна политическа организация, с роля и място в обществено-политическия живот по места и за увеличаване подкрепата за БСП.\r\nПо време на заседанието бяха споделени добри практики и инициативи от дейността на клубовете, в които освен членовете и симпатизантите на левицата, са привлечени и външни експерти. Съвместната работа  с културни институти, социални заведения, други леви партии  и  неправителствени организации допринася за по-успешни акции и дава решения за общността, споделиха  членове на обединението. Неотменна част от дейността на голяма част от клубовете на движението в страната остава подпомагането на социално уязвимите групи, самотни и възрастни хора в неравностойно положение.\r\nТемата  за повече жени в политиката прие и друго измерение – за повече решени проблеми в общините, в населените  места, с грижа за хората и техните потребности. Реалното ни участие в политиката трябва да намери своя отзвук. Предложенията на жените социалистки за законодателни промени, свързани с  бедността и безработицата, както и по други наболели проблеми, поставени и обсъждани в различните женски формати на обединението, да бъдат предадени на жените – народни представители от БСП. Това е начинът ОЖС да изпълнява своята мисия да участва ангажирано и дейно във формиране политиките на БСП и да поставя на вниманието на ръководството проблемите на жените, бе общото заключение на членовете на НС на ОЖС.", "date": "2018.03.17", "title": "Катя Николова, ОЖС-БСП: Жените виждат в нас организацията, която защитава техните интереси"}
{"url": "http://www.focus-news.net/news/2018/03/17/2500554/redzhep-tayip-erdogan-turskite-sili-shte-vlyazat-v-afrin-vseki-moment.html", "text": "Президентът на Турция Реджеп Тайип Ердоган заяви, че подкрепяните от турската армия сирийски сили са обградили центъра на град Африн в северозападна сирия и са готови всеки момента да влязат в него, предава Anadolu Agency.\r\n„Скоро ще навлезем в Африн и ще обявим добрите новини всеки момент“, заяви Ердоган по време на конгрес на своята „Партия на справедливостта и развитието“ в провинцията Мардин. \r\nНа 20 януари Турция стартира операция „Маслинова клонка“, за да прочисти кюрдските въоръжени сили от региона. Виктор Турмаков", "date": "2018.03.17", "title": "Реджеп Тайип Ердоган: Турските сили ще влязат в Африн всеки момент"}
{"url": "http://www.focus-news.net/news/2018/03/17/2500562/emil-kabaivanov-kmet-na-karlovo-predlozhenite-promeni-v-zakona-za-chastnata-ohranitelna-deynost-razshiryavat-vazmozhnostite-no-ne-reshavat-problema.html", "text": "Предложените промени в Закона за частната охранителна дейност разширяват възможностите, но не решават проблема. Това каза за седмичното публицистично предаване „Метроном“ на Радио „Фокус“ Емил Кабаиванов, кмет на Община Карлово. Той уточни, че законът и сега дава възможност кметовете да сключват договори за охрана на обекти на територията на общината. По думите му едно е Общината да има договор с частна охранителна фирма, друго е да разполага с общинска полиция, от която финансова възможност да се възползват имат само 9 общини на територията на страната. „Това са най-големите и най-богати общини, които имат договор с МВР. В досегашното законодателство полицаите от тази общинска полиция се водеха като щатни в Районните управления на полицията, а заплатите им се изплащаха от общините. Сега с предложените промени има възможност Общината да назначава тези общински полицаи на щат в самата Община и да им изплаща заплатите. Промените не решават проблема с необходимите финанси, които общините трябва да имат, за да могат да си позволят общинска полиция. Едно е да назначиш 15 или 20 общински полицаи, друго е кметът да има възможността оперативно да работи с униформената полиция на територията на неговата община“, добави Емил Кабаиванов. Той даде пример именно с Община Карлово, като обясни, че бюджетът на изграденото от него общинско звено е два пъти по-малък от това, което би плащал на която и да е частна охранителна фирма. Кметът на Община Карлово добави, че въпреки това нито общинските звена, нито частните фирми имат правата, които имат общинските полицаи.", "date": "2018.03.17", "title": "Емил Кабаиванов, кмет на Карлово: Предложените промени в Закона за частната охранителна дейност разширяват възможностите, но не решават проблема"}
{"url": "http://www.focus-news.net/news/2018/03/17/2500565/stolichna-obshtina-vav-vrazka-s-ochakvaniya-silen-vyatar-v-sofiya-napomnyame-na-grazhdanite-da-obezopasyat-nezakrepeni-predmeti-na-terasi-ili-prozortsi.html", "text": "Във връзка с обявения жълт код и прогноза за пориви на силен вятър в София напомняме на гражданите да обезопасят незакрепени предмети на тераси или прозорци на жилища, офиси и търговски обекти и да бъдат внимателни при придвижването си. Това съобщиха от пресцентъра на Столична община.\r\nОт Общината призоваха изпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им, а собствениците на търговски и рекламно-информационни елементи също да проверят обектите си. \r\nЧетири екипа на дирекция „Аварийна помощ и превенция” към Столична община са на терен и реагират на място при сигнали.", "date": "2018.03.17", "title": "Столична община: Във връзка с очаквания силен вятър в София напомняме на гражданите да обезопасят незакрепени предмети на тераси или прозорци"}
{"url": "http://www.focus-news.net/news/2018/03/17/2500567/olga-parlicheva-nauchavayki-za-sanstefanskiya-mir-grigor-parlichev-tragva-s-fener-posred-nosht-po-ohridskite-kaldarami-da-obyavi-che-shte-se-osvobodi-i-makedoniya.html", "text": "Григор Пърличев е получавал и четял вестниците от първите издания на новопрохождащия възрожденски периодичен печат. Научавайки от вестниците за подписване на договора в Сан Стефано, въпреки опасността от турските заптиета, Пърличев тръгнал с фенер посред нощ по охридските калдъръми и къщи, тропал по вратите и казвал: „Ставайте, люде, ставайте – Тракия, Добруджа и Мизия се освободиха, скоро ще бъде освободена и Македония“. Това разказа в интервю за Агенция „Фокус“ Олга Пърличева, потомка на Григор Пърличев, за неговия живот, дейност и творчество. „Спомените за Григор Пърличев сме научавали от баща ни Григор, а той от своя баща Кирил Пърличев. Тъкмо Кирил  Пърличев пише през 1928 г. на страниците на „Македонски преглед“ своята характеристика за баща си по спомени, сведения и документи на други свои съвременници, които са били и колеги на Григор Пърличев по време на неговата дейност в Македония и в България. Там са изложени абсолютно всички непознати неща, които водят към родовия спомен. Най-открояващ между всички е, че той помни бащи си преди всичко обграден между книги“, поясни Пърличева. По думите й става въпрос за  безброй речници, художествени, философски, исторически, поетични и всякакви съчинения, с които той е бил обграден и непрекъснато е държал в ръка други книги, които е превеждал от френски, италиански, руски и гръцки език. „Те са му били, както пише Кирил Пърличев, „неразделни другари и събеседници през целия му живот“. Кирил Пърличев дава сведения за богатата библиотека на Григор Пърличев. Малко разпространяван факт е как Григор Пърличев е притежавал книги от Лафонтен, Ларошфуко, Бокачо. Много от тях  ги е превеждал, защото освен всичко е един от най-големите преводачи от периода на Българското възраждане. Изпитвал е много дълбок пиетет към книгата и писаното слово. За това имаме сведения от спомените на Царевна Миладинова в нейната книга „Епоха, земя и хора“, в която описва преподавателя Пърличев в Солунската гимназия. Тя казва колко ученолюбив и колко отдаден на книгите си е бил старият Пърличев“, допълни Олга Пърличева. \r\nДеница КИТАНОВА", "date": "2018.03.17", "title": "Олга Пърличева: Научавайки за Санстефанския мир, Григор Пърличев тръгва с фенер посред нощ по охридските калдъръми да обяви, че ще се освободи и Македония"}
{"url": "http://www.focus-news.net/news/2018/03/17/2500573/milorad-dodik-republika-srabska-ima-pravo-na-svoya-armiya-dokato-kosovo-ne.html", "text": "Президентът на Република Сръбска Милорад Додик зададе въпроса как може да се говори за появата на собствена армия у сепаратистко Косово, което дори не се споменава в международните документи, докато се оспорва правото на Република Сръбска да формира собствени въоръжени сили, което ѝ се гарантира в Дейтънските споразумения. Съответното заявление Додик направи на 15 март в Белград, по време на мероприятията по повод Деня на Република Сръбска, предава EurAsia Daily.\r\nДодик също така помоли президента на Сърбия Александър Вучич да се отделя проблема на Косово от този на Република Сръбска и подчерта, че последната винаги внимателно следи събитията в Косово, защото и там живеят сърби.\r\n„Босна и Херцеговина за нас е мястото, където трябва да живеем, но мястото на нашите желания е тук“, заяви Додик. Той подчерта, че е неправилно сърбите от Република Сръбска да се наричат „босненски сърби“ – те са просто сърби. \r\nСпоред него РС има очертания на държавност, тя е важен фактор за всички политически процеси не само в Босна и Херцеговина, но и в региона. \r\nПо-рано, по време на скорошното си посещение в Прищина представителят на Държавния департамент на САЩ Уес Мичъл заяви, че САЩ подкрепят трансформацията на Силите за сигурност на Косово в пълноценна армия и никой няма право на вето, когато става дума за сигурността на Косово. \r\nПрессекретарят на МВнР на Русия Мария Захарова заяви на 15 март, че създаването на самостоятелни въоръжени сили на Косово- политическо образование, реалният статут на което не може дори да се приближи до държавния – още по-силно задълбочава и без това напрегната ситуация на Балканите.  Виктор Турмаков", "date": "2018.03.17", "title": "Милорад Додик: Република Сръбска има право на своя армия, докато Косово - не"}
{"url": "http://www.focus-news.net/news/2018/03/17/2500578/nimh-oranzhev-kod-za-silen-vyatar-obilen-dazhd-i-poleditsi-e-v-sila-za-razlichni-oblasti-v-stranata-na-18-mart.html", "text": "Оранжев код за силен вятър е в сила за цялата страна, в някои области ще вали обилен дъжд, в други ще се образуват поледици, сочи справка на сайта на НИМХ. \r\nВ 24 области на страната е в сила оранжев код за силен вятър и обилни валежи:От Видин, Монтана, Враца, Плевен, Ловеч, Габрово: \r\nЩе духа умерен до силен вятър от северната четвърт и с него температурите бързо ще се понижат. Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 25 л/кв.м, в Предбалкана ще са и повече.Велико Търново, Търговище и Шумен:\r\nЩе има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв.м. Вятърът ще се ориентира от североизток и ще е със средна скорост 10 - 15 м/с и пориви до 20 м/с. Тмпературите бързо ще се понижат.Варна:\r\nЩе духа силен и временно бурен североизточен вятър - 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който вечерта в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 10 и 20 л/кв.м.Бургас, Ямбол, Сливен, Стара Загора, Хасково:\r\nЩе духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв.м.Кърджали:\r\nЩе духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв.м.Пловдив, Смолян, Пазарджик, Благоевград, Кюстендил, Перник, София-град, София-област:\r\nЩе има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв.м. Ще духа умерен до силен северозападен вятър със средна скорост 10 - 15 м/с.\r\nВ 4 области е в сила оранжев код за силен вятър и поледици:Русе, Разград, Силистра:\r\nЩе духа силен до бурен североизточен вятър и него температурите значително ще се понижат. Ще ума валежи от дъжд, които с понижението на температурите ще преминат в сняг. Ще има условия за образуване на поледици. Сумарни количества между 20 и 35 л/кв.м, в отделни райони и повече.Добрич:\r\nЩе духа силен и временно бурен североизточен вятър - 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който след обяд в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 15 и 20 л/кв.м.\r\nПо Черноморието е обявен жълт код. Очаква порив на югозападен вятър до 20 м/сек.", "date": "2018.03.17", "title": "НИМХ: Оранжев код за силен вятър, обилен дъжд и поледици е в сила за различни области в страната на 18 март"}
{"url": "http://www.focus-news.net/news/2018/03/17/2500577/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се осъществява преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пропусквателни пунктове на българо-гръцката граница.\r\nЛора КАЛЧЕВА", "date": "2018.03.17", "title": "Благоевград: Без проблеми се осъществява преминаването през ГКПП „Кулата“"}
{"url": "http://www.focus-news.net/news/2018/03/17/2500575/lilyana-arsova-glavna-direktsiya-turisticheska-politika-opisanite-ot-kzp-nerednosti-ne-predpolagat-zatvaryane-na-hotela-v-selo-chiflik-te-syakash-ne-se-otnasyat-za-hotela-na-uzhasite.html", "text": "Описаните от КЗП нередности изобщо не предполагат затваряне на хотела в село Чифлик, нещо повече - те сякаш не се отнасят за “хотела на ужасите”. Това каза за Агенция „Фокус“ Лиляна Арсова, главен директор на Главна дирекция \"Туристическа политика\" към Министерство на туризма по повод казуса с хотел „Чифлика палас ризорт и релакс“ в троянското село Чифлик, на който министерството ще отнеме категоризацията заради изключително неприемливи условия. „Изключително много се радваме, че след като министър Николина Ангелкова разпореди незабавна проверка на хотел “Чифлика палас ризорт и релакс” и заяви, че ще направи всичко възможно хотелът веднага да бъде затворен, и други отговорни институции започнаха да откликват“, изтъкна тя. „Положително е, че в действията, които трябва да защитят интересите на потребителите ще ни подкрепи и Комисията за защита на потребителите (КЗП). Това е органът, който в момента осъществява последващия контрол по Закона за туризма“, посочи Лиляна Арсова. „Председателят на КЗП Димитър Маргаритов обяви, че експертите му са сигнализирал и Министерството на туризма през 2015 и 2016 година за нередности в хотела в Чифлик. Описаните тогава от КЗП нередности обаче изобщо не предполагат затваряне на хотела, нещо повече те като че ли не се отнасят за “хотела на ужасите” в Чифлика, който министерството инспектира преди дни“, заяви тя. „В нарушенията, установени от КЗП през 2015 година се казва, че в хотела няма фризьорски салон, портиер не посреща гостите, пиколо не взема багажа им, а в сигнала от 2016 година е упоменато дори, че в едната дневна на апартамент няма поставена ваза, което се изисква за категорията. Липсвали са и хавлиени кърпи“, коментира Лиляна Арсова. „Никъде в сигналите не са описани падащи плоскости, мухлясали стаи, апартаменти в мазето и всякаква липса на отопление. А точно това и опасността за здравето на туристите, са основанията на министъра на туризма да иска отнемане на всичките звезди на хотела и по този начин пълното му затваряне“, изтъкна тя. „Обръщам внимание на колегите от КЗП, че съгласно чл. 176, от Закона за туризма, министърът на туризма със заповед понижава категорията на категоризираните от него туристически обекти (в случаите на неизпълнение на изискванията на наредбата за категоризация) по предложение на Комисията за защита на потребителите. Към предложението се прилага цялата административна преписка по установяване на съответното административно нарушение“, поясни Лиляна Арсова. „В Министерство на туризма не е постъпвало предложение от КЗП за понижаване на категорията. Не е представяно копие на административната преписка на министъра на туризма по установяване на административните нарушения“, заяви тя.", "date": "2018.03.17", "title": "Лиляна Арсова, Главна дирекция \"Туристическа политика\": Описаните от КЗП нередности не предполагат затваряне на хотела в село Чифлик, те сякаш не се отнасят за “хотела на ужасите”"}
{"url": "http://www.focus-news.net/news/2018/03/17/2500579/olga-parlicheva-v-balgariya-na-koyato-grigor-parlichev-posveti-zhivota-si-nyama-nito-edno-uchilishte-chitalishte-i-pametna-plocha-na-koyato-da-okichim-lavrov-venets.html", "text": "В България, на която Григор Пърличев посвети живота, делото и творчеството си, няма нито едно училище, читалище и паметна плоча, на която да окичим лавров венец. Това каза в интервю за Агенция „Фокус“ Олга Пърличева, потомка на Григор Пърличев, за неговия живот, дейност и творчество. По думите й 125 години след кончината на Пърличев, се говори неюбилейно. „Редовно съм канена на така наречените Пърличеви беседи в Охрид лично от културния отдел на Охридската община, кметство, в който се провеждат маратони от събития. Там има две училища, назовани на Григор Пърличев. Културният център в града се нарича Григор Пърличев. Библиотеката носи това име. Там се полагат венци, а в Майка България, на която той посвети целия си живот, дело и книжовно творчество, няма нито едно училище, нито едно читалище, нито една паметна плоча, за бюст-паметник да не говорим, на който бихме могли, както правим в Охрид да окичим лавровия венец“, коментира Пърличева. Тя цитира пророческо завещание на Пърличев към идните поколения. „Пишейки за своята автобиография, той казва: „Нека знаят и това младите, че не пиша от собствена своя гордост, но за възвишение на народната. Защото дотолкова ние българите сме били ругани и презрени от сите народности, щото време е вече да се опомним. Българското трудолюбие редко се намира в другите народи. То ни е облагородило, било е и ще бъде наше спасение. Ако е истина, че безделието е майка на всите зла, то истина е, че трудът е баща на всички добрини. Какво преимущество могат да имат пред нас другите народности, като слушал съм всеобщите над нашия народ ругания. Целият си живот и аз съм прекарал с мисълта, че не струвам нищо. Тази същата мисъл ме е отстранявала от най-високите кръгове на обществото, без които никой не би могъл да бъде знаменит гражданин, нито писател. Верно е, че горделивият никога не прокопсва, но верно е, че който презира себе си, е самоубийца. Първият грях, разбира се, е по-опасен, но ние нашият народ, трябва да се пазим повече от втория и да се уповаваме на силите си и на собствените си трудове“. Това е, което бих искала да кажа като послание към днешните и идните поколения от името на Пърличев“, каза Олга Пърличева. \r\nДеница КИТАНОВА", "date": "2018.03.17", "title": "Олга Пърличева: В България, на която Григор Пърличев посвети живота си, няма нито едно училище, читалище и паметна плоча, на която да окичим лавров венец"}
{"url": "http://www.focus-news.net/news/2018/03/17/2500576/plyus-info-makedoniya-na-23-mart-v-bryuksel-shte-se-provede-sreshta-mezhdu-aleksandar-vuchich-i-hashim-tachi.html", "text": "Президентът на Сърбия Александър Вучич и неговият косовски колега Хашим Тачи ще проведат на 23 март среща в Брюксел, предава македонската медия „Плюс Инфо“.\r\n„Срещата е в рамките на диалога за нормализиране на отношенията между двете страни“, съобщават косовските медии, позовавайки се на  съобщение от екипа на върховния представител на Европейския съюз по въпросите на външните работи и политиката на сигурност Федерика Могерини.\r\nПо време на срещата ще се обсъдят нормализирането на отношенията в рамките на диалога с посредничеството на ЕС и „ще се работи за по-нататъшното изпълнение на подписаните договори“. Виктор Турмаков", "date": "2018.03.17", "title": "„Плюс Инфо“ (Македония): На 23 март в Брюксел ще се проведе среща между Александър Вучич и Хашим Тачи"}
{"url": "http://www.focus-news.net/news/2018/03/17/2500572/aleksandar-vuchich-prodalzhavame-razgovorite-s-albantsite-vapreki-che-ne-im-vyarvam-za-nishto.html", "text": "Президентът на Сърбия Александър Вучич заяви, че ще продължи преговорите за намиране на компромисно решение на проблема между Белград и Прищина, тъй като по неговите думи, това е необходимо за по-добро бъдеще на Сърбия, съобщава македонската агенция Макфакс. \r\nДържавният глава заяви: „ще продължим преговорите с албанците, въпреки че не им вярвам за нищо“, като президентът допълни, че Белград „няма друг избор“. \r\n„Можем да намерим компромисно решение, защото ако не бъде компромисно, няма да има решение“, подчерта още Вучич по време на пресконференция. Президентът показа пред репортери Брюкселския договор, подчертавайки, че шест от 15-те му точки „са си останали на хартия“. : Цанко Цолов", "date": "2018.03.17", "title": "Александър Вучич: Продължаваме разговорите с албанците, въпреки че не им вярвам за нищо"}
{"url": "http://www.focus-news.net/news/2018/03/17/2500581/sofiya-ekipi-na-direktsiya-avariyna-pomosht-i-preventsiya-sa-otreagirali-na-dva-signala-za-padnali-kloni-i-darveta-v-rezultat-na-silniya-vyatar.html", "text": "Екипи на Дирекция „Аварийна помощ и превенция” към Столична община са отреагирали на два сигнала за паднали клони и дървета в резултат на силния вятър в София. Това съобщиха от пресцентъра на Общината.\r\nВъв връзка с обявения жълт код за силен вятър четири екипа на дирекция „Аварийна помощ и превенция” са на терен. От общината напомнят на гражданите да бъдат внимателни при придвижването си на открито и особено в паркове и лесопаркове, както и да обезопасят незакрепени предмети от тераси или прозорци на жилища, търговски обекти. Прогнозата е за динамично време. \r\n\"Изпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си\", призовават още от Столична община.", "date": "2018.03.17", "title": "София: Екипи на Дирекция „Аварийна помощ и превенция” са отреагирали на два сигнала за паднали клони и дървета в резултат на силния вятър"}
{"url": "http://www.focus-news.net/news/2018/03/17/2500583/sofiya-trima-mladezhi-sa-hvanati-ot-politsiyata-s-narkotitsi-v-dvor-na-uchilishte-v-zh-k-ilinden.html", "text": "В хода операция по противодействие на притежанието и разпространението на наркотици на територията на столични училища и в близост до тях, проведена на 15 март т.г., криминалисти на СДВР са задържали 19-годишната Ж. В. и двама 17-годишни – момче и момиче. Те били засечени в двора на професионална гимназия в ж. к. „Илинден“. Това съобщиха от пресцентъра на МВР. Последвали личен обиск и претърсване в дома на Ж. В., при които криминалистите намерили суха тревиста маса, разпределена в множество различни разфасовки, дала реакция на марихуана. Общото количество на иззетата дрога е 69 грама. \r\nПо случая било образувано досъдебно производство, а материалите – докладвани на Софийска градска прокуратура. С постановление на прокуратурата, 19-годишната е привлечена като обвиняема по чл. 354 а от НК и й е наложена мярка за неотклонение „парична гаранция“ в размер на 1000 лева. Двамата непълнолетни са предадени на родителите си. Работата по документирането на случая продължава.", "date": "2018.03.17", "title": "София: Трима младежи са хванати от полицията с наркотици в двор на училище в ж. к. „Илинден“"}
{"url": "http://www.focus-news.net/news/2018/03/17/2500585/rbk-deyli-petro-poroshenko-zaracha-v-konstitutsiyata-na-ukrayna-da-se-zakrepi-stremezhat-y-da-se-prisaedini-kam-nato.html", "text": "Украйна подготвя промени в Конституцията си, които трябва да консолидират курса на страната за присъединяване към НАТО. Заповедта беше дадена от президента Петро Порошенко, предава „РБК Дейли“.\r\nПетро Порошенко нареди да подготви проект за изменение на Конституцията на Украйна, който ще консолидира в основния закон на страната желанието за членство в НАТО и ЕС. „Подчертаваме, че ще настояваме за приемането на План за действие за членство в НАТО за Украйна. Аз, между другото, съм дал заповед да се подготви проект за изменения на Конституцията на Украйна, която  на ниво основен закон ще засили желанието ни да се присъедини към НАТО, да се присъединим към ЕС“, заяви украинският президент.\r\nВ края на февруари, представителят на президента на Украйна Ирина Луценко заяви, че Киев обмисля възможността за промяна на конституцията на страната, която  да фиксира курса за интеграция в НАТО. „Ние мислим за осигуряването на евроатлантическия и европейския курс в един от разделите на Конституцията на Украйна. Подобен разговор се провежда, за да дадем сигнал на нашите международни и европейски партньори, че Украйна сериозно обмисля въпроса за интеграцията в НАТО“, заяви тя.\r\nИнформацията за това по-късно потвърди и Петро Порошенко. Украинският лидер обясни, че това ще позволи да се даде насока на Киев „за години напред“. Президентът специално отбеляза, че подобни изменения ще станат „застраховка“ за Украйна във връзка със ситуацията, когато „антиевропейските политически сили, които се стремят към отмъщение“, надигат глава. Преди това през лятото на 2015 г. Порошенко оцени времето, необходимо на Киев да се присъедини към Алианса на шест или седем години.\r\nСтремежът на Украйна към членство в НАТО е признат в Самия алианс. Така че на 10 март в интернет-страницата на организацията Украйна беше обявена за партньорска държава, която се стреми да постигне членство в Алианса.  Редом с Грузия, Босна и Херцеговина и Македония тя бе  включена в списъка. \r\nКурсът за присъединяване към НАТО вече е фиксиран в закона \"За основите на вътрешната и външната политика\", който беше приет през юни 2017 г. В документа приоритетите са интеграцията на Украйна в европейското политическо, икономическо и правно пространство с цел да стане член на Европейския съюз и да се присъедини към евроатлантическото пространство за сигурност.\r\nПонастоящем външната политика на Украйна е закрепена в чл. 18 от Конституцията на страната. „Външното политическата дейност на Украйна е насочена към осигуряване на собствените  национални интереси и сигурност, като се поддържа спокойно и взаимно изгодно сътрудничество с международната общност въз основа на общоприетите принципи и норми на международното право“ Виктор Турмаков", "date": "2018.03.17", "title": "„РБК Дейли“ : Петро Порошенко заръча в конституцията на Украйна да се закрепи стремежът й да се присъедини към НАТО"}
{"url": "http://www.focus-news.net/news/2018/03/17/2500587/kap-emil-grigorov-chetvarti-artileriyski-polk-v-asenovgrad-zaema-svoeto-dostoyno-myasto-v-sastava-na-suhopatnite-voyski-i-vaorazhenite-sili-na-balgariya.html", "text": "Четвърти артилерийски полк в Асеновград заема своето достойно място и стои стабилно като формирование от състава на Сухопътните войски и Въоръжените сили на България. Това каза за Радио „Фокус“ – Пловдив капитан Емил Григоров, старши специалист в командването на полка, по повод навършването на 90 години от създаването  на формированието. По думите му командващите отбраната и Въоръжените сили на България са изказали мнение, че Четвърти артилерийски полк е едно от най-добре подготвените формирования от състава на Сухопътните войски. \r\nКапитан Емил Григоров разказа, че историята на полка в Асеновград започва на 28 февруари 1928 година, когато е създаден Втори армейски артилерийски полк. „Това е нашият предшественик. Ние сме наследници именно на Втори армейски артилерийски полк, като той е с явно наименование Варненски брегови укрепен пункт. Всички знаем, че несправедливите клаузи на Ньойския мирен договор лишават България от тежко въоръжение, от системи с голям калибър, а това е един начин елегантно да се избегнат тези клаузи. Полкът стои една годна в град Варна. През 1929-та се премества на постоянна местостоянка в Хасково. Именно от град Хасково през октомври 1944 година личният състав на полка взима участие във Втората световна война в състава на Втора българска армия. Следващата 1945 година, през месец април, по-голямата част от личния състав на полка, както и въоръжението, се прибира обратно в България и през декември същата година е демобилизиран. От Хасково, през 1948 година полкът се премества в Пловдив. Там стои 6 години и през 1955 година полкът идва на местостоянка в Асеновград, както е и досега. Именно тогава се сменя наименованието на полка, който става Четвърти армейски артилерийски полк“, заяви капитан Емил Григоров.\r\nПо думите му като на забавен каданс се сменят командири и личен състав на полка, но задачите за изпълнение остават. „Една от най-важните реорганизации, която стоеше пред личния състав, това е трансформацията на Четвърти полк в Четвърта бригада. Това става през 1998 година. В продължение на 10 години, до 2008-ма, е най-голямото артилерийско съединение от състава на Сухопътните войски. През 2008 година, вследствие на щатно-структурните промени, отново минаваме на полкова организация и в момента сме на същата тази полкова организация – Четвърти артилерийски полк“, посочи капитан Емил Григоров.\r\nТони МИХАЙЛОВ", "date": "2018.03.17", "title": "Кап. Емил Григоров: Четвърти артилерийски полк в Асеновград заема своето достойно място в състава на Сухопътните войски и Въоръжените сили на България"}
{"url": "http://www.focus-news.net/news/2018/03/17/2500582/neweurope-sasht-zasilvat-angazhiranostta-si-po-yuzhniya-flank-na-nato.html", "text": "Помощник-държавният секретар на САЩ по европейските и евразийските въпроси Уес Мичъл продължава обиколката си в Югоизточна Европа, посещавайки Белград на 14 март, Атина на 15 и Никозия на 16, след като по-рано спря в Прищина и Скопие. Ако е имало тематичен фокус в тази обиколка, то той е ясно поставен върху постигането на прогрес при справянето с замразените конфликти (статутът на Косово, спорът за името между Македония и Гърция), както и относно общите двустранни контакти с новата администрация на САЩ. По-голямата част от пътуването му премина под сянката на уволняването на Рекс Тилърсън от поста държавен секретар на САЩ, предава  NewEurope.\r\nВ Белград Мичъл се срещна със сръбския президента Александър Вучич, с министър-председателя Ана Брнабич и с външния министър Ивица Дачич. Преди пристигането си Държавният департамент описа целите на Мичъл в Сърбия като „потвърждение на силните отношения между Сърбия и САЩ, както и да се призова сръбското правителство да продължи с нормализирането на отношенията с Косово, да се направят реформите, необходими за придобиването на целта – членство в Европейския съюз и активно да се подкрепя стабилността\r\nПо време на срещата не е постигнато споразумение относно трансформирането на Косовските сили за сигурност в редовна армия. Сърбия твърдо поддържа позицията си, че няма правни документи по отношение на статута на Косово, които да позволяват това. Вучич заяви, че Сърбия и САЩ не са съгласни относно „силите за сигурност на Косово“, но се съгласи за „мира и диалога в Брюксел под егидата на ЕС“. \r\nБелград също така остава скептичен относно волята на Прищина да позволи на т.нар. „Асоциация на автономните сръбски общини“ да премине от теория на практика. Перспективите на САЩ са различни, след като Мичъл обяви, че Косово, фактически има правото да формира собствени професионални сили, които да се занимават със сигурността. „Косово има правото да формира професионални сили, които да се справят със сигурността и които да включват косовските сърби“, заяви той. Той предупреди, че Косово трябва да промени конституцията си, за да създаде тези сили. \r\nЩо се отнася до спирката в Атина, Държавният департамент отбеляза, че Мичъл ще „се  срещне с високопоставени гръцки политици, за да обсъди задълбочаването на американско-гръцките стратегически връзки и да засили двустранното сътрудничество, включително и в сферите на отбраната, енергетиката, търговията и инвестициите“. \r\nВ действителност, смесицата от наличните въпроси направи посещението в Атина по-близо до икономическа мисия. Обсъжданията в Атина с високопоставените посетители от държавния департамент се фокусираха върху регионалните въпроси на деня. \r\nМичъл се срещна с външния министър Никос Кодзиас и на отбраната Панос Каменос и изненадващо, но гръцката преса не обърна голямо внимание на срещата, избирайки да се фокусира върху спирката в Кипър. Интересно съвпадение бе, че водачът на основната опозиционна партия „Нова демокрация“ Кирякос Мицотакис, който изглежда като фаворит на следващите парламентарни избори, посети Вашингтон, по време на посещението на  Мичъл в региона. Мицотакис се срещна със заместник-държавният секретар Джон Съливан и с други ключови членове на Конгреса. \r\nОфициалната програма за посещение в Кипър беше разгледана от Държавния департамент по следния начин: \"В Никозия на 16 март Мичъл ще се срещне с висши представители на Република Кипър, за да обсъдят двустранните и регионални въпроси, включително развитието на енергийни ресурси в Източното Средиземноморие. Той ще се срещне и с лидерите на кипърските гърци и кипърските турци, както и с представители на ООН. \"\r\nНе е изненадващо, че докато бе в Никозия, Мичъл потвърди вече силната подкрепа на САЩ за правото на Република Кипър да използва енергийните си ресурси въпреки продължаващите заплахи от съседна Турция, докато изследователските дейности продължават ( в тези дейности ще включва енергийния гигант на САЩ Exxon Mobil) в изключителната икономическа зона на Кипър. В Никозия Мичъл се срещна с президента Никос Анастасиадес, с външния министър Никос Христодулидес, с министъра на енергетиката Георгиос Лакокрипис и с кипърския турски лидер Мустафа Акънджъ. Виктор Турмаков", "date": "2018.03.17", "title": "NewEurope: САЩ засилват ангажираността си по южния фланк на НАТО"}
{"url": "http://www.focus-news.net/news/2018/03/17/2500571/ivitsa-dachich-za-chlenstvoto-na-sarbiya-v-es-ne-mozhem-da-targuvame-s-kosovo-i-metohiya.html", "text": "Сърбия не може да търгува с Косово и Метохия, за да стане част от Европейския съюз. Това заяви първият дипломат на Белград Ивица Дачич, предава сръбската медийна компания B92.\r\n„Не можем да си позволим да Сърбия, за да влезе в ЕС, да предаде националните и държавни си интереси, не можем да търгуваме с Косово и Метохия\", категоричен бе Дачич, като същевременно допълни, че Сърбия не иска да воюва с никого, но трябва да води мъдра и твърда политика, за да бъде в състояние да определя условията. \r\nСъгласно думите му, за да защити интересите си, Белград трябва да поддържа добри отношения с всички, но присъединяването на Сърбия към Общността не може да бъде за сметка на дистанцирането от Русия или Китай.Тереза Герова", "date": "2018.03.17", "title": "Ивица Дачич за членството на Сърбия в ЕС: Не можем да търгуваме с Косово и Метохия"}
{"url": "http://www.focus-news.net/news/2018/03/17/2500591/emiliya-ilieva-statisticheski-izsledvaniya-blagoevgrad-na-teritoriyata-na-oblastta-prez-2016-godina-sa-funktsionirali-6-depa-za-otpadatsi.html", "text": "На територията на област Благоевград през 2016 година са функционирали 6 депа за отпадъци. Това съобщи за Радио „Фокус“-Пирин Емилия Илиева, началник на отдел „Статистически изследвания“-Благоевград към Териториално статистическо бюро-Югозапад. През 2016 г. депонираните битови отпадъци за областта възлизат на 100 000 тона, а заетата площ от депата е 147 дка. В областта през 2016 г. общо образуваните битови отпадъци са 101 000 тона, при общо количество за страната 2 881 000 тона“, каза Илиева. По думите й  предадените директно за рециклиране битови отпадъци за 2016 г. са 1 000 тона. Спрямо предходната 2015 г. количеството на общо образуваните битови отпадъци в областта намалява с 19.8%. \r\nКоличеството на събраните битови отпадъци се оценява чрез преки измервания, а при липса на такива – на базата на транспортни документи. „Дялът на обслужваното население в област Благоевград от системи за организирано сметосъбиране през 2016 г. е 99.0%, като за страната обхванатото население с тази услуга е 99.7%. Обслужените населени места в областта са 203. Събраните битови отпадъци на човек от обслужваното население за 2016 г. възлизат на 327 кг (при 406 кг средно за страната), което е по-малко с 18.9% спрямо предходната 2015 година“, посочи Илиева. Тя подчерта, че в края на 2016 г. общата стойност на наличните дълготрайни материални активи за околната среда в област Благоевград е 185.7 млн. лв., или с 0.7% повече в сравнение с 2015 година. \r\n„През 2016 г. в област Благоевград са наблюдавани 17 пункта за измерване на нивото на шум. Измереното ниво на шума в 14 пункта не надхвърля допустимите хигиенни норми от 55-60 dB. С неблагоприятна акустична среда са 3 пункта, като в тях са измерени максимални шумови нива в границите от 58-62 dB“, каза Илиева.\r\nЛора КАЛЧЕВА", "date": "2018.03.17", "title": "Емилия Илиева, „Статистически изследвания“-Благоевград: На територията на областта през 2016 година са функционирали 6 депа за отпадъци"}
{"url": "http://www.focus-news.net/news/2018/03/17/2500574/tereza-mey-ekspulsiraneto-na-britanskite-diplomati-ot-rusiya-ne-promenya-faktite-po-sluchaya-sas-sergey-skripal.html", "text": "Експулсирането на 23-та британски дипломати от територията на Русия „не променя фактите по въпроса“ около отравянето на руския двоен агент Сергей Скрипал, това заяви министър-председателят на Великобритания Тереза Мей в събота, съобщава AFP.\r\nВ рамките на обръщение пред Консервативната партия, Мей отбеляза, че Русия „нарушава очебийно международното право“, като Лондон ще „обмисли следващите си стъпки в близките дни“. \r\n„Отговорът на Русия не променят фактите по въпроса – опита за убийство на двама души, намиращи се на британска земя, за което няма друго обяснение освен извода, че Русия е виновна“, каза още премиерът. \r\nПо-рано тази седмица, заради отравянето на Скрипал, за което Лондон обвинява Москва, 23-руски дипломати бяха експулсирани от Великобритания, като в събота от Кремъл предприеха като отговор експулсирането на 23-ма британски дипломати от Русия.: Цанко Цолов", "date": "2018.03.17", "title": "Тереза Мей: Експулсирането на британските дипломати от Русия не променя фактите по случая със Сергей Скрипал"}
{"url": "http://www.focus-news.net/news/2018/03/17/2500584/gazeta-express-mariano-rahoy-smyata-da-boykotira-sreshtata-za-zapadnite-balkani-zaradi-kosovo.html", "text": "Испанският премиер Мариано Рахой разглежда възможността да откаже да присъства на срещата между лидерите на ЕС и Западните Балкани, която е насрочена за средата на май, пише електронното издание на косовския вестник Gazeta Express, като се позовава на данни от испанското издание El Pais. \r\nСпоред данни на испанския вестник, Рахой се струваха, че неговото присъствие на една и съща среща с косовския президент Хашим Тачи може да бъде използвано като оправдание от сепаратистките лидери в Каталуния в техните намерения за обявяване на независимост от Испания, която е една от петте страни от ЕС, наред със Словакия, Румъния, Гърция и Кипър, които не са признали Косово. В петък председателят на Европейския съвет Доналд Туск посети Мадрид, където се срещна с Рахой с цел обсъждане на въпроса. \r\nЕдна от възможностите, при която премиерът би посетил срещата е премахване на косовския флаг от нея, пише испанското издание. Агенция „Фокус“ припомня: \r\nВ петък Рахой прие Туск в Мадрид, като малко след двустранните разговори, полският политик написа в една от социалните мрежи, че е провел „невероятна среща“ с Рахой, но нито една от двете страни не излезе с официално съобщение относно резултата от преговорите. : Цанко Цолов", "date": "2018.03.17", "title": "Gazeta Express: Мариано Рахой смята да бойкотира срещата за Западните Балкани заради Косово"}
{"url": "http://www.focus-news.net/news/2018/03/17/2500589/fond-ruskiy-mir-tretata-svetovna-voyna-zapochnai.html", "text": "Ако внимателно се следят новините в западните медии, може да се получи впечатлението, че Третата световна война може да започне всеки момент. Психозата и истерията се изкарват почти ежедневно. Сериозно се  обмислят различни варианти за развитието на събитията и използването на оръжия за масово поразяване,  коментира  Фонд „Руский Мир“.\r\nНе дотолкова отдавна като на практика решено се представяше възможното настъпление на Русия към страните от Балтийско море и се анализираха вариантите за водене на бойни действия. При това се признаваше, че Европа не я очаква нищо хубаво. САЩ, които също се намират в обсега на руските ракети, не се споменаваха. \r\nМоже би, заради вкоренени традиции, изчисленията се градят на факта, че Америка, какъвто е случаят с предишните две световни войни, ще бъде в състояние да си седне там, зад океана, да понесе само номинална загуба на своите сили, разположени извън нейните граници. Наистина, при това никой не споменава, че прогресът е отишъл далеч напред и президентът на Русия Владимир Путин по време на речта си пред Федералното събрание разказа за истинските възможности на съвременното руско оръжие.\r\nВашингтон обаче се страхува от далеч по-слабата от Русия Северна Корея, която има много по-скромен ядрен потенциал. Перспективата за раздяла с няколко от своите градове и няколко милиона от своите жители (Пхенян проведе тестови изстрелвания на своите междуконтинентални ракети, и в зоната на обхвата им се намират и Ню Йорк, и Вашингтон), някак си, при цялата войнствена риторика за възможността Северна Корея напълно да бъде унищожена, никак не „вдъхновява Белия дом“. \r\nНо за всичко по реда му.\r\nЛондон, обикновено действа като инициатор на някои антируски инициативи, както сега във връзка със случая на двойния агент и бивш служител на  руското ГРУ полковник Сергей Скрипал и сега  твърди,  че той е отровен по заповед на руските специални служби (самата Великобритания не се притеснява, че няма доказателства, тъй като целта на съвсем друга... ). Твърденията са в неприличен тон, който никак не се съчетава с станалия като фирмен стил на невъзмутимото британско поведения. Така прозвуча речта на министъра на отбраната на Великобритания Гевин Уилямсън. Той дословно посъветва Москва „да се дръпне настрани и да млъкне“.\r\nРеакцията на руското министерство на отбраната се забави. „Що се отнася до грубите изрази на британския министър на отбраната към Русия, то при липса на реални резултати в служебната дейност, видимо те са единственото останало в арсенала на въоръжените сили на Нейно Величество“, така коментира прессекретарят му генерал-майор Игор Конашенков. \r\nВъпросът не е в думите. Не е и в това, че Москва, в навечерието на президентските избори и Световното първенство по футбол, няма нужда да \"трови\" предателя по такъв екзотичен начин. Това според експертите в областта на разузнаването е по-полезно за американските и британските разузнавателни агенции, опитващи се по този начин да се възползват от своя бивш и сега напълно безполезен агент.\r\nНека съпоставим фактите.\r\nСАЩ почти ежедневно свикват извънредни заседания на Съвета за сигурност на ООН, чиято цел е да се обвини ръководството на Сирия и Русия в организацията на някои \"химически атаки срещу цивилното население в покрайнините на Дамаск\", а именно в Източна Гута, от които терористите продължават да заплашват жилищните райони на сирийската столица, в т.ч. и руските дипломатически мисии.\r\nДоказателствата за такива атаки също не се появяват. И сега този „подарък“ от страна на Лондон.\r\nСледва да се припомни, че в отговор на предполагаемата „химическа атака“  САЩ вече  изстреляха през април  2017 59 крилати ракети „Томахоук“ от своите кораби в Средиземно море по  сирийската въздушна база „Шайрат“ в провинция Хомс. Както се съобщава, в базата присъстваха руски военни съветници. Тогава като причина стана „химическата атака“, провеждането на която от страна на сирийското правителство никой не доказа. \r\nНачалникът на Генералния щаб на въоръжените сили на Русия В. В. Герасимов обсъди положението в Източен Гута с председателя на Комитета на началниците на американските въоръжени сили Джоузеф Дънфорд. Телефонният разговор се проведе по инициатива на руската страна. Министерството на отбраната на Русия заяви, че във всички военни обекти в Сирия, Дамаск, както и в предградията му , има руски военни съветници и военна полиция. В случай на заплаха срещу тях, въоръжените сили на Руската федерация ще използват мерки за бойно въздействие по средствата за въздушно нападение, както и срещу техните носители. С други думи, ще сваляме американски самолети и ще потапяме кораби. Това е сериозно и трябва да бъде отрезвяващо за потенциалния агресор, който се опитва с пълна сила да запази  терористичните организации под свой контрол в Сирия.\r\nРазбира се, никой няма да отприщи ядрена война. Но Третата световна война вече е в ход. Тя не започна дори и след добре известните събития в Либия, когато анализаторите предупредиха, че следващата в този списък ще бъде Сирия. Тяхната прогноза, за съжаление, беше напълно оправдана. Все по-голям брой страни се вливат в орбитата на регионалните войни.  И само с общи усилия на този процес няма да се даде да се разпространи.  Виктор Турмаков", "date": "2018.03.17", "title": "Фонд „Руский Мир“ : Третата световна война започна?"}
{"url": "http://www.focus-news.net/news/2018/03/17/2500580/ekathimerini-sayuznitsite-tryabva-da-vzemat-pozitsiya.html", "text": "Анкара прави пределен ясен факта, че разглежда арестуваните по-рано този месец гръцки войници, които случайно пресякоха гръцко-турската граница, като разменни монети в някакъв тип пазарлък. \r\nТова е изключително опасно развитие на ситуацията и гръцките съюзници, които са попадали в същите условия, засягащи техни граждани, трябва да вземат позиция по въпроса. Гърция не може да приеме страна членка на НАТО да арестува войници на друга страна от Алианса, особено в мирно време. Статията е коментарна и е публикувана без редакторска намеса: Цанко Цолов", "date": "2018.03.17", "title": "Ekathimerini: Съюзниците трябва да вземат позиция"}
{"url": "http://www.focus-news.net/news/2018/03/17/2500594/stara-zagora-rzi-zabranyava-vremenno-upotrebata-na-piteynata-voda-v-selo-kazanka-za-piene-i-za-prigotvyane-na-hrana-zaradi-zavisheno-sadarzhanie-na-uran.html", "text": "Регионална здравна инспекция (РЗИ) – Стара Загора забранява временно употребата на питейната вода в село Казанка за пиене и за приготвяне на храна. Това съобщиха от пресцентъра на РЗИ – Стара Загора. При мониторинг на водата, извършен на централен водоизточник в село Казанка, община Стара Загора, е установено отклонение в химичните показатели на водата за питейно-битови цели (съгласно Приложение №1 на Наредба №9 на Министерството на здравеопазването). Направени анализи в лаборатория на Институт за ядрени изследвания и ядрена енергетика към Българска академия на науките - София от два водоизточника показват концентрации 0,055 mg/l за ниска зона и резултат 0,045 mg/l за висока зона, които стойности са над максималната от 0,03 mg/l на естествен уран в питейна вода в село Казанка.\r\nВъв връзка с това РЗИ – Стара Загора направи предписание (до подобряване качествата на питейната вода) за временно ограничаване на ползването ѝ за питейни нужди и за готвене, което влиза в сила веднага. \r\nИздаденото предписание е изпратено днес, 17 март 2018 г., за изпълнение от ВиК – Стара Загора. Водоснабдителното дружество трябва да достави на населението в село Казанка вода за питейно-битови цели, отговаряща на изискването на Наредба №9 на МЗ. ВиК има задължение също и да уведоми хората за временното ограничение.\r\nНови проби от два водоизточника и взети от домакинство ще бъдат изпратени в Национален център по радиобиология и радиационна защита, за да бъде изследвана отново концентрацията на естествен уран.", "date": "2018.03.17", "title": "Стара Загора: РЗИ забранява временно употребата на питейната вода в село Казанка за пиене и за приготвяне на храна заради завишено съдържание на уран"}
{"url": "http://www.focus-news.net/news/2018/03/17/2500593/vzglyad-dokolko-sa-uspeshni-geopoliticheskite-strategii-na-stalini.html", "text": "На 17 март 2018 г. се навършват 70 години от сключването на Брюкселския пакт – началното споразумение, с което започна образуването на НАТО, а после и на ЕС. Франция, Белгия, Холандия, Люксембург и Великобритания подписват договор за съюз за 50 години за отпор при въоръжено нападение в Европа и за икономическо, социално и военно сътрудничество. Западна Европа, привързана към американците се обединяват в единен геополитически център,  коментира руското издание  Взгляд.\r\nИзгода получиха мнозина, но най-много се засилиха САЩ.\r\nБез съмнение постепенното оформяне на западния блок става реакция на разширяването от страна на Съветския съюз, както под формата на пряко прибавяне на земи, така и на политическо господство в Източна Европа.\r\nТази експанзия стана, от една страна, естественият резултат от победното участие на СССР във Втората световна война, а от друга страна на прякото осъществяване на плановете на Сталин.\r\nСега, 70 години по-късно, можем обективно да оценим степента, в която геополитическите стратегии на „лидера на народите“ наистина са успешни.\r\nНека да започнем с териториалните придобивания на СССР. Те могат да бъдат разделени на две групи: след сключването на Пакта Молотов-Рибентроп и след края на Втората световна война.\r\nБез съмнение сключването на договора с Германия относно разделянето на сферите на влияние е безпрецедентен успех.\r\nНо, ако се изключи завръщането в Русия, макар и Съветска, на милиони западни руснаци - белоруси загубени през 1921 г., по вина на съветската власти в резултат на съвършено „пагубния“  мирен от Рига, всички други териториални придобивки се превръщат в източник на неизчерпаеми проблеми.\r\nДа разгледаме по точки\r\n1. Балтийските държави, окупирани от съветските войски през 1939 г., бързо дават изобилие от прогермански въоръжени формации и по-късно на силни сепаратистки движения.\r\nРуснаците по време на присъединяването са малцинство от населението. През 1930 г. в Естония руснаците са 8%, в Латвия 10,6%, в Литва само 2,4%.\r\nСъветската власт от придобиването на Прибалтика интензивно я заселват с руски работници и високо квалифицирани специалисти, строи заводи и фабрики, докато не става дума за русификация на републиките\r\nВ резултат на това Балтийците станаха по-силни и „благодариха“ на руснаците, превръщайки ги в лишени от свобода неграждани.\r\n2. Западна Украйна със Закарпанието. Всеки знае за ОУН-УПА, за това, че тези територии никога не са били част от руската държава преди, надявам се.\r\nПоследствията от развитието на украинския национализъм на базата на идентичността на Галиция са обсъждат и до сега и ще се обсъждат и в бъдеще.\r\n3. Бесарабия. През 1930 г. руснаците в нея са 12% - непосредствено след  Първата световна война има масово изтичане на славянското население. По-голямата част от населението са молдовци, които гравитират към Румъния, като говорят румънци на един език, но използват кирилицата, а не латинската азбука.\r\nЗаплахата от война през 1940 г. принуждава Румъния да изостави Бесарабия, но само за известно време. Година по-късно румънският диктатор Антонеску нареди на войските да прекосят Днестър.\r\nОтново, след войната, съветското правителство колонизира Молдова с руски специалисти, толкова много, така че те стават достатъчни за цялото Приднестровие- руски анклав между Молдова и Украйна, която днес може по всяко време да може да се окаже в състояние на тотална блокада.\r\nКакто можем да видим, на получените от СССР територии след подписването на пакта Молотов-Рибентроп и съответните военни маневри и въоръжени конфликти, живее основно (около 80-90%) неруско население, по отношение на което няма провеждана русификация и което има особено отношение към руснаците като към „окупанти“\r\nПрезнакът на частното (съветската власт), следователно, се прехвърля върху общото  (руския народ). Огромни благодарности на Сталин за социалистическата индукция – чувства се и до ден днешен.\r\nТериториалните придобивания на СССР след Втората световна война са по-скромни. Кьонигсберг става Калининград - така че Русия да има свои „Хаваи“, плискани от полско и литовско „море“.\r\nПреобладаващото население на Източна Прусия е немско, но на немците трябва да се каже благодаря най-вече за това, че организират извозването на стотици хиляди свои граждани в Западна и Източна Германия. \r\nДнес Калининград е  руски анклав, разположен в рамките на Руската федерация - в противен случай местните хора щяха да доказват правото си на самоопределение по въоръжен начин, както бе Приднестровието и както това се случва в Донбас.\r\nВ допълнение към директните териториални придобивания в Европа, Полша, Чехословакия, Унгария, Румъния и България навлизат в орбитата на съветското влияние. \r\nВ резултат забраната за опитите за излизане от „Желязната завеса“ и твърдият отговор на несанкционираните действия стана ръстът на русофобията. Най-характерният пример – чехите, по-рано не изпитващи неприязън към Русия, след потушаването на въстанието то 1968 г. станаха да идентифицират комунизма с руския народ.\r\nКогато днес руснаците казват, че разширяването на НАТО и ЕС се е разпространило в нашите граници благодарение на измамата на западните елити, това е само половината от истината. Това не би станало без сталинските териториални придобивки и господството на Съветския съюз, наложено върху източноевропейските народи.\r\nЗатова струва ли си, гледайки от днешния ден, да говорим за някакъв специален геополитически гений на Сталин? Създадените от него структури не само отиват в миналото, но и оставят зад себе си негативен шлейф. А неговите противници бележат в Брюксел поредния юбилей.  Виктор Турмаков", "date": "2018.03.17", "title": "Взгляд: Доколко са успешни геополитическите стратегии на Сталин?"}
{"url": "http://www.focus-news.net/news/2018/03/17/2500592/olga-parlicheva-grigor-parlichev-e-napravil-parviya-katalog-na-natsionalnata-biblioteka-sv-sv-kiril-i-metodiy.html", "text": "Григор Пърличев е направил първия каталог на Националната библиотека „Св. св. Кирил и Методий“. Това каза в интервю за Агенция „Фокус“ Олга Пърличева, потомка на Григор Пърличев, за неговия живот, дейност и творчество. Тя разказа, че Григор Пърличев е работил като помощник директор в новооснованата още през 70-те години библиотека, сега Национална библиотека „Кирил и Методий“. „За съжаление не е имал възможност да се занимава с книжовна дейност, защото, както пише той в автобиографията си: „благодетелите мои, които ме канеха да дойда в новоосвободената част на Отечеството, станаха невидими“. На Григор Пърличев се е наложило да направи първия каталог на библиотеката, която е била тогава в турската джамия, сега археологически музей, а след това се строи новата сграда, която познаваме днес. Не е имал възможност да върши своята книжовна работа, защото е описал всички издания, които са били налични до момента“, обясни Пърличева. Тя коментира, че всичко, което е оставил тогава като помощник директор на библиотеката от своето лично, книжовно наследство, днес се намира в Националната библиотека, в Държавния исторически архив и в библиотеката на БАН. По думите й то е разпиляно, без да е обособено в отделен фонд „Григор Пърличев“. „Кореспонденцията и ръкописите в архивното наследство на Пърличев са една малка част от неговото извънредно богато книжовно, архивно наследство. Тя е описана в характеристиката на Кирил Пърличев. Оттам нататък ние сме тръгнали по следите на архивното наследство и конкретно аз. Делът в семейството, отнасящ се до Възраждането, се пада на моя милост. Сведенията, за които Кирил Пърличев дава и материали бяха допълнени от една моя няколкогодишна специализация в Македония, която спечелих с конкурс на нашето Министерство на образованието още 2011-2012 академична година. Тогава имах възможност да работя в македонските архиви, държавния архив в Скопие, в архива на Македонската академия на науките, както и в Историческия архив в Охрид. Там бях абсолютно удивена и изненадана от неща, които не съм подозирала, че съществуват“, поясни Пърличева. По думите й архивът на Пърличев се е оказал извънредно богат и разнообразен. „Мога само да благодаря на колегите и приятелите от Македония, Скопие и Охрид за възможността да се запозная с възрожденските архиви. Веднага искам да подчертая, че архивното наследство, което има Пърличев е безкрайно разпиляно и онова, което е в Македония е по-голяма част от него“, допълни Пърличева. \r\nДеница КИТАНОВА", "date": "2018.03.17", "title": "Олга Пърличева: Григор Пърличев е направил първия каталог на Националната библиотека „Св. св. Кирил и Методий“"}
{"url": "http://www.focus-news.net/news/2018/03/17/2500599/velichka-stoycheva-obshtina-asenovgrad-prez-lyatoto-shte-bade-sanirano-ou-hristo-botev-v-grada.html", "text": "През лятото ще бъде санирано ОУ „Христо Ботев“ в Асеновград. Това каза за Радио „Фокус“ – Пловдив Величка Стойчева, директор на Дирекция „Хуманитарни дейности“ в Община Асеновград. По думите й това е единственото училище в Асеновград, което не е санирано. „То е с подменена дограма. Старо училище е, сградата е стара и е с изключително дебели стени. Това лято ще се санира. Останаха да се санират и още няколко детски градини, две от които са включени в проект. Очакваме реализирането на проекта да стартира отново през пролетта или в началото на лятото. Те също ще бъдат санирани и на практика всички училища и детски градини в Асеновград ще бъдат с подменена дограма, с ремонтирани покриви, санирани, с подменени парни инсталации. Мога да обобщя, че сградният фонд на училищата и детските градини в Община Асеновград е в много добро състояние“, посочи Величка Стойчева. Тя добави, че предстоят и ремонти по дворните пространства на училищата и детските градини. \r\n„Има една наредба, съгласно която площадките в детските градини и спортните площадки в училищата трябва да бъдат реновирани по определени стандарти, тоест изградени наново по нови стандарти. Това е изключително скъпо начинание. Именно затова търсим начини чрез проекти да реализираме и да обновим дворните пространства на детските градини и училища. Пак по този проект, по който ще санираме две детски градини, ще бъдат реновирани дворните пространства в двете най-големи средни училища в Асеновград и в три детски градини. Ще бъдат изградени по нов и модерен начин детските и спортните площадки, ще бъде оформено и самото дворно пространство за отдих на децата“, обясни директорът на Дирекция „Хуманитарни дейности“ в Община Асеновград.\r\nВеличка Стойчева каза още, че учениците във всички училища в Асеновград, от 1-ви до 12-ти клас, са около 5800, докато в детските градини има около 2200-2300 деца.\r\nТони МИХАЙЛОВ", "date": "2018.03.17", "title": "Величка Стойчева, Община Асеновград: През лятото ще бъде санирано ОУ „Христо Ботев“ в града"}
{"url": "http://www.focus-news.net/news/2018/03/17/2500586/tass-zapada-se-opitva-da-otvleche-obshtestvenoto-vnimanie-ot-siriya-zayavi-mariya-zaharova.html", "text": "Западните страни се опитват да заблудят обществеността с цел отвличане на вниманието от Сирия и Ирак, това заяви говорителят на руското външно министерство Мария Захарова пред местна телевизия, предава ТАСС. \r\nСпоред говорителя, „западните колеги свирят на тази нота и очевидно ще продължат да го правят, но медиите и обществеността трябва да разбере, че за съжаление, Запада просто се опитват да заблуди всички и отклони погледите от това, което те сами предизвикаха на територията на Сирия и Ирак“. \r\nПо думите на Захарова, към момента на територията на Сирия присъстват специални части на САЩ и Великобритания, които според говорителя, „се намират в тесни контакти с групировките на въоръжената опозиция“. : Цанко Цолов", "date": "2018.03.17", "title": "ТАСС: Запада се опитва да отвлече общественото внимание от Сирия, заяви Мария Захарова"}
{"url": "http://www.focus-news.net/news/2018/03/17/2500597/krasimir-dimitrov-stolichna-obshtina-poluchili-sme-okolo-8-signala-za-padnali-darveta-vsledstvie-na-silniya-vyatar-nyama-postradali-hora.html", "text": "Получили сме около 8 сигнала за паднали дървета вследствие на силния вятър, няма пострадали хора. Това каза за Агенция \"Фокус\" директорът на Дирекция „Аварийна помощ и превенция“ към Столична община Красимир Димитров. Той увери, че сигналите се обработват и уточни, че повечето са за паднали дървета в алея „Яворов“ в Борисовата градина, в парка „Заимов“, в Княжеската градина и в район „Банкя“. „Мобилизирани са фирмите заедно с Пожарната, сигналите се разпределят“, каза Димитров.  \r\nДеница КИТАНОВА", "date": "2018.03.17", "title": "Красимир Димитров, Столична община: Получили сме около 8 сигнала за паднали дървета вследствие на силния вятър, няма пострадали хора"}
{"url": "http://www.focus-news.net/news/2018/03/17/2500588/gazeta-express-makedoniya-e-poiskala-ot-kosovo-pomosht-za-prilagane-na-zakona-za-ezitsite-zayavi-kosovskiyat-vitsepremier.html", "text": "Вицепремиерът на Косово Енвер Ходжай заяви в рамките на правителствена среща в Прищина в петък, че Македония е поискала помощ от Косово за прилагане на двуезичността в македонските институции, след като по-рано тази седмица Събранието в Скопие гласува Закона за употреба на езиците, пише Gazeta Express. \r\nСпоред Ходжай, от Скопие са поискали помощ заради опита на Косово при прилагането на двуезичния модел, в случая албански и сръбски, като двата официални езика в страната. \r\nВицепремиерът разкри, че „по искане на правителството на Мекедония, сега, след като бе одобрен закона за използването на албанския език, бе потърсена помощта на правителството на Косово за прилагането на двуезичността в институционното и на други нива в Македония, като се има предвид опитът на Косово“. Според него Прищина наистина може да предложи такава помощ и има политическо желание затова. : Цанко Цолов", "date": "2018.03.17", "title": "Gazeta Express: Македония е поискала от Косово помощ за прилагане на закона за езиците, заяви косовският вицепремиер"}
{"url": "http://www.focus-news.net/news/2018/03/17/2500601/blagoevgrad-intenziven-e-trafikat-na-vhod-i-izhod-ot-grada.html", "text": "Интензивен е трафикът на вход и изход от Благоевград, предаде репортер на Радио „Фокус“ – Пирин. Пътните настилки са сухи. Натоварен е трафикът по булевард „Св. Димитър Солунски“ в района на жп гарата и автогара, на кръговото кръстовище на булевард „Васил Левски“, на булевард „Св. св. Кирил и Методий“, в района на кръговото кръстовище при Трето ОУ, както и по булевард „Джеймс Баучер“. Интензивно е движението и по улиците „Славянска“, „14-ти полк“, „Христо Татарчев“ и „Владо Черноземски“ и „Менча Кърничева“. \r\nПрез деня не са регистрирани инциденти на пътя. Светофарните уредби са в изправност, градския транспорт се движи по разписание.\r\nЛора КАЛЧЕВА", "date": "2018.03.17", "title": "Благоевград: Интензивен е трафикът на вход и изход от града"}
{"url": "http://www.focus-news.net/news/2018/03/17/2500602/ria-novosti-okolo-30-hilyadi-rusnatsi-sa-glasuvali-predsrochno-ot-chuzhbina.html", "text": "Около 30 хиляди руснаци, намиращи се извън родината си, са гласували предсрочно на вота за президент, който ще се проведе в неделя на територията на Русия, предава РИА Новости. Това са съобщили от руската териториална избирателна комисия. Според нейния председателя Василий Волков.\r\nПред репортери Волков заяви, че по-голямата част от намиращите се в чужбина руснаци, се очаква да упражнят своето право на глас в неделя. : Цанко Цолов", "date": "2018.03.17", "title": "РИА Новости: Около 30 хиляди руснаци са гласували предсрочно от чужбина"}
{"url": "http://www.focus-news.net/news/2018/03/17/2500603/stratfor-glasuvane-v-rusiya-bez-vladimir-putin.html", "text": "Руските гласоподаватели ще се насочат към избирателните секции този уикенд, за да изберат следващия си президент, но повечето от тях смятат, че решението вече е взето за тях. В края на краищата има малко жизнеспособни претенденти да спрат настоящия президент Владимир Путин от спечелване на изборите на 18 март и спечелването на четвърти мандат. Един журналист и опозиционен депутат от Санкт Петербург обаче не е толкова сигурен в резултата от гласуването. \"В изборите има винаги зърно на непредсказуемост\", предупреди Борис Вишневски, интервю с който е представено от   Stratfor. Докато Русия се подготвя за президентската надпревара, може ли да ни разкажете за настроението сред избирателите? \r\nХората, с които говоря, не са доволни от това как страната се управлява от сегашния президент. Има дълбоко вкоренено разбиране, че изходът от изборите е определен преди месеци и че всичко се прави за следващата победа на Путин. Смятам, че този подход, който случайно споделя опозиционният политик Алексей Навални, е погрешен. Винаги има зърно на непредсказуемост в изборите - може би не в окончателните резултати, но на определени места със сигурност. За какво са толкова нещастни руснаците? \r\nТе са недоволни от високите цени за храната и комуналните услуги, въпреки факта, че Русия разполага с изобилие от природни ресурси. Те са ужасени от ограниченията върху вносните стоки, резултат от неотдавнашните западни санкции срещу страната. Много руснаци изпитват големи трудности да се справят, защото заплатите и пенсиите са ниски, а цените изглеждат винаги нарастващи. Така че, ако изборите се провеждаха в нормална конкурентна среда, в която кандидатите на опозицията биха могли да участват на нивото на Путин, и ако тези кандидати получаваха справедливи шансове да проведат кампаниите си през последните няколко години, тогава щяхме да видим съвсем различна политическа картина сега, която щеше бъде отразена в предстоящите избори.Смятате ли, че сегашната надпревара, включваща осем кандидати, просто имитира свободни и демократични избори? \r\nВсъщност, с изключение на Навални, на когото не му беше разрешено да се кандидатира, всички участници, които искаха да участват в изборите, участваха и продължават да участват и днес.  Въпреки това, някои от политическите „леки категории“ и „псевдополитици“, които не успяха да получат необходимите подписи, за да влязат в кампанията не достигнаха до окончателния списък с кандидатите.Ако Навални бе получил зелена светлина, за да се кандидатира за президентската надпревара, щеше ли да  има шанс срещу Путин? \r\nИзборите със сигурност щяха да  бъдат по-интересно с името му на бюлетината. Но се съмнявам, че участието му щеше да доведе до някакви удивителни резултати. Той не е известен извън големите руски градове. И, да кажа истината, онези, които го подкрепят, не гласуват в числата, които мнозина биха искали. Говорите за младите хора в страната? \r\nДа, някои от които са непълнолетни, да бъда откровен. Те го почитат като безстрашен борец срещу корупцията, която е широко разпространена в цялата страна. Но младите хора не участват масово на изборите в Русия.Удивително е, че Навални, бит и задържан няколко пъти, остава в Русия. Гари Каспаров и Михаил Ходорковски, две големи имена в руската опозиция, напуснаха Русия - решение, което може би е спасило живота им. \r\nЖалко е, че Каспаров и Ходорковски живеят извън Русия днес. Но все пак би било погрешно да се каже, че Навални е единственият опозиционен лидер, останал в Русия. Той е един от малкото. Що се отнася до вашата забележка, че Каспаров и Ходорковски се страхуват за своя живот тук, първият , доколкото ми е известно, е бил насилствено отстранен от Русия. Доколкото ми е известно, той се е заселил в Швейцария. Ако някога се върне при Путин в Кремъл, щеше да види нови обвинения срещу себе си. Няма съмнение за това. Междувременно Каспаров наистина вярва, че животът му е в опасност и аз уважавам решението му да напусне. Да бъдеш политик и да се противопоставиш на Кремъл стана много опасно в Русия. Убийството на Борис Немцов доказва това. Навални е добре запознат с опасността, но предпочита да остане в Русия и да плати цената. Вярвате ли, че Кремъл е зад убийството на Немцов? \r\nПодобно на много други, нямам доказателства. Но като се има предвид омразата, която той разпалваше у Путин лично, нямаше да го изключа. И все пак трябва да се съгласите, че мнозинството от руснаците подкрепят Путин, въпреки осезаемо по-ниските стандарти на живот, които последваха западното ембарго. Как обяснявате това? \r\nНе се изненадвам от това изобщо, като се има предвид огромното зрителско присъствие в многобройните медии, контролирани от Путин. Въпреки огромните ресурси, използвани за оформянето на имиджа на президента, чувствам, че рейтингите му отпадат. Не бих се изненадал, ако сега са под 50 процента. Като член на Общинския съвет в Санкт Петербург и председател на фракцията на „Яблоко“ в него се срещам с много хора от различни сфери на живота и повечето от тях се оплакват от Путин. Не обръщам много внимание на резултатите от анкетите, които разпространяват официалните медии. Ако те не са подправени в тяхната цялост, те поне силно се коригират в полза на Кремъл. Смятате ли, че Путин ще спечели в първия тур на изборите? \r\nАко избирателите искат промяна в страната да излязат и да гласуват за другите кандидати, а не за Путин, тогава мисля, че вероятността е доста висока, за да станем свидетели на балотаж. За разлика от Навални, за когото смятам, че  погрешно призовава хората да бойкотират изборите, насърчавам всички да дойдат и да гласуват. Московчаните и жителите на Санкт Петербург  са известни с непокорния си дух, но живеещите в провинцията се смятат за преобладаващо в полза на Путин, когото виждат като гарант за стабилност в страната. Съгласни ли сте с тази идея? \r\nВъобще не. В интерес на истината, хората разбират стабилността по различен начин в цяла Русия. Те искат стабилност в доставките, стабилност в социалната си сигурност, стабилност в техния комфорт и т.н. - всичко, което те не могат да очакват от сегашния лидер. Икономическата криза в Русия, резултат от западните санкции продължава да се отразява върху живота на обикновените граждани, които виждат богатите приятели на Путин все по-богати всеки ден. И противно на насърчаването на патриотичните чувства, военните действия на Русия в Украйна и Сирия предизвикаха неодобрение в цялата страна. Много хора искат тези пари да бъдат насочени към неща, които подобряват тяхното влошаване на качеството на живот и тяхната местна инфраструктура. Кой вероятно би преминал на балотаж втори кръг, ако такъв се проведе? \r\nЖелая това лице да е Григорий Явински, председателят на Яблоко. Да оставя настрана членството си в партията, той е достоен претендент, който е много образован и има безупречна репутация. Срещу Путин той е в много по-добра позиция от останалите, аз не виждам ясен кандидат сред останалите. Как оценявате шансовете на Ксения Собчак, дъщеря на първия демократично избран кмет на Санкт Петербург и ментор на Путин? Тя също е известна телевизионна водеща, журналист и актриса, наречена от мнозина „руската Ким Кардашиан“? \r\nКакто и много други, не мога да я взема на сериозно. Кампанията, изглежда, е част от шоуто. В миналото никога не е повдигала въпросите, за които говори сега. Така че участието ѝ е част от демонстрацията, част от политическата конюнктура. Руските комунисти имат двама кандидати на гласуването: Павел Грудин, лидер на КПРФ и Максим Суракин, председател на Комунисти на Русия. Как виждате техните шансове в изборите? \r\nСуракин не е много добре известен и не може да очаква значителна подкрепа при изборите. Що се отнася до другия кандидат, Грудинин, той е спорна фигура, защото е основен капиталист с огромна бизнес империя под негов контрол. Как може един мултимилионен индустриалец да бъде ожесточен борец за правата на руските работници? Това е парадоксът на руската политика. Какво мислите за шансовете на Владимир Жириновски, друг многогодишен кандидат за президент и донякъде ексцентричен лидер на Либералдемократическата партия? \r\nНе го приемам сериозно. Тези, които гласуват за него, правят това шеговито. Той няма нито избирателна програма, нито принципи. Всичко, което прави, е свързано с шоубизнеса и политическото боричкане. За съжаление за Русия има хора, чието лично разбиране за страната и за света като цяло съответства на посланието на Жириновски. Така че, когато кандидатът заяви, че руснаците под негово ръководство ще си мият ботушите в Тихия океан, мнозина кимнаха весело. „Яблоко“, социално-либералната партия, която представлявате, някога е била нарастваща сила в руския политически пейзаж, но през последните няколко години се е разпаднала. Това, че властите позволяват на нейния председател, Явлински, да се кандидатира изборите може би , създава образа за свободни избори в Русия. Съгласен ли сте? \r\nНаистина , „Яблоко“ е имало по-добри времена от сега. Тези времена преди Путин са били по-добри не само за Яблоко, но и за цялата Русия, за нейната процъфтяваща демокрация и за медиите. Това, което Путин направи първо, когато дойде на власт през 2000 г., беше да унищожи свободната преса. Яблоко имаше по-голямо представителство в различни камари на властта преди пристигането на Путин. И все пак ние сме единствената руска опозиционна партия, която не се е навъртала през годините около Путин. Въпреки че политическите ни печалби не повече от тези преди 2000 г., ние все пак имаме фракции в регионалните парламенти на Псков, Санкт Петербург и Карелия и стотици членове на партията работят в местните парламентарни делегации. За съжаление, Яблоко е възпрепятствано от липсата на законодатели в Думата (руския парламент). Последният път, когато имахме депутати в него, беше още през 2003 г. Нашият кмет наскоро бе незаконно отстранен от кметството на град Петрозаводски. На фона на тези ограничения, Яблоко се оправи. Кои са най-преобладаващите  теми издигани от кандидатите по време на  кампанията? \r\nЗа съжаление, освен Явлински, никой от кандидатите не говори за външната политика на Русия. Те пренебрегват факта, че спадът в руската икономика е не само резултат от западните санкции, но и последиците от външната политика на страната. Ако не беше анексирането на Крим, намесата в Украйна и присъствието на Русия в Сирия, санкциите никога нямаше да бъдат приложени и руската икономика щеше да бъде в много по-здравословно състояние сега. Загубите, които Русия поражда от санкции, се оценяват на 3 трилиона рубли (52,1 милиарда долара). Това  има осакатяващ ефект, трябва да се съгласите. Вместо да търси нови врагове, Русия отчаяно се нуждае от търсене на приятели. Нека за известно време да играя адвокат на дявола и да отразя идеолозите на Кремъл. Западното ембарго не доведе Русия до колене ... \r\nНе мисля, че това е нещо, за което Западът е имал за цел. От многото разговори, които съм водил с различни западни политици, стигнах до извода, че светът иска мирна, предсказуема и процъфтяваща Русия, която може да бъде зачитана поради богатото ѝ културно-историческо наследство. Нелепо е да мислиш, че светът, включително Съединените щати, се стреми да сложи Русия на колене. Това е „плашило“ , предназначено да изплаши малките деца и най-необразованите. Подчинените страни са част от XVII и  XVIII, а не от днес. Като казах, обаче, осъзнавам изключително добре икономическото и политическото влияние, което тези страни упражняват.Виждате ли Русия без Путин? \r\nАз със сигурност правя - и много ясно. Русия без Путин ще бъде демократична европейска страна, която се придържа към международното право, ще зачита правата на човека и живее в мир със съседите си. Това ще бъде страна, в която гражданите свободно избират своите власти и я наказват в урните, ако не обръща внимание на интересите на избирателите.Русия готова ли е за лидер, който би могъл да възприеме тези принципи? Ще има ли национална подкрепа?\r\nТова ще бъде решено, след като Путин се оттегли. Но ако трябва да спрете човек на улицата някъде в Русия и да го попитате дали иска по-висока заплата или пенсия, със сигурност ще го чуете да казва „да“. Ако го попитате дали иска властите да бъдат по-отговорни за действията си, отново ще чуете „да“. И ако го попитате дали иска синът му да бъде изпратен да се бие в Сирия, той определено ще каже „не“. Това каза, осъзнавам, че Путин ще направи всичко възможно, за да се увери, че неговият приемник продължава политиката му. Но нещата се променят в някакъв момент в историята. Надявам се, че промяната в Русия ще дойде по-скоро, отколкото по-късно.   Виктор Турмаков", "date": "2018.03.17", "title": "Stratfor: Гласуване в Русия без Владимир Путин"}
{"url": "http://www.focus-news.net/news/2018/03/17/2500604/api-vazstanoveno-e-dvizhenieto-na-avtomagistrala-trakiya-pri-km-57-i-ot-km-77-do-km-78-v-posoka-sofiya.html", "text": "Възстановено е движението в участъците на автомагистрала \"Тракия\" от км 57 до км 57 и от км 77 до км 78 в посока София. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.17", "title": "АПИ: Възстановено е движението на автомагистрала \"Тракия\" при км 57 и от км 77 до км 78 в посока София"}
{"url": "http://www.focus-news.net/news/2018/03/17/2500605/pazardzhik-natovareno-e-dvizhenieto-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на Радио „Фокус“ – Пазарджик. Повече автомобили се движат в посока Белово. Пътните настилки са сухи. Патрули на „Пътна полиция“ са разположени на разклона за Мало Конаре и на изхода на село Звъничево.\r\nАлбена ЖИЛЕКОВА", "date": "2018.03.17", "title": "Пазарджик: Натоварено е движението по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2018/03/17/2500606/the-telegraph-okolo-120-poleta-sa-otmeneni-vav-velikobritaniya-zaradi-loshoto-vreme.html", "text": "Снегът и лошото време се завърнаха във Великобритания, причинявайки отмяната на над 100 полета и издаването на предупреждения за опасни метеорологични условия при пътуване, отбелязва британският вестник The Telegraph.\r\nВ петък и събота са отменени около 120 полета от летищата „Хийтроу“ и „Готуик“, като от събота следобед в северната част на Англия, Йоркшир, Лондон и някои южни части на Великобритания е в сила код за животозастрашаващи метеорологични условия. Очаква се лошото време да продължи и в неделя, като метеоролозите съобщават, че причината за ниските температури и снега е идващ от Северно море студен фронт. : Цанко Цолов", "date": "2018.03.17", "title": "The Telegraph: Около 120 полета са отменени във Великобритания заради лошото време"}
{"url": "http://www.focus-news.net/news/2018/03/17/2500590/aleksandar-vidinovski-kanal-5-zakonat-za-ezitsite-nyama-da-dovede-do-pravitelstvena-kriza-v-makedoniya.html", "text": "Приетият Закон за езиците няма да доведе до правителствена криза в Македония. Това каза в интервю за предаването „Метроном“ на Радио „Фокус“ Александър Видиновски, редактор в най-голямата частна македонска телевизия Канал 5. По думите му през изминалите години Македония е била в много по-тежка политическа ситуация и въпреки това е успяла да  преодолее напрежението. „Така че и тази ситуация ще завърши с политически договор между партиите“, посочи Александър Видиновски. Според него законът за езиците не е от ключово значение за приобщаването на страната към Европейския съюз. \r\n„Мисля, че ключовият въпрос за евроинтеграцията на Македония не е толкова Законът за езиците, колкото е решаването на въпроса с името, който Гърция има с нашето конституционно име. И един въпрос, който е затворен – това е подписването на Договора за добросъседство между Македония и България. Мисля, че с този договор, който подписаха Македония и България, и евентуалния договор, ако се постигне, за името между Македония и Гърция – тези два въпроса са практически ключови за нашата евроинтеграция”, коментира журналистът. Александър Видиновски подчерта, че след заявената от президента на Македония позиция да не подпише закона, документът може да остане само „на хартия“ до идването след 16 месеца на следващия президент.\r\nЖурналистът уточни, че прилагането на закона ще струва милиони евро на страната, тъй като съгласно разписаните изисквания дори в дадена община да има само две албански семейства, ако те искат да комуникират на албански език в съда, в полицията, в държавната или общинската администрация, трябва да им се осигури преводач.", "date": "2018.03.17", "title": "Александър Видиновски, Канал 5: Законът за езиците няма да доведе до правителствена криза в Македония"}
{"url": "http://www.focus-news.net/news/2018/03/17/2500607/montana-vazstanoveno-e-dvizhenieto-po-pat--114-lom-topolovets-i-pat--11-lom-kozloduy.html", "text": "Възстановено е движението по път ІІІ-114 Лом-Тополовец и път ІІ-11 Лом-Козлодуй. Това съобщиха от пресцентъра на Агенция \"Пътна инфраструктура\".", "date": "2018.03.17", "title": "Монтана: Възстановено е движението по път ІІІ-114 Лом-Тополовец и път ІІ-11 Лом-Козлодуй"}
{"url": "http://www.focus-news.net/news/2018/03/17/2500596/nova-makedoniya-makedoniya-kolko-shte-struva-dvuezichnosttai-razshireno.html", "text": "Въпреки че бъдещето на закона за езиците в Македония все още да е неясно, с оглед на факта, че президентът на страната вече се произнесе, че няма да го подпише, неизбежно се налага и въпросът колко ще струва прилагането му, пита македонското издание \"Нова Македония\" \r\nПовечето експерти отказват да изчисляват конкретна цифра, но всички са съгласни, че законът ще струва скъпо местната икономика и ще удари по джоба на всички граждани, защото той не само ще се отрази на държавните институции, но ще засегне и частния сектор, което прави трудно да се определи колко ще ни струва.\r\nПо принцип в закона се споменава, че ще бъдат необходими 1.7 млн. евро за неговото изпълнение, но експертите по този въпрос посочват, че това може да струва десет пъти повече от очакваното. Те също така посочват, че разходите ще бъдат повтаряни или увеличавани всяка следваща година, ако този закон влезе в сила.\r\nЛсяка държавна институция ще трябва да има албански преводачи за документацията. Освен това служителите, които имат връзка с гражданите, трябва да знаят както македонски, така и албански. Всичко това струва пари и ресурси.\r\nИзпълнението на закона не засяга само правителството и парламента, но всички държавни институции, като министерствата, митниците, съдебната система, но въпреки тях ще трябва да се приспособи и училищата, здравеопазването, държавните предприятия, а отражение ще има и върху частния сектор. Първите ударени ще бъдат адвокатите, нотариусите, съдебните изпълнители, но и останалият икономически сектор, защото дори и фискалните сметки ще трябва да бъдат издадени и на двата езика, което ще наложи други разходи.\r\nСпоред тълкуването, с този закон ще трябва да се формират две нови структури, агенция за прилагане на езика и инспекторат за употреба на езиците. За вече съществуващите институции, които ще трябва да наемат нови преводачи, плюс и други служители, не се изчислява колко ще струва двуезичието.\r\nВъпреки че от правителството твърдят, че няма да има нови работни места, а че новите институции ще приемат  служители от другите държавни институции, възниква въпросът как ще се осигурят преводачи за всички митнически учреждения, за всички училища, държавните предприятия ...\r\nПосочената цифра в закона, според запознати в този проблем, е само параван да изглежда, че той няма да струва много. Истинската сума е много по-висока и всичко това ще падне върху гърба на гражданите чрез увеличени данъци и други такси. Експертите подчертават, че законът, с изключение на новите институции, прилагането ще наложи огромни разходи във всички институции, не само печатането на пари, или новите униформи за войниците и полицаите, но той засяга и здравните институции, които ще трябва да имат служители, които ще говорят и македонски и албански език, и то не само в болниците, но и в аптеките. Всички институции трябва да бъдат готови да издават документи на двата езика, което означава нови работни места или курсове за служителите, за да научат езика.\r\nЕдин показател за началните разходи от този закон е неговият член 8, в който се казва: униформите на полицията, пожарникарите, здравните работници в Скопие и в органите на местното самоуправление, в които най-малко 20 на сто от гражданите говорят официален език различен от македонския език, ще бъдат написани на македонски език и кирилско писмо, както и на езика, който говорят най-малко 20 на сто от гражданите на Република Македония и неговото писмо.\r\nНо това не са единствените разходи, които в крайна сметка ще паднат на гърба на гражданите, т.е. на данъкоплатците. Двойните табла в държавните училища, двойните пари, униформите, преводачите и коректорите във всички институции са само част от разходите, които гражданите ще трябва да покрият.\r\nСъс закона всички съдилища, прокуратурата и другите органи и институции ще трябва да позволяват използването на официалните езици, което означава на всяко заседание ще трябва да има преводач на албански език. В допълнение, двуезичието ще се отрази в униформите на държавните служители в Скопие и в други градове, където албанците са над 20% от цялото население.\r\nВ допълнение, пощенските марки, билбордовете, фискалните отчети, банерите, всичките банкноти и монети трябва да са налични и на албански език. Също така и на граничните пунктове и летищата ще трябва да има поне преводач и плюс надписи и пътеводителите ще се пишат на македонски език и на езика, който говорят най-малко 20 на сто от гражданите.\r\nМежду другото, всички държавни органи и публични институции, агенции, дирекции, институции, организации, комисии ... ще трябва да имат двуезични уебсайтове. Може ли предимно бедна страна, със слабо развита и слаба икономика и висока безработица, да понесе и да оцелее след всички тези високи разходи, наложени от закона? Виктор Турмаков", "date": "2018.03.17", "title": "\"Нова Македония\" (Македония): Колко ще струва двуезичността? (Разширено)"}
{"url": "http://www.focus-news.net/news/2018/03/17/2500608/kyustendil-slabo-natovaren-e-trafikat-v-uchastaka-na-avtomagistrala-struma-v-oblastta.html", "text": "Слабо натоварен е трафикът в участъка на автомагистрала „Струма” в област Кюстендил. Това съобщи за Радио „Фокус” – Пирин дежурният в Областно пътно управление – Кюстендил. По думите му пътните настилки в областта са предимно сухи. Не е интензивно движението и по път Е-79, както и по направлението София – Кюстендил. Слаб трафик има и в посока от и за ГКПП „Гюешево”. По пътя Смоличано – Пелатиково движението е ограничено и се осъществява само в едната лента, заради пропадане на част от пътното платно в отделни участъци. Местата са сигнализирани с пътни знаци. Срокът за временната организация на движението е до 31 март.\r\nЛора КАЛЧЕВА", "date": "2018.03.17", "title": "Кюстендил: Слабо натоварен е трафикът в участъка на автомагистрала „Струма” в областта"}
{"url": "http://www.focus-news.net/news/2018/03/17/2500610/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-i-po-napravleniyata-plovdiv-karlovo-i-plovdiv-asenovgrad-smolyan.html", "text": "Натоварено е движението в участъка на автомагистрала „Тракия“ в Пловдивска област, а също и по направленията Пловдив-Карлово, Пловдив-Пещера и Пловдив-Асеновград-Смолян. Това съобщиха за Радио „Фокус“ – Пловдив от Областно пътно управление-Пловдив. Интензивен трафик се отчита и по пътя Пловдив-Съединение. Пътните настилки в областта са сухи, като в усойните и планински райони има мокри участъци. Движението по пътя Шишманци-Белозем в района на пътния възел при автомагистрала „Тракия“ се осъществява в една лента поради ремонтни дейности на надлеза. Трафикът в участъка се контролира от светофарна уредба до 26 април. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Забранено е движението на камиони над 12 тона по пътищата Поповица-Болярци и в отсечката град Лъки-пътно кръстовище за хижа Момчил юнак. Остава ограничено движението за МПС над 12 тона и през прохода Троян-Кърнаре. Опасност от свличане на земна и скална маса има по направленията Кричим-Девин, Югово-Лъки и Бачково-Нареченски бани. От Областното пътно управление предупреждават водачите, че през нощта и утре се очакват съществена промяна във времето и валежи. По високопланинските проходи е възможно дъждът да премине в сняг. Шофьорите трябва да тръгват на път с автомобили, подготвени за зимни условия, да карат със съобразена скорост и повишено внимание.\r\nТрафикът на територията на град Пловдив се извършва нормално и без затруднения. По-засилено автомобилно движение се наблюдава по булевардите „Цар Борис III Обединител“, „Христо Ботев“, „Пещерско шосе“ и „Васил Априлов“. Пътните настилки в града са сухи.\r\nТони МИХАЙЛОВ", "date": "2018.03.17", "title": "Пловдив: Натоварено е движението в участъка на автомагистрала „Тракия“ в областта и по направленията Пловдив-Карлово и Пловдив-Асеновград-Смолян"}
{"url": "http://www.focus-news.net/news/2018/03/17/2500595/mia-protest-protiv-zakona-za-ezitsite-be-organiziran-v-prilep.html", "text": "Група граждани на град Прилеп организираха в събота чрез социалните мрежи протест в Прилеп, в рамките на който блокираха един от големите булеварди в града, съобщава Македонската информационна агенция. Причината е гласуваният Закон за употреба на езиците, като според представители на недоволните те предоставят и подкрепата си за президента Георги Иванов, който по-рано тази седмица заяви, че няма да подпише приетия проект. Един от протестиращите е заявил, че макар днес (събота – 17 март) да са се събрали по-малко хора от очакваното, това е трети ден, в който те изразяват недоволството си, като имат намерение да продължат и в следващите дни. : Цанко Цолов", "date": "2018.03.17", "title": "МИА: Протест против Закона за езиците бе организиран в Прилеп"}
{"url": "http://www.focus-news.net/news/2018/03/17/2500609/tass-angela-merkel-i-si-dzinpin-sa-obsadili-targovskite-vrazki-mezhdu-dvete-strani-i-situatsiyata-okolo-severna-koreya-v-telefonen-razgovor.html", "text": "Канцлерът на Германия и президентът на Китай Си Дзинпин са провели в събота телефонен разговор, в рамките на който са поздравили един други за преизбирането и потвърдили намеренията на двете държави за задълбочаване на стратегическото партньорство, предава ТАСС, като се позовава на официално информация от правителството в Берлин. \r\nСъгласно разпространените данни, канцлерът е „поканила китайския кабинет за междуправителствени консултации в Берлин тази година, като от своя стана Си Дзинпин е поканил Меркл да посети Китай“. Двете държави са обсъдили проблема със свръхпроизводството на стомана и са се съгласили да работят за решаването му в рамките на Г-20. Засегната е също така ядрената и ракетна програма на Северна Корея. : Цанко Цолов", "date": "2018.03.17", "title": "ТАСС: Ангела Меркел и Си Дзинпин са обсъдили търговските връзки между двете страни и ситуацията около Северна Корея в телефонен разговор"}
{"url": "http://www.focus-news.net/news/2018/03/17/2500612/mkd-makedoniya-ohridskoto-ezero-navodni-nyakolko-kraybrezhni-kafeneta.html", "text": "Охрид и региона бяха обхванати в събота от силен вятър, като няколко кафенета, намиращи се на брега на Охридското езеро бяха затворени заради навлизането на вода на територията на съоръженията, съобщава македонското електронно издание МКД, като се позовава на данни от очевидци, публикувани в социалните мрежи. От метеорологичната служба на Македония обявиха, че се очаква в събота вечерта и в нощта срещу неделя на места да има поройни дъждове и бури. В следващите дни в страната се очаква променливо време, като по планините и високите места ще превалява сняг. : Цанко Цолов", "date": "2018.03.17", "title": "„МКД“ (Македония): Охридското езеро наводни няколко крайбрежни кафенета"}
{"url": "http://www.focus-news.net/news/2018/03/17/2500614/mustafa-karadaya-dps-ot-barutin-silni-sme-kogato-sme-obedineni-ne-dopuskayte-da-ni-razdelyat-otnovo.html", "text": "Обединени, свалихме тоталитарния режим и докарахме демокрацията в нашата родина, върнахме си достойнството, честта, гордостта, само защото бяхме обединени. Това заяви Мустафа Карадайъ на възпоменателен митинг по случай трагичните събития от т.нар „възродителен процес” от 1972 година, съобщиха от пресцентъра на ДПС. Митингът, организиран от ДПС, протече под надслов „Паметта ни помага, настоящето ни свързва, а бъдещето е в собствените ни ръце”. Пред събралото се множество председателят на ДПС Мустафа Карадайъ припомни, че по време на т.нар. „възродителен процес” тоталитарният режим потъпка достойнството на Западните и  Източните Родопи, на Делиормана, и основната причина е била  разделението. „И в цяла България станахме еднакви в мъката, болката и поруганото достойнство, потъпканата чест. И защо се случи?! Защото бяхме разделени в онази тоталитарна система“, каза Мустафа Карадайъ. Той припомни, че  благодарение на  почетният председател на ДПС д-р Ахмед Доган от затворите са се организирали мирните майски протести в България. „Обединени, свалихме тоталитарния режим и докарахме демокрацията в нашата родина, върнахме си достойнството, честта, гордостта, само защото бяхме обедини”, заяви Карадайъ. Председателят на ДПС се обърна към присъстващите с призив „Много сили и много интереси ще се опитват нас да ни разделят. Не позволявайте  лъжи и внушения нас да ни подвеждат и после да съжаляваме”. В своето емоционално слово лидерът на ДПС отбеляза и своята тревога от участието на националистите във властта. „Националисти управляват в моята Родина. Днес национализмът е политиката на моята държава. ГЕРБ  без да има нужда включиха националистите във властта и политиката им стана по-националистическа и от националистите.  За това е време отново да се обединим, отново да сме заедно, отново да сме силни. Националистите вън от властта, за да има стабилност, мир   и просперитет в нашата Родина“, заключи лидерът на ДПС. Във връзка с изучаването на т.нар. „възродителен процес” в училищата Карадайъ бе категоричен, че ДПС ще настоява имената на  героите от този период да бъдат включени за изучаване в учебниците по история. „Ние ще следим събитията и имената на героите от Барутин да влязат в учебниците в раздел „възродителен процес” и не само Барутин, но и Корница и Ябланово, Млечино, Могиляне и Пристое,  Тодор Икономово, и Кус, и Климент, но първо Барутин. Всички тези събития трябва да влязат в учебниците по история“, бе категоричен Карадайъ. \r\nПо време на митинга слова произнесоха зам. председателят на ДПС Ахмед Ахмедов, зам. председателят на ПГ на ДПС Халил Летифов, евродепутатът и председател на Младежко ДПС Илхан Кючюк и Ерол Мехмед – народен представител от област Кърджали.  На възпоменателното събиране присъстваха още народните представители Севим Али, Имрен Мехмедова, Велислава Кръстева, Джейхан Ибрямов, Джевдет Чакъров, Хайри Садъков, Хасан Адемов, Танер Али, Елхан Кълков, Сергей Кичиков, Ихсан Хаккъ, евродепутатът Неджми Али, Фахри Ватансевер, представител на ДПС в Истанбул, Волкан Танйълдъз, зам.-консул на Р Турция в Пловдив, областният председател на ДПС Смолян-Салих Аршински, областни и  общински председатели на ДПС, кметове и общински съветници на ДПС. След края на митинга ръководството на ДПС и народните представители поднесоха венци и цветя на паметника на загиналите по време на  трагичните събитията от 1972 година.", "date": "2018.03.17", "title": "Мустафа Карадайъ, ДПС от Барутин: Силни сме, когато сме обединени, не допускайте да ни разделят отново"}
{"url": "http://www.focus-news.net/news/2018/03/17/2500615/makfaks-makedoniya-opasnost-ot-navodneniya-v-harvatiya-nad-600-dushi-se-evakuirat.html", "text": "Високите нива на реките в Хърватия, предизвикани от топенето на снеговете, причиниха опасност от наводнения в страната, съобщава македонската агенция Макфакс. За справяне с бедствието е ангажирана армията, която изгражда насипи около пътища и някои население места, в които е нужна евакуиацията на над 600 души. Най-лоша е ситуацията в хърватската област Лика, където има страхове за повтаряне на сценария от 2010 г., когато бяха наводнени над 150 къщи. Нивото на едноименната река се увеличава с около пет сантиметра на час, а междувременно валежите продължават. От топенето на снега най-засегната е хърватска Костайница, където нивото на река Уна вече надминава 419 сантиметра. Електрозахранването в застрашените места е изключено.: Цанко Цолов", "date": "2018.03.17", "title": "„Макфакс“ (Македония): Опасност от наводнения в Хърватия – над 600 души се евакуират"}
{"url": "http://www.focus-news.net/news/2018/03/17/2500598/tass-mariya-zaharova-otreche-v-rusiya-da-e-bil-razrabotvan-gaz-novichok.html", "text": "Говорителят на руското външно министерство Мария Захарова заяви в събота, че нито Русия, нито СССР са провеждали изследвания или разработване на химическо вещество, познато като „Новичок“, съобщава ТАСС. \r\nВ рамките на свое интервю за местна телевизия, Захарова подчерта, че „никога на територията на СССР, нито по времето на Съветския съюз, нито по времето на Руската федерация или на нейна територия, не е имало изследвания, които да са имали пряко или косвено кодово име „Новичок“. Говорителят допълни, че „никога в Съветския съюз, нито в Русия думата „Новичок“ не се е използвала в контекста на разработване на химически вещества“. \r\nЗахарова заяви, че през 90-те години много съветски учени бягат на запад, като според нея, „те са взели със себе си своите разследвания, които след това са развити в западните страни, основно в САЩ, Великобритания, Словакия и Швеция“.  „Именно в този момент се появява удивителното название „Новичок“, така засягащо слуха и съвпадащо с идеята за възприемане за руско всичко, свързано с Русия“, каза още говорителят.: Цанко Цолов", "date": "2018.03.17", "title": "ТАСС: Мария Захарова отрече в Русия да е бил разработван газ „Новичок“"}
{"url": "http://www.focus-news.net/news/2018/03/17/2500616/pregled-na-mezhdunarodnite-novini-do-18-chasa-agentsiya-fokus.html", "text": "Високите нива на реките в Хърватия, предизвикани от топенето на снеговете, причиниха опасност от наводнения в страната. За справяне с бедствието е ангажирана армията, която изгражда насипи около пътища и някои население места, в които е нужна евакуиацията на над 600 души. Най-лоша е ситуацията в хърватската област Лика, където има страхове за повтаряне на сценария от 2010 г., когато бяха наводнени над 150 къщи. Нивото на едноименната река се увеличава с около пет сантиметра на час, а междувременно валежите продължават. От топенето на снега най-засегната е хърватска Костайница, където нивото на река Уна вече надминава 419 сантиметра. Електрозахранването в застрашените места е изключено.\r\n*** Канцлерът на Германия и президентът на Китай Си Дзинпин са провели в събота телефонен разговор, в рамките на който са поздравили един други за преизбирането и потвърдили намеренията на двете държави за задълбочаване на стратегическото партньорство.\r\nСъгласно разпространените данни, канцлерът е „поканила китайския кабинет за междуправителствени консултации в Берлин тази година, като от своя стана Си Дзинпин е поканил Меркл да посети Китай“. Двете държави са обсъдили проблема със свръхпроизводството на стомана и са се съгласили да работят за решаването му в рамките на Г-20. Засегната е също така ядрената и ракетна програма на Северна Корея. \r\n*** Снегът и лошото време се завърнаха във Великобритания, причинявайки отмяната на над 100 полета и издаването на предупреждения за опасни метеорологични условия при пътуване, отбелязва британският вестник The Telegraph.\r\nВ петък и събота са отменени около 120 полета от летищата „Хийтроу“ и „Готуик“, като от събота следобед в северната част на Англия, Йоркшир, Лондон и някои южни части на Великобритания е в сила код за животозастрашаващи метеорологични условия. Очаква се лошото време да продължи и в неделя, като метеоролозите съобщават, че причината за ниските температури и снега е идващ от Северно море студен фронт. \r\n*** Американският помощник държавен секретар по въпросите за Европа и Евразия Уес Мичъл потвърди подкрепата на САЩ за Кипър, в рамките на свое посещение в Никозия в петък. \r\nМичъл потвърди, че Кипър има право да разработва ресурсите в своята икономическа морска зона, като подчерта, че Вашингтон подкрепя Никозия в случая. Коментарът му е направен след среща с президента на Република Кипър Никос Анастасиадис. Никозия бе последната дестинация от балканската обиколна на Мичъл, която включваше Атина, Белград, Скопие и Прищина. \r\nИзказването на американския дипломат става на фона на обтегнатите отношения между Кипър и Турция, след като от Анкара блокираха проучване за добив на газ край острова, като заявиха, че страната няма да позволи на кипърските гърци да разработват „едностранно“ природните ресурси край острова. \r\n*** Вицепремиерът на Косово Енвер Ходжай заяви в рамките на правителствена среща в Прищина в петък, че Македония е поискала помощ от Косово за прилагане на двуезичността в македонските институции, след като по-рано тази седмица Събранието в Скопие гласува Закона за употреба на езиците. \r\nСпоред Ходжай, от Скопие са поискали помощ заради опита на Косово при прилагането на двуезичния модел, в случая албански и сръбски, като двата официални езика в страната. \r\nВицепремиерът разкри, че „по искане на правителството на Мекедония, сега, след като бе одобрен закона за използването на албанския език, бе потърсена помощта на правителството на Косово за прилагането на двуезичността в институционното и на други нива в Македония, като се има предвид опитът на Косово“. Според него Прищина наистина може да предложи такава помощ и има политическо желание затова. \r\n*** Испанският премиер Мариано Рахой разглежда възможността да откаже да присъства на срещата между лидерите на ЕС и Западните Балкани, която е насрочена за средата на май.\r\nСпоред данни на испански вестник, Рахой се струваха, че неговото присъствие на една и съща среща с косовския президент Хашим Тачи може да бъде използвано като оправдание от сепаратистките лидери в Каталуния в техните намерения за обявяване на независимост от Испания, която е една от петте страни от ЕС, наред със Словакия, Румъния, Гърция и Кипър, които не са признали Косово. В петък председателят на Европейския съвет Доналд Туск посети Мадрид, където се срещна с Рахой с цел обсъждане на въпроса. \r\nЕдна от възможностите, при която премиерът би посетил срещата е премахване на косовския флаг от нея, пише испанското издание. \r\n*** Президентът на Сърбия Александър Вучич и неговият косовски колега Хашим Тачи ще проведат на 23 март среща в Брюксел.\r\n„Срещата е в рамките на диалога за нормализиране на отношенията между двете страни“, съобщават косовските медии, позовавайки се на  съобщение от екипа на върховния представител на Европейския съюз по въпросите на външните работи и политиката на сигурност Федерика Могерини.\r\nПо време на срещата ще се обсъдят нормализирането на отношенията в рамките на диалога с посредничеството на ЕС и „ще се работи за по-нататъшното изпълнение на подписаните договори“.\r\n*** Сърбия не може да търгува с Косово и Метохия, за да стане част от Европейския съюз. Това заяви първият дипломат на Белград Ивица Дачич.\r\n„Не можем да си позволим да Сърбия, за да влезе в ЕС, да предаде националните и държавни си интереси, не можем да търгуваме с Косово и Метохия\", категоричен бе Дачич, като същевременно допълни, че Сърбия не иска да воюва с никого, но трябва да води мъдра и твърда политика, за да бъде в състояние да определя условията. \r\nСъгласно думите му, за да защити интересите си, Белград трябва да поддържа добри отношения с всички, но присъединяването на Сърбия към Общността не може да бъде за сметка на дистанцирането от Русия или Китай.\r\n***  Президентът на Турция Реджеп Тайип Ердоган заяви, че подкрепяните от турската армия сирийски сили са обградили центъра на град Африн в северозападна сирия и са готови всеки момента да влязат в него.\r\n„Скоро ще навлезем в Африн и ще обявим добрите новини всеки момент“, заяви Ердоган по време на конгрес на своята „Партия на справедливостта и развитието“ в провинцията Мардин. \r\nНа 20 януари Турция стартира операция „Маслинова клонка“, за да прочисти кюрдските въоръжени сили от региона.\r\n*** Експулсирането на 23-та британски дипломати от територията на Русия „не променя фактите по въпроса“ около отравянето на руския двоен агент Сергей Скрипал, това заяви министър-председателят на Великобритания Тереза Мей в събота.\r\nВ рамките на обръщение пред Консервативната партия, Мей отбеляза, че Русия „нарушава очебийно международното право“, като Лондон ще „обмисли следващите си стъпки в близките дни“. \r\n„Отговорът на Русия не променят фактите по въпроса – опита за убийство на двама души, намиращи се на британска земя, за което няма друго обяснение освен извода, че Русия е виновна“, каза още премиерът. \r\nПо-рано тази седмица, заради отравянето на Скрипал, за което Лондон обвинява Москва, 23-руски дипломати бяха експулсирани от Великобритания, като в събота от Кремъл предприеха като отговор експулсирането на 23-ма британски дипломати от Русия.\r\n***Гръцкият министър на външните работи е получил писмо, в което е бил сложен куршум преди посещението му в Македония, насрочено за 22  март.\r\nСпоред изданието предупреждението е било за неговата роля при решаването на т. нар. македонски въпрос. Писмото е изпратено в началото на седмицата до гръцкото МВнР на адреса на министър Кодзиас. \r\nВ писмото се съдържало и предупреждение, че скоро ще пътува до Македония за решаване на спора на името. \r\n„Iefimerida“ припомня, че външният министър на Гърция е получавал заплашителни писма от началото на тази година. Очаква се министър Кодзиас да пристигне с първия директен полет Атина -Скопие, който се възстановява след 12 години, на 22 март 2018 г. и да донесе проектодоговор за решаване на спора за името. Гръцките медии съобщават, че на 27 март 2018 г ще има нов кръг преговори между двете страни с посредничеството на Матю Нимиц във Виена. \r\n***", "date": "2018.03.17", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/03/17/2500600/ekathimerini-ues-michal-potvardi-podkrepata-na-sasht-za-kipar.html", "text": "Американският помощник държавен секретар по въпросите за Европа и Евразия Уес Мичъл потвърди подкрепата на САЩ за Кипър, в рамките на свое посещение в Никозия в петък, съобщава гръцкото електронно издание Ekathimerini. \r\nМичъл потвърди, че Кипър има право да разработва ресурсите в своята икономическа морска зона, като подчерта, че Вашингтон подкрепя Никозия в случая. Коментарът му е направен след среща с президента на Република Кипър Никос Анастасиадис. Никозия бе последната дестинация от балканската обиколна на Мичъл, която включваше Атина, Белград, Скопие и Прищина. \r\nИзказването на американския дипломат става на фона на обтегнатите отношения между Кипър и Турция, след като от Анкара блокираха проучване за добив на газ край острова, като заявиха, че страната няма да позволи на кипърските гърци да разработват „едностранно“ природните ресурси край острова. : Цанко Цолов", "date": "2018.03.17", "title": "Ekathimerini: Уес Мичъл потвърди подкрепата на САЩ за Кипър"}
{"url": "http://www.focus-news.net/news/2018/03/17/2500617/aktualna-patna-obstanovka.html", "text": "Температурите са в интервала от + 3° до + 20°. Времето над страната е с променлива облачност. Слаб вятър духа в областите АМ Люлин, Бистрица и Гинци. Дъжд вали на места в областите Благоевград и Сливен. Това съобщиха от пресцентъра на  Агенция „Пътна инфраструктура”. Пътните настилки са предимно сухи, а по усойните и планински райони – частично мокри и обработени.\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движение с повишено внимание при пътен възел Кочериново поради намалена осветеност на пътния възел. Срок до 19.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.\r\nВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т.; Обходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът III-866: Движението по път III-866 Смолян – Стойките при км 9+339 в гр. Смолян се осъществява еднопосочно в една лента поради отстраняването на ВиК авария на платното за движение. Участъкът е сигнализиран с пътни знаци. Срок до 19.03.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.17", "title": "Актуална пътна обстановка"}
{"url": "http://www.focus-news.net/news/2018/03/17/2500620/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Натоварен е трафикът по автомагистрала „Струма“ и главен път Е-79 в частта им в областта. Пътните настилки са предимно сухи. В региона няма затворени пътища. Проход Предела е отворен за преминаване на всички видове моторни превозни средства. През деня не са регистрирани тежки пътни инциденти в Благоевградска област. Към момента никъде в областта не се извършват ремонти дейности.\r\nЛора КАЛЧЕВА", "date": "2018.03.17", "title": "Благоевград: Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/03/17/2500623/blagoevgrad-s-mnogo-iznenadi-i-emotsii-premina-porednoto-izdanie-na-zimno-predizvikatelstvo-v-mestnostta-bodrost.html", "text": "С много настроение, музика и игри премина поредното издание на зимните игри в Благоевград. Събитието, което се проведе в ски център „Картала“, бе съпроводено с музикална програма и водещ, който се грижеше за усмивките на гостите. Това съобщиха от пресцентъра на Община Благоевград. В „Зимно предизвикателство“  2018 се включиха стотици малки и големи жители и гости на Благоевград. Деца, родители, баби и дядовци се насладиха на снежните забавления и показаха, че за доброто настроение няма възраст. Сред зимните предизвикателства имаше спускане с шейни и сноуборд, изработване на снежни фигури и много други игри.\r\nМалката писта през целия ден бе напълно безплатна за ученици, деца до 18-годишна възраст. Малкият влек бе на разположение на малчуганите и всички присъстващи на снежните игри. Организаторите от Община Благоевград, Българска асоциация „Спорт за учащи“ и ски център „Картала“ бяха осигурили и много награди за победителите в игрите от „Зимно предизвикателство“. Инициативата „Зимно предизвикателство 2018“ е част от Спортния календар на Община Благоевград.", "date": "2018.03.17", "title": "Благоевград: С много изненади и емоции премина поредното издание на „Зимно предизвикателство“ в местността „Бодрост“"}
{"url": "http://www.focus-news.net/news/2018/03/17/2500611/kyustendil-na-nad-deset-signala-za-padnali-darveta-i-kloni-ot-silniya-vyatar-sa-reagirali-ekipi-na-pozharna-bezopasnost-i-zashtita-na-naselenieto.html", "text": "На над десет сигнала за паднали дървета и клони от силния вятър са реагирали екипи на „Пожарна безопасност и защита на населението” – Кюстендил. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. При възникналите инциденти няма пострадали хора или нанесени материални щети. Екипи на Община Кюстендил също са отстранявали клони на дървета от уличните настилки. Пожарникари и горски служители гасят пожар в землището на село Каменичка Скакавица. Горят сухи треви и храсти. Огнеборци са потушили пожар и в землището на град Кюстендил.\r\nВенцеслав ИЛЧЕВ", "date": "2018.03.17", "title": "Кюстендил: На над десет сигнала за паднали дървета и клони от силния вятър са реагирали екипи на „Пожарна безопасност и защита на населението”"}
{"url": "http://www.focus-news.net/news/2018/03/17/2500621/predstoyashti-sabitiya-v-stranata-za-18-mart-agentsiya-fokus.html", "text": "***\r\nОт 14.30 часа в МВнР вицепремиерът и министър на външните работи Екатерина Захариева ще връчи най-високото отличие на Министерството на външните работи  - „Златна лаврова клонка” на изпълнителния директор на Агенция ЕВРОПОЛ  Роб Уейнрайт. \r\n***\r\nОт 16.00 часа в кинозалата на Ню Бояна Филм Студиос ще се проведе церемония по награждаване на победителите в кино състезанието “Ню Бояна 24”.\r\n***\r\nОт 19.00 часа в театър Азарян официално ще бъде открит Софийски театрален салон. \r\n***\r\nОт 10.00 часа на площад „Македония“ ще се състои състезание „Дамско рали“, организирано от Община Благоевград и Автомобилен спортен клуб „Диамо”.  \r\n***\r\nОт 10.00 часа народният представител Даниела Димитрова ще се срещне с жителите на село Орляк, община Тервел. За 12.00 часа е насрочена приемната ѝ в село Безмер.\r\n***\r\nОт 11.00 часа в Държавен куклен театър „Дора Габе“ ще се играе спектакълът „Лека нощ, съкровище“.\r\n***\r\nВ 09.00 часа в храм „Успение на Пресвета Богородица\", Негово преосвещенство Константийският епископ Яков ще оглави архиерейска света Литургия.\r\n***\r\nВ 09.00 часа в митрополитския храм „Св. вмчца Марина“ ще бъде отслужена архиерейска св. Литургия по повод Четвърта Неделя на Великия пост – на св. Йоан Лествичник.\r\n***\r\nВ 10.30 часа в Античен форумен комплекс „Августа Траяна“ ще се проведе XX Фестивал на маскарадните игри.", "date": "2018.03.17", "title": "Предстоящи събития в страната за 18 март (Агенция „Фокус“)"}
{"url": "http://www.focus-news.net/news/2018/03/17/2500618/gd-granichna-politsiya-na-gkpp-kalotina-srabskite-granichni-vlasti-ne-propuskat-tovarni-avtomobili-na-vhod-poradi-problemi-s-elektricheskoto-zahranvane.html", "text": "На ГКПП \"Калотина\" на българо-сръбската граница сръбските гранични власти не пропускат товарни автомобили на вход поради проблеми с електрическото захранване. На всички останали контролно-пропускателни пунктове на границата със Сърбия трафикът е нормален. Това съобщиха за Агенция \"Фокус\" от Главна дирекция (ГД) \"Гранична полиция\".\r\nНа ГКПП \"Кулата\" на българо-гръцката, на ГКПП \"Капитан Андреево\" и на ГКПП \"Лесово\" на българо-турската граница трафикът е интензивен на изход за товарни автомобили. \r\nНа границите с Румъния и Македония трафикът е нормален на всички контролно-пропускателни пунктове.", "date": "2018.03.17", "title": "ГД \"Гранична полиция\": На ГКПП \"Калотина\" сръбските гранични власти не пропускат товарни автомобили на вход поради проблеми с електрическото захранване"}
{"url": "http://www.focus-news.net/news/2018/03/17/2500639/predstoyashti-mezhdunarodni-sabitiya-za-18-mart-agentsiya-fokus.html", "text": "Провеждат се президентски избори в Русия. Новият германския министър на икономиката Петер Алтмайер пристига в САЩ с цел преговори, малко преди новите тарифи на САЩ върху вносната стомана и алуминий.  Сваленият каталунски лидер Карлес Пучдемон ще вземе участие в дебат относно правото за самоопределяне, в рамките на международния филмов фестивал и Форума за човешки права.", "date": "2018.03.17", "title": "Предстоящи международни събития за 18 март (Агенция „Фокус“)"}
{"url": "http://www.focus-news.net/news/2018/03/17/2500622/gd-granichna-politsiya-na-gkpp-kulata-trafikat-e-intenziven-na-izhod-za-tovarni-avtomobili.html", "text": "На българо-гръцката граница, на ГКПП „Кулата“ трафикът е интензивен на изход за товарни автомобили. Това съобщиха за Радио „Фокус“ – Пирин от Главна дирекция (ГД) „Гранична полиция“. На ГКПП „Илинден“ движението се осъществява нормално, както и на останалите пунктове по българо-гръцката граница.\r\nЛора КАЛЧЕВА", "date": "2018.03.17", "title": "ГД „Гранична полиция“: На ГКПП „Кулата“ трафикът е интензивен на изход за товарни автомобили"}
{"url": "http://www.focus-news.net/news/2018/03/17/2500613/sofiya-na-26-signala-za-padnali-kloni-i-darveta-sa-se-otzovali-ekipite-na-direktsiya-avariyna-pomosht-i-preventsiya-na-stolichna-obshtina-vav-vrazka-sas-silniya-vyatar.html", "text": "На 26 сигнала за паднали клони и дървета са се отзовали екипите на дирекция „Аварийна помощ и превенция” на Столична община във връзка със силния вятър този следобед в София, по данни към 17.30 ч. Това съобщиха от пресцентъра на Столична община. Отстранявани са клони от улични платна, паркове, обезопасени са наклонени дървета в зелени площи като парк „Заимов”, Княжевска градина, парк Банкя. Обходи на терен се извършват и екипи на Дирекция „Зелена система” с цел почистване на пешеходните алеи. Аварийните екипи са се отзовали и на сигнали за надвиснали ламарини от строителни обекти. \r\n\"Напомняме на изпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си. \r\nГражданите да бъдат внимателни и да обезопасят незакрепени предмети от тераси или прозорци на жилища си\", призоваха от Общината.", "date": "2018.03.17", "title": "София: На 26 сигнала за паднали клони и дървета са се отзовали екипите на дирекция „Аварийна помощ и превенция” на Столична община във връзка със силния вятър"}
{"url": "http://www.focus-news.net/news/2018/03/17/2500641/varna-v-grada-se-provezhda-ezhegodnata-kampaniya-za-preventsiya-na-trafika-na-hora-s-tsel-trudova-eksploatatsiya.html", "text": "Във Варна се провежда ежегодната кампания за превенция на трафика на хора с цел трудова експлоатация. Това съобщиха за Радио „Фокус“ – Варна от Дирекция „Превенции“ към Община Варна. Кампанията се организира от Местната комисия за борба с трафика на хора и Дирекция „Превенции“ – Община Варна, съвместно с Националната комисия за борба с трафика на хора. Тя ще се проведе в периода март – май и ще премине под мотото: „По-добре информиран, отколкото експлоатиран“. Партньори в кампанията са Център за междуетнически диалог и толерантност „Амалипе“, Бюро по труда – Варна, ОДМВР – Варна, граничните полицейски управления Пристанище Варна и Летище Варна, I ЕГ, III ПМГ „Акад. Методий Попов“, IV ЕГ „Фредерик Жолио-Кюри“, ГПЧЕ „Йоан Екзарх“, СУ за ХНИ „Константи Преславски“, Професионална техническа гимназия, МГ „Д-р Петър Берон“, ВТГ „Георги Стойков Раковски“, ПТГ „Проф. д-р Асен Златаров“ и ПГИ „Д-р Иван Богоров“. \r\nЦелите на кампанията са информиране на деца и младежи в училищна възраст и представители на уязвими групи за рисковете, свързани с трафика на хора с цел трудова експлоатация.\r\nВ рамките на кампанията в СУ „Любен Каравелов“ във Варна и СУ „Васил Левски“ във Вълчи дол през изминалата седмица се проведоха информационни срещи, на които ученици от уязвими групи бяха информирани, че щедрите обещания за бързи пари в чужбина могат да се окажат капан. Сформират се и фокус-групи, в които заедно с доброволци, подпомагащи дейността на Местната комисия за борба с трафика на хора – Варна, ще обсъдят идеи за създаване на информационни материали по проблемите, свързани с трафика на хора с цел трудова експлоатация. В периода 26 – 28 март във Велико Търново четири деца от избраните фокус-групи и четирима доброволци от училищните превантивни клубове ще вземат участие в ежегодната „Академия за доброволци“, организирана от Националната комисия за борба с трафика на хора, съвместно с фондация „Ханс Зайдел“. В Академията участниците ще придобият и доразвият презентационните си умения, уменията си за работа в екип и обучаване на връстници. От 16 до 27 април във варненските гимназии с разкрити превантивни клубове доброволци ще организират информационна кампания в училищните общности за рисковете от попадане в трафик на хора с цел трудова експлоатация.\r\nМарияна ВАЛЕНТИНОВА", "date": "2018.03.17", "title": "Варна: В града се провежда ежегодната кампания за превенция на трафика на хора с цел трудова експлоатация"}
{"url": "http://www.focus-news.net/news/2018/03/17/2500644/plovdiv-nad-180-proverki-po-spazvaneto-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "184 проверки по спазването на забраната за тютюнопушене са извършили здравните инспектори в Пловдив през последната седмица. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 30 заведения за обществено хранене, 104 закрити и 17 открити обществени места, 29 детски и учебни заведения, както и четири обекта за продажба на оптика.\r\nЗа последния отчетен период здравните инспектори са издали десет предписания за установени нарушения. През изминалата седмица в РЗИ – Пловдив са постъпили четири жалби от граждани и институции. Извършени са също 259 проверки по текущ контрол, осъществени са и 22 консултации във връзка с тютюнопушенето.\r\nТони МИХАЙЛОВ", "date": "2018.03.17", "title": "Пловдив: Над 180 проверки по спазването на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2018/03/17/2500646/reuters-konsultanti-na-donald-tramp-sa-sabirali-lichna-informatsiya-ot-akauntite-na-poveche-ot-50-miliona-potrebiteli-na-feysbuk.html", "text": "Консултанти на Доналд Тръмп от фирмата „Кеймбридж Аналитика“  са събирали лична информация от акаунтите на повече от 50 милиона потребители на „Фейсбук“, за да подпомогнат избирането му за президент през 2016 година, съобщава Reuters, позовавайки се на вестниците The New York Times и London’s Observer.\r\nГлавният прокурор на щата Масачузетс е започнала разследване след като е излязла информацията. От социалната мрежа „Фейсбук“ са обявили, че прекратяват работата с компанията, която е нарушила правните норми. Това вероятно е едно от най-големите изтичания на информация от социалната мрежа според бивши служители на „Кеймбридж Аналитика“. Фирмата е използвала данните, събрани през 2014 година, за да разработи софтуер, който да предскаже и повлияе на резултатите от изборите, като на избирателите са изпращани индивидуални политически послания. Юлиян Марков", "date": "2018.03.17", "title": "Reuters: Консултанти на Доналд Тръмп са събирали лична информация от акаунтите на повече от 50 милиона потребители на „Фейсбук“"}
{"url": "http://www.focus-news.net/news/2018/03/17/2500645/shumen-oblastniyat-savet-na-bchk-zapochva-razdavane-na-hranitelni-pomoshti-ot-20-mart.html", "text": "От 20 март 2018 г.  в Районните пунктове на БЧК в Шумен, Каолиново, Върбица и Нови Пазар, БЧК Шумен започва предоставянето на храни на правоимащите по Оперативна програма за храни и/или основно материално подпомагане от фонда за европейско подпомагане на най нуждаещи се лица – план 2016 г. Това съобщиха от Областния съвет на БЧК. \r\nПравоимащи по програмата са лица и семейства, подпомагани с целеви помощи за отопление през  отоплителен сезон 2015/2016 г., майки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г., лица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017 г., лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към октомври 2016 г., лица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към м.октомври 2016 г., лица с установени 90% трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 г., лица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 г. \r\nВсеки от правоимащите ще получи 16.32 кг храни - леща, рибни консерви, грах ,лютеница, доматено пюре, бисквити, пчелен мед. Раздаването в Шумен, Нови пазар, Върбица и Каолиново ще продължи до 27 април 2018г. Разпределението на продуктите в останалите 6 общини на Шуменска област ще стартира след получаване на останалата част от продукта лютеница.", "date": "2018.03.17", "title": "Шумен: Областният съвет на БЧК започва раздаване на хранителни помощи от 20 март"}
{"url": "http://www.focus-news.net/news/2018/03/17/2500640/silniyat-vyatar-sazdade-problemi-preduprezhdeniyata-ostavat-i-za-nedelya-obzor.html", "text": "На десетки сигнали за паднали клони вследствие на силния вятър се отзоваха екипите на дирекция „Аварийна помощ и превенция” на Столична община в съботния ден. Отстранявани са били клони от улични платна и паркове, като междувременно са обезопасявани и наклонени дървета в зелени площи като парк „Заимов”, Княжевска градина и парк Банкя. Извършвани са обходи на терен с цел почистване на пешеходните алеи. Аварийните екипи са се отзовали и на сигнали за надвиснали ламарини от строителни обекти. От Столичната община призоваха изпълнителите на строителни обекти да проверят състоянието на оградите, крановете и скелета и да предприемат действия по обезопасяването им, а собствениците на търговски и рекламно-информационни елементи да проверят обектите си. Гражданите от своя страна трябва да бъдат внимателни и да обезопасят незакрепени предмети от тераси или прозорци на жилища си.\r\nВ Кюстендил, където поривите на вятъра също бяха много силни, екипи на „Пожарна безопасност и защита на населението” реагираха на над 10 сигнала за паднали дървета и клони. Екипи на Община Кюстендил също са отстранявали клони от уличните настилки. При възникналите инциденти няма пострадали хора или нанесени материални щети. \r\nОранжев код за силен вятър е в сила за цялата страна и за неделя, като в някои области се очакват обилни валежи, придружени от гръмотевици. През деня в цялата страната югозападният вятър ще се смени с умерен и временно силен северозападен, в Източна България – североизточен. С нахлуването на студен въздух от север ще започне и бързо понижение на температурите. От НИМХ предупреждават, че силните пориви на вятъра могат да причинят смущения в електроснабдяването, структурни повреди, изкоренени дървета и наранявания от летящи предмети.", "date": "2018.03.17", "title": "Силният вятър създаде проблеми, предупрежденията остават и за неделя (ОБЗОР)"}
{"url": "http://www.focus-news.net/news/2018/03/17/2500643/blagoevgrad-dva-aparata-za-hemodializa-sa-dareni-na-obnovenoto-spetsializirano-otdelenie-na-mbal-ivan-skenderov-v-gotse-delchev.html", "text": "Два апарата за извършване на хемодиализа са дарени на  напълно обновеното специализирано отделение на МБАЛ „Иван Скендеров“ в Гоце Делчев. Това каза за Радио „Фокус“-Пирин Даниела Крантева, експерт по връзки с обществеността в Община Гоце Делчев. Това е второто получено дарение с апарати за хемодиализа. „С тях 11 от общо 13-те диализни поста в отделението вече са напълно обновени. Те се ползват от 40 пациенти от общините Гоце Делчев, Хаджидимово, Гърмен, Сатовча и Доспат, три пъти в седмицата, на три смени“, посочи Крантева. \r\nПо думите й преди години, отделението по хемодиализа в гоцеделчевската болница е започнало дейността си с обслужване на 15 пациенти. „За съжаление ,обаче, броят на болните от района, които имат нужда от такава медицинска грижа, все повече се увеличава“, коментира Даниела Крантева.\r\nЛора КАЛЧЕВА", "date": "2018.03.17", "title": "Благоевград: Два апарата за хемодиализа са дарени на обновеното специализирано отделение на МБАЛ „Иван Скендеров“ в Гоце Делчев"}
{"url": "http://www.focus-news.net/news/2018/03/17/2500647/pazardzhik-panagyurishte-se-vklyuchva-v-initsiativata-chasat-na-zemyata-v-sedmitsata-ot-19-do-24-mart.html", "text": "Община Панагюрище се включва в инициативата „Часът на Земята“ в  седмицата от 19 до 24 март, като ще бъдат организирани и провеждани редица мероприятия, инициирани от ученици, преподаватели и ръководители в цялата община, съобщи за Радио „Фокус“ – Пазарджик Радка Костуркова от Общината.  Разработената програма на Община Панагюрище за отбелязване на „Часът на Земята ‘2018” е отворена. „Всеки, който се чувства отговорен към проблемите, свързани с промените в климата, може да прояви своята ангажираност със собствени инициативи. Така заедно ще помогнем „Часът на Земята ‘2018” да се превърне в мащабно национално събитие. Ръководството на Община Панагюрище призовава всички учреждения, институции, фирми и граждани да се присъединят с подходящи инициативи към „Часът на Земята ‘2018“ на 24 март“, уточни Костуркова. \r\nТя допълни, че по този начин всеки ще може да изрази своята съпричастност към проблемите, свързани с промените в климата, и да заяви готовност за съдействие при тяхното решаване.\r\nАлбена ЖИЛЕКОВА", "date": "2018.03.17", "title": "Пазарджик: Панагюрище се включва в инициативата „Часът на Земята“ в седмицата от 19 до 24 март"}
{"url": "http://www.focus-news.net/news/2018/03/17/2500652/ria-novosti-sergey-lavrov-zayavyava-che-rusiya-nyama-da-podpishe-dogovora-za-zabrana-na-yadrenite-orazhiya.html", "text": "Министърът на външните работи на Русия потвърди позицията на Русия, че няма да подпише Договорът за забрана на ядрените оръжия, предава РИА Новости.\r\n„Ние няма да го подпишем, защото считаме, че забраняването на ядреното оръжие в такъв порядък е нереално. Петте официални ядрени държави и неофициалните  няма да го приемат“, заявява Лавров в интервю за казахстанската телевизия.\r\nСпоред Русия Договорът за неразпространение на ядрените оръжия отразява принципното намерение на страната за безядрен свят.\r\n„Новите фактори, които влияят на глобалната обстановка, като стратегическите въоръжения от неядрен тип, плановете на американците да изнесат оръжията в космоса, прословутата глобална система за противоракетна отбрана, невлизането в сила на Договора за забрана на ядрените опити, преди всичко по вина на САЩ, в немалка степен влияят на стратегическата стабилност, повече от ядреното оръжие“, продължава Лавров.\r\nДоговорът за забрана на ядрените оръжия  е разработен без участието на петте постоянни членки на Съвета за сигурност на ООН. Юлиян Марков", "date": "2018.03.17", "title": "РИА Новости: Сергей Лавров заявява, че Русия няма да подпише Договора за забрана на ядрените оръжия"}
{"url": "http://www.focus-news.net/news/2018/03/17/2500650/", "text": "В освободения от бунтовници и терористи Алепо и околностите му са се върнали 800 хиляди бежанци, съобщават от руското Министерство на отбраната, цитирани от телевизионния канал Russia Today.\r\nМестните власти оказват съдействие за възстановяване на живота. В освободената провинция работят пазари, училища и медицински учреждения. Активно се възстановява селскостопанското производство. Юлиян Марков", "date": "2018.03.17", "title": "Russia Today: В Алепо и околностите му са се върнали 800 хиляди бежанци"}
{"url": "http://www.focus-news.net/news/2018/03/17/2500649/veliko-tarnovo-starinni-retsepti-ot-regiona-sabira-klubat-po-bitova-kultura-pri-narodno-chitalishte-nadezhda.html", "text": "Старинни рецепти от Великотърновския регион събира Клубът по битова култура при Народно читалище „Надежда“-Велико Търново. Идеята е всички открити рецепти да бъдат поместени в специална книга с туристическо-кулинарна насоченост, каза за Радио „Фокус“ – Велико Търново Магдалена Костадинова, секретар на читалището. Тя уточни, че инициативата е част от кампанията „Вкусът на времето“, чиято цел е да популяризира местни ястия, характерни за областта и известни в миналото. „Рецептите се събират от председателя на клуба Павлина Владова и всеки, който иска да се включи, може да позвъни в читалището и да получи нейните координати“, допълни Магдалена Костадинова.\r\nКлубът по битова култура при читалище „Надежда“ съществува от над 30 години. Работата му е насочена основно към съхраняване на традициите, изработване и пресъздаване на автентичното и националното в областта на бита на българина.\r\nЛуиза ТРАНЧЕВА", "date": "2018.03.17", "title": "Велико Търново: Старинни рецепти от региона събира Клубът по битова култура при Народно читалище „Надежда“"}
{"url": "http://www.focus-news.net/news/2018/03/17/2500642/bbc-chehiya-othvarlya-kategorichno-tvardeniyata-che-e-proizvezhdala-veshtestvoto-novichok.html", "text": "Чешката република категорично отхвърля  твърденията на говорителя на руското Външно министерство Мария Захарова, че е една от четирите страни, които вероятно са произвеждали невро-токсичния агент „Новичок“, предава BBC. \r\nВъншният министър на Чешката република Мартин Стропницки нарече тези твърдения „напълно неоснователни“ и „силно спекулативни“\r\nДнес по-рано Мария Захарова заяви, че Чешката република, Словакия, Великобритания и Швеция най-вероятно са произвеждали „Новичок“ – веществото, което британските власти идентифицираха като причина за отравянето на бившия руски шпионин Сергей Скрипал и неговата дъщеря Юлия и за което те обвиняват Русия. Според Захарова споменатите четири държави са провеждали „интензивни изследвания“ с токсичната субстанция от края на 90-те години на миналия век до сега. Руското правителство категорично отхвърля обвиненията на Великобритания за участие на страната в атаката срещу Скрипал и дъщеря му. Юлиян Марков", "date": "2018.03.17", "title": "BBC: Чехия отхвърля категорично твърденията, че е произвеждала  веществото „Новичок“"}
{"url": "http://www.focus-news.net/news/2018/03/17/2500648/", "text": "Москва ще се обърне към Организацията за сигурност и сътрудничество в Европа (ОССЕ) за защита на своите журналисти във Великобритания, предава ТАСС.\r\nТова заявява руският посланик в Лондон Александър Яковенко в интервю за руския телевизионен канал НТВ.\r\n„Част от нашите кореспонденти получават  неприкрити заплахи и ние повдигнахме този въпрос в ОССЕ. Ние поискахме организацията да защити нашите кореспонденти, нашите сътрудници на руските средства за масова информация от евентуалния произвол, който може да последва тези заплахи“, казва Яковенко. Юлиян Марков", "date": "2018.03.17", "title": "ТАСС: Москва ще се обърне към ОССЕ за защита на своите журналисти във Великобритания"}
{"url": "http://www.focus-news.net/news/2018/03/17/2500651/afp-mayk-pens-prizovava-pakistan-da-napravi-poveche-sreshtu-talibanite.html", "text": "Вицепрезидентът на САЩ Майк Пенс призовава Пакистан да „направи повече“ срещу талибаните в телефонен разговор с пакистанския министър-председател Шахид Хакан Абаси, предава AFP.\r\n„Вицепрезидентът Пенс повтори настояването на президента Доналд Тръмп правителството на Пакистан да направи повече срещу продължаващото присъствие на талибаните, мрежата „Хакани“ и други терористични групировки, действащи на територията на Пакистан“ се казва в съобщение на Белия дом.\r\nСпоред Вашингтон има малки знаци, че Исламабад е решил да спре подкрепата си за талибаните. Пакистанските служби за сигурност използват тяхното присъствие в Афганистан за защита на интересите на страната си там и като преграда срещу индийското влияние в Кабул.  Юлиян Марков", "date": "2018.03.17", "title": "AFP: Майк Пенс призовава Пакистан да „направи повече“ срещу талибаните"}
{"url": "http://www.focus-news.net/news/2018/03/17/2500619/afp-siriyskite-pravitelstveni-sili-sa-ustanovili-kontrol-varhu-dva-grada-v-iztochna-guta.html", "text": "Сирийските проправителствени сили са установили контрол върху още два град в Източна Гута в събота, съобщава AFP, като се позовава на данни от базираната в Лондон Сирийска обсерватория за човешки права. Съгласно разпространените данни, верните на Дамаск военни са превзели от въоръжената опозиция градовете Кафр Батна и Сабка, които са разположени в южната част на контролирания от противопоставящи се на режима в Дамаск групировки. \r\nМеждувременно продължава големия приток на хора, бягащи към контролираните от Дамаск територии. : Цанко Цолов", "date": "2018.03.17", "title": "AFP: Сирийските правителствени сили са установили контрол върху два града в Източна Гута"}
