{"url": "http://www.focus-news.net/news/2018/09/23/2570513/kyustendil-dots-d-r-iliyana-krishkova-e-vremenno-izpalnyavasht-dlazhnostta-na-direktor-v-instituta-po-zemedelie.html", "text": "Доцент д-р Илияна Кришкова е временно изпълняващ длъжността на директор в Института по земеделие в Кюстендил. Това съобщиха за  Радио „Фокус” – Кюстендил  от Института. Тя е поела временно поста, след пенсионирането на досегашния директор професор Димитър Домозетов. До момента доцент д-р Илияна Кришкова е изпълнявала длъжността на зам.-директор на научния институт. Обявен е конкурс за заемане на ръководния пост. Сред кандидатите е и настоящият изпълняващ длъжността директор, който вече е представил за развитие и управление на института с период до 2021 година. Институтът по земеделие в Кюстендил е първоприемник на Овощарска опитна и контролна станция – Кюстендил, създадена в края на 1929 година. През ноември 1944 година прераства в Овощарски изпитателен институт. В края на 2000 година с устройствения правилник на Националния център за аграрни науки се превръща в Институт по земеделие – Кюстендил, като в състава му влиза и Опитна станция по ягодоплодни култури – Костинброд. \r\nВенцеслав ИЛЧЕВ", "date": "2018.09.23", "title": "Кюстендил: Доц. д-р Илияна Кришкова е временно изпълняващ длъжността на директор в Института по земеделие"}
{"url": "http://www.focus-news.net/news/2018/09/23/2570511/otvaryat-zavodite-ot-vinprom-karnobat-obzor.html", "text": "Районният съд в Карнобат реши още тази вечер да бъде отворен винзаводът в село Церковски. Фабриката за спиртни напитки в Церковски и заводът за бутилиране във Венец остават запечатани за още един ден. Решението на съда дойде само няколко часа, след като от Агенция „Митници” поискаха срокът, в който заводите от „Винпром Карнобат” са затворени да бъде удължен с 60 дни заради открити сериозни нарушения. На извънреден брифинг зам.-директорът на Агенция „Митници” Юлиян Мирков обясни, че при проверката на данъчен склад на „ВИН. С. Индъстрийс\" ООД е констатирано наличие на монтиран кран, от който може да се източва/извежда спирт - етилов алкохол, без да бъде измерен от средствата за измерване и контрол, като по този начин се избягва начисляването и заплащане на дължимия акциз. В хода на проверката въпросният кран е пломбиран в затворено положение, с цел да не се позволи източването/извеждането на спирт - етилов алкохол. От Агенция „Митници“ уточниха, че нямат точна информация за количеството алкохол, изнесено от това съоръжение, но санкциите могат да бъдат огромни, защото на всеки 100 литра акцизът е 1000 лв. Зам.-директорът на Агенцията посочи, че наказанията могат да доведат до прекратяване на лиценза на предприятието. \r\nСъдебното решение беше посрещнато с радостни възгласи от служителите във фабриките на Миню Стайков, които за трети ден протестираха срещу затварянето на заводите. В неделя сутрин те се събраха пред производствената база в село Церковски, а после блокираха движението на колите на основната улица в Карнобат, като непрестанно пресичаха пешеходна пътека. По-късно те се събраха пред сградата на районния съд в града, за да чуят решението му.  \r\nКарнобат се пренесе пред общината в града. Агенция „Фокус“ припомня:  На 5 септември 2018 г. Специализираната прокуратура съобщи, че извършва следствени действия в офиси на „Винпром Карнобат“, „Сис Индустрийс“ и „Топаз Мел“ заради подозрения за укриване на данъци. Над 10 лица бяха задържани при разкриване на фабрика за незаконно производство на цигари в град Карнобат. Сред задържаните бе и собственикът на „Винпром Карнобат“ Миню Стайков, като му е повдигнато обвинение за участие в организирана престъпна група за производство и продажба на акцизни стоки без бандерол, данъчни престъпления и пране на пари. На 8 септември Специализираният наказателен съд остави в ареста собственика на \"Винпром Карнобат\" Миню Стайков, братът на жена му Белун Хазърбасанов и Иван Димитров, син на кмета на Карнобат.", "date": "2018.09.23", "title": "Отварят заводите от „Винпром Карнобат” (ОБЗОР)"}
{"url": "http://www.focus-news.net/news/2018/09/23/2570516/smolyan-dvoyno-sa-se-uvelichili-sluchaite-na-ostri-respiratorni-zabolyavaniya-registrirani-v-regionalnata-zdravna-inspektsiya-za-edna-sedmitsa.html", "text": "През изминалата седмица в РЗИ – Смолян са регистрирани 13 случая на остри респираторни заболявания, при 7 за предходната седмица, като увеличението е почти двойно, съобщиха от  Регионалната здравна инспекция  в града. Седем са заболелите при децата от 0 до 4 години, 4 са случаите във възрастовата група от 5 до 14 години, а 2 при възрастните между 30 до 64 години. Заболеваемостта е 46,12 на 10 000 и е под епидемичните стойности. \r\nПрез последната седмица са регистрирани и заразни заболявания. При чревните инфекции има 3 случая на ентероколит, а от въздушно-капковите инфекции са регистрирани 3 случая на варицела и 1 случай на скарлатина.", "date": "2018.09.23", "title": "Смолян: Двойно са се увеличили случаите на остри респираторни заболявания, регистрирани в Регионалната здравна инспекция за една седмица"}
{"url": "http://www.focus-news.net/news/2018/09/23/2570515/voleybol-balgariya-zagubi-parviya-geym-sreshtu-kanada.html", "text": "Волейболистите от националния отбор на България загубиха първия гейм срещу Канада с 19:25. Мачът е от Група G - последен двубой от втората фаза на световното първенство, което се провежда съвместно у нас и в Италия. България няма теоретичен шанс да се класира за финалната шестица в Торино, както и отборът на Канада. \r\nЗа последно волейболистите ни победиха канадците в Лигата на нациите през юни във Варна, където спечелиха с 3:0 гейма. Преди това на два пъти канадците спечелиха срещу България  - в Световната купа през 2015 и 2017 година.", "date": "2018.09.23", "title": "Волейбол: България загуби първия гейм срещу Канада"}
{"url": "http://www.focus-news.net/news/2018/09/23/2570536/afp-palestinets-e-ubit-ot-izraelskite-voenni-pri-sblasatsi-po-granitsata-v-ivitsata-gaza.html", "text": "Израелските сили са застреляли палестинец в нови сблъсъци на границата с Газа в неделя, съобщи здравното министерство в управлявания от \"Хамас\" анклав, предава  AFP . \r\nИмад Ищави, на 21 години, бе застрелян в главата, съобщи  Министерството, след като палестинците отново се събраха по границата на изток от град Газа късно в неделя. През последните месеци подобни  демонстрации, често са съпроводени с насилие. \r\nМакар и да се говори, че от „Хамас“ търсят трайно примирие с Израел, но непреките преговори изглеждат замръзнали, което доведе до увеличаване на броя на протестиращите, пише агенцията. През последните седмици демонстрациите, които обикновено включват изгаряне на гуми и хвърляне на камъни, се провеждат и  през нощта, макар и с далеч по-малко участници  от редовните събирания в петък през деня. \r\nНай-малко 186 палестинци бяха убити от израелски огън досега, откакто  започнаха протестите на 30 март. Един израелски войник бе убит от палестински снайперист. \r\nИзраел поддържа блокада на Ивицата Газа повече от десетилетие, което според него е необходимо, за да се изолира Хамас.  Юлиян Марков", "date": "2018.09.23", "title": "AFP: Палестинец е убит от израелските военни при сблъсъци по границата в Ивицата  Газа"}
{"url": "http://www.focus-news.net/news/2018/09/23/2570514/pazardzhik-predlagat-uvelichenie-na-taksata-za-bitovi-otpadatsi-na-teritoriyata-na-obshtinata.html", "text": "Общинската администрация предлага увеличение на таксата за битови отпадъци, съобщиха от  Общината . За жилищните блокове, намиращи се в различните зони на областния град увеличението е както следва: за първа зона и апартамент от 40 кв.м – с 12,31 лева, за жилище от  60 кв.м – с 18,47 лева, за апартамент от 100 кв.м – с  30,78 лева. За втора и трета зони увеличението е малко по-ниско. За къщите, намиращи се в различните зони на Пазарджик също се предвижда увеличение на таксата за битови отпадъци в зависимост от квадратурата им. В първа зона  при 40 кв.м жилище, увеличението е с 10,18 лева, при 60 кв.м – с 15,27 лева, а при 100 кв.м – с 25,45 лева. В населените места от общината също се предвижда увеличаване на таксата за битови отпадъци. В мотивите за предлаганото увеличение се посочва, че разходите по План-сметката за ТБО за 2019 година са  11 392 642 лева, които са значително повече от облога и от очакваните постъпления през  следващата година.", "date": "2018.09.23", "title": "Пазарджик: Предлагат увеличение на таксата за битови отпадъци на територията на общината"}
{"url": "http://www.focus-news.net/news/2018/09/23/2570521/na-84-godishna-vazrast-pochina-aktrisata-rositsa-danailova.html", "text": "На 84-годишна възраст почина актрисата Росица Данаилова, съобщиха за  Агенция „Фокус“  близки на семейството. Росица Данаилова има повече от 200 роли в спектакли на Народния театър „Иван Вазов“, Сатиричния театър, Театъра на армията и „Сълза и смях“. Участвала е в игрални филми и телевизионни постановки. \r\nРодена е на 26 ноември 1933 г. в София. Завършва актьорско майсторство във ВИТИЗ, а след това следва докторантура в Академията за театрално изкуство в Ленинград. Росица Данаилова е сестра на актьора Стефан Данаилов.", "date": "2018.09.23", "title": "На 84-годишна възраст почина актрисата Росица Данаилова"}
{"url": "http://www.focus-news.net/news/2018/09/23/2570519/plovdiv-nad-1280-sa-lekuvanite-bolni-s-modernata-aparatura-za-lacheterapiya-na-kompleksniya-onkologichen-tsentar.html", "text": "Над 1280 са лекуваните болни с модерната и щадяща околните тъкани и важни органи апаратура за лъчетерапия на Комплексния онкологичен център в Пловдив. Това съобщиха за  Радио „Фокус“- Пловдив  от центъра. От началото на годината до края на юли техният брой е 710, тъй като е предпочитано за лечение от пациентите не само от Южна България, но и цялата страна. Разполага с мултимодален линеен ускорител и дава по-големи възможности за избор при различните тумори. Могат да бъдат обхванати всички локализации на онкологичните заболявания с необходимата прецизност, обяснява началникът на отделението по лъчелечение професор д-р Марианна Янева д.м.н. Голямото предимство на апарата е, че може да се реализира висока доза в тумора с максимална защита на околните здрави тъкани и критични органи. Лъчелечението се планира чрез модерен мултисрезов компютърен томограф. Софтуерът за виртуална симулация дава възможност да се очертаят контурите на органите и да се правят различи реконструкции, а моторизираните лазери спомагат за високата точност при позициониране на пациента. \r\nОтделението има възможности за иновативни технологии – модулирано по интензитет лъчелечение – по-малък обем, по-висока доза с по-добра хомогенност, включително и ротационна модулирана по интензитет терапия,  при която се намалява  продължителността на сеанса. Системата за верификация на облъчването дава възможност за проверка на данните на всеки облъчван болен и архив на всяко проведено лечение. \r\nОтделението, което функционира в пълен обем от средата на 2015 година, се намира в елегантна сграда, а за болните са осигурени комфорт и подходящи условия. Снабдено e с повдигаща рампа за инвалиди и аудиовизуална връзка с пациента по време на лъчетерапевтичния сеанс със светлинна и звукова сигнализация.Тишината и спокойствието, оцветените в меки тонове стени създават допълнителен уют, макар че ние имаме предвид колко напрегнати и притеснени са болните и техните близки, предвид естеството на заболяването им, каза професор Янева. \r\nПострояването и оборудването на съвременното отделение са по проект, съфинансиран от Европейския фонд за регионално развитие с основен бенефициент Община – Пловдив. Общата стойност на инвестиционния проект за модернизираната здравна структура е приблизително 10 милиона лева.", "date": "2018.09.23", "title": "Пловдив: Над 1280 са лекуваните болни с модерната апаратура за лъчетерапия на Комплексния онкологичен център"}
{"url": "http://www.focus-news.net/news/2018/09/23/2570522/yordan-kostov-uchitel-problemite-v-obrazovatelnata-sistema-v-minaloto-i-dnes-sa-edni-i-sashti.html", "text": "Проблемите в образователната система в миналото и днес са едни и същи. Това каза за  Радио „Фокус“-Пирин  Йордан Костов, пенсиониран учител по история, дългогодишен директор на СУ „Св. св. Кирил и Методий“ – Симитли и почетен гражданин на общината. Той посочи, че основното е материалната база, подготовката, привеждането в необходимия вид. Костов уточни, че на територията на Община Симитли по селата е имало доста малки училища, като са пристигали кадри от Благоевград и постепенно вече с въвеждането и на гимназията, Симитли започва да се окомплектова с местни кадри, които са покрили всички училища в Общината. „Според мен един от най-важните въпроси е първо общините да полагат достатъчно  грижи, за да се осигури необходимата база и то на съвременно ниво, за да могат и кадрите да бъдат на високо ниво. Най-важният въпрос си остава заплащането. Учителите, които бяха по мое време са с пенсии, в размер на 200 лв. Какъв интерес ще създаде в младото поколение това възнаграждение и как някой ще следва примера на дядо си, на майка си и т.н.“, коментира той. Йордан Костов отбеляза, че обстановката в икономиката реагира и върху образованието, което се показва и от факта, че някога в Симитли е имало 12 предприятия, а сега няма нито едно. \r\nНатали СТЕФАНОВА", "date": "2018.09.23", "title": "Йордан Костов, учител: Проблемите в образователната система в миналото и днес са едни и същи"}
{"url": "http://www.focus-news.net/news/2018/09/23/2570520/voleybol-balgariya-zagubi-parvite-dva-geyma-sreshtu-kanada.html", "text": "Волейбол: Волейболистите от националния отбор на България загубиха два гейма срещу Канада с 19:25 и 14:25. Мачът е от Група G - последен двубой от втората фаза на световното първенство, което се провежда съвместно у нас и в Италия. България няма теоретичен шанс да се класира за финалната шестица в Торино, както и отборът на Канада. \r\nЗа последно волейболистите ни победиха канадците в Лигата на нациите през юни във Варна, където спечелиха с 3:0 гейма. Преди това на два пъти канадците спечелиха срещу България  - в Световната купа през 2015 и 2017 година.", "date": "2018.09.23", "title": "Волейбол:  България загуби първите два гейма срещу Канада"}
{"url": "http://www.focus-news.net/news/2018/09/23/2570523/kathimerini-vselenskiyat-patriarh-vartolomey-povtori-pozitsiyata-si-v-polza-na-avtokefalna-ukrainska-pravoslavna-tsarkva.html", "text": "Вселенският патриарх Вартоломей заяви в неделя, че няма да промени позицията си по отношение на подкрепата за автокефалията на православната църква в Украйна, подчертавайки, че базираната в Истанбул патриаршия няма да отправя заплахи, нито ще отговаря на тях, пише електронното издание на гръцкия вестник  Kathimerini . \r\nПо време на реч пред църквата в Агия Фока, приветствайки чешки теолог, Вартоломей се позова на църквите в Чехия и Словакия, най-младите автокефални църкви, които попадат под чадъра на вселенската патриаршия. \r\n\"Сега е редът на Украйна да получи статут на автокефалия своевременно, надявам се, въпреки съществуващите реакции и това ще се случи, защото това е нейно право\", каза патриархът, като очевидно се позовава на възраженията на Руска православна църква. \r\nТой добави, че правото на Екуменическата патриаршия е да даде автокефалия, както е направила за  поредица от църкви, започвайки с Русия през 16 век. \r\nЩо се отнася до критиките от страна на Русия относно позицията му за украинската автокефалия, патриархът каза: \"Ние не се страхуваме от заплахи\". \r\nПатриахът \"нито отправя заплахи, нито ги реализира\", каза той.  Юлиян Марков", "date": "2018.09.23", "title": "Kathimerini: Вселенският патриарх Вартоломей повтори позицията си в полза на автокефална Украинска православна църква"}
{"url": "http://www.focus-news.net/news/2018/09/23/2570525/shumen-dramatichno-kuklen-teatar-vasil-drumev-shte-otkrie-ofitsialno-163-iya-tvorcheski-sezon.html", "text": "На 26 септември Драматично-куклен театър „Васил Друмев” открива официално 163-ия творчески сезон. Това съобщиха от  театъра . Празничната програма ще започне с пъстро дефиле в 18.00 ч. от площад „Кристал”. Предвождани от духова музика и от директора Димитър Димитров, всички работещи в театъра ще се превъплътят в персонажи от пиеси. По традиция в18:30 ч. ще се състои тържественото запалване на  театралния огън и издигане хоругвата на театъра. За 19.00 ч. е насрочена премиерата на авторския спектакъл на Димитър Димитров „Ще ти разкажа за Америка”. Пиесата се поставя за първи път на сцена и е написана специално за актьорите Красимир Ранков и Мария Статулова. В мрачната, абсурдна като живота комедия, се разказва за онова, с което може да се сблъска човек, завърнал се от Америка след повече от петнадесет години. В текста са събрани случки от реалния живот, публикувани в медиите и интернет пространството. „Ще ти разкажа за Америка“ не е развлекателна комедия, а сатира, разкриваща „тарикатската“ изобретателност на семейство Чурукови. Участват още: Валентин Василев, Микаела Берчева, дебют, Марина Мозжухина и Веселин Борисов-гост. Разкрита е продажба на билети.", "date": "2018.09.23", "title": "Шумен: Драматично-куклен театър „Васил Друмев” ще открие официално 163-ия творчески сезон"}
{"url": "http://www.focus-news.net/news/2018/09/23/2570287/predstoyashti-sabitiya-v-stranata-za-23-septemvri-agentsiya-fokus.html", "text": "*** \r\nОт 10.00 часа от площада на Боянското ханче ще започне петото издание на състезанието по планинско бягане „Витоша моята планина“. Финалът на 16-километровата дистанция е пред хижа „Алеко“, а проявата и тази година е част от инициатива „София – Евростолица на спорта“. \r\n*** \r\nОт 16.00 часа в храм „Свети Седмочисленици” ще бъде отслужена панихида в памет на земеделския лидер, политик и държавник Никола Петков по повод навършването на 71 години от убийството му.На нея ще присъстват председателят на ПП Обединени земеделци Петя Ставрева, членове на националните ръководства на ПП Обединени земеделци и ПП „Никола Петков”, земеделци, симпатизанти и граждани. След панихидата ще бъдат поднесени венци и цветя пред паметника на земеделския лидер, който се намира в градинката пред храма. \r\n*** \r\nОт 11.00 до 13.00 чaаса в туристическия и археологически комплекс „Акве калиде” творческата инициатива Арт-и-Факти ще предложи на децата работилничка за морски вятърни звънци и фигурки от стъклени камъчета.  \r\n*** \r\nOт 11.00 часа, в КЦ „Морско казино“, ще бъдат представени книгата „Гена Димитрова от А до Я“ и документалният музикален филм „Обич за Гена“. \r\n*** \r\nОт 08.00 часа ще започне състезание по планинско колоездене в дисциплината крос кънтри маратон XCM Купа „Мургаш” 2018. \r\n*** \r\nОт 09.30 часа пред крепостта „Царевец“ ще се проведе шоу-спектакъл на военните оркестри от провеждащия се в града Международен фестивал на военните оркестри. \r\n*** \r\nОт 12.00 часа на жп гара „Трапезица“ ще се проведе историческа възстановка „Посрещане на княз Фердинанд на гара „Трапезица“ и обявяване на Независимостта на България“. \r\n*** \r\nОт 21.00 часа на ХГ „Борис Денев“, паметник на Асеневци ще се проведе триизмерен мапинг спектакъл „Царевград Търнов“. \r\n*** \r\nОт 15.00 часа кметът на Община Видин Огнян Ценков ще бъде гост на второто издание на фестивала „Нашенци у старо време“ в с. Покрайна. \r\n*** \r\nОт 11.30 часа в храм св. „Георги Победоносец“ ще се състои опелото на почетния гражданин на Враца – Радосвета Бояджиева. \r\n*** \r\nОт 11.50 часа атракционен влак с парен локомотив и вагон от „Корона експрес” ще отпътува от гара Горна Оряховица към гара Трапезица по повод Деня на Независимостта. Ретровлакът ще пристигне на гара Трапезица в 12.07 часа, откъдето ще потегли обратно в 15.00 часа. \r\n*** \r\nОт 10.30 часа в Златоград ще има възстановка на „Един пазерен ден отпреди 100 години“ – част от Делювите празници. \r\n*** \r\nОт 10.00 часа в залите на хотелски комплекс „Каварна“ ще се проведат финалите на първия международен двойков бридж турнир „Каварна 2018“. Награждаването на призьорите ще бъде веднага след края им - около 14.00 часа. \r\n*** \r\nОт 10.30 часа в „Арена Арда“ ще се проведе събитие от проекта „Младите хора – Бъдещето на България – това сме ние“. Събитието предвижда да срещне ученици и футболисти, които ще проведат съвместна тренировка под наставелнията на старши треньора Стойчо Стоев и екипа му. \r\n*** \r\nОт 18.00 часа на пл. „Свобода“ ще се проведе хоротека с благотворителна кауза. \r\n*** \r\nОт 11.00 часа в Старинен Пловдив ще се проведе кулинарен фестивал „Вкусът на Пловдив”. \r\n*** \r\nОт 10.00 до 14.00 часа на пл. „Свобода“ ще работи пункт за събиране на хартия за рециклиране. Събитието е част от националната екоинициатива „Стара хартия за нова книга“. \r\n*** \r\nОт 19.00 часа на централния площад „Алеко“ ще започне концерт от поредицата „ТУРНЕТООО“. \r\n*** \r\nОт 09.30 часа Негово Високопреосвещенство Пловдивският митрополит Николай ще отслужи заупокойната св. Литургия.  \r\n*** \r\nОт 10.00 часа в селото ще има гайдарски изяви, част от Национален гайдарски събор „Апостол Кисьов“ и Школа за начинаещи гайдари. \r\n*** \r\nОт 09.30 часа отбелязана в храм „Успение Богородично” - с. Широка Лъка ще бъдат отбелязани 140 години от рождението на Екзарх Стефан. На годишнината ще присъстват Негово Светейшество Българският Патриарх Неофит, който ще бъде посрещнат в храма в 09.20 часа. Светейшият Български Патриарх Неофит в 11.00 часа – ще отслужи заупокойна молитва пред бюст-паметника на Екзарх Стефан - в центъра на с. Широка Лъка.  \r\n*** \r\nПродължават проявите от Хайдушките празници „Капитан Петко войвода“. От 11.00 часа започва фестивала „Родопа пее хайдушки песни“. От 17.00 часа пред паметника на Капитан Петко войвода ще се проведе посрещане на капитана и неговата чета от Срдужение „Радопски хайдути“.", "date": "2018.09.23", "title": "Предстоящи събития в страната за 23 септември (Агенция „Фокус“)"}
{"url": "http://www.focus-news.net/news/2018/09/23/2570524/razgrad-dni-na-kulturno-istoricheskoto-nasledstvo-shte-se-provedat-v-isperih-ot-25-septemvri-do-5-oktomvri.html", "text": "От 25 септември до 5 октомври в град Исперих, Историческият музей с подкрепата на Община Исперих провежда Дни на културно-историческото наследство, които тази година са включени в Европейските дни на наследството. Това съобщиха от  Историческия музей . Детската работилница “Царевични фантазии“ отваря врати още в самото начало, следвана от изложби и презентации, свързани с 30-годишнината от създаването на ИР “Сборяново“. Научна конференция на тема “ От находката до витрината“ ще се проведе на 27 – 28 септември, в която за участие са заявили музейни специалисти и учени от София, Видин, Разград, Казанлък, Габрово, ЕМО “Етър“, Варна, Бургас, Пловдив, Тутракан, Дулово, Шумен и Исперих. На 3 октомври започва ежегодният Панаир на царевицата, включващ традиционни детски игри, конкурс за карнавален костюм, кулинарна изложба, варене и дегустация на качамак. На 5 октомври  Панаирът приключва с концерт “Надиграване“ с участието на любителски танцови състави от градове с имена на ханове.", "date": "2018.09.23", "title": "Разград: Дни на културно-историческото наследство ще се проведат в Исперих от 25 септември до 5 октомври"}
{"url": "http://www.focus-news.net/news/2018/09/23/2570286/pregled-na-osnovnite-temi-v-svetovniya-pechat-agentsiya-fokus.html", "text": "Президентът на Иран Хасан Роухани пише в писмо, публикувано в американския вестник   The Washington Post , за ситуацията в отношенията между Иран и САЩ, както и за ядреното споразумение, от което Вашингтон се изтегли. Агенция „Фокус“ представя писмото без редакторска намеса. \r\nБях изправен пред две опции на 8 май, когато президентът Тръмп обяви официалното излизане на САЩ от ядреното споразумение с Иран, формално познато като Съвместен подробен план за действие (JCPOA). Можех да отговоря реципрочно и да обявя излизането на Иран, което със сигурност щеше да хвърли региона в още по-голяма несигурност и нестабилност. Или можех да обмисля даването на кратък период към останалите участници за компенсация на вредните ефекти от решението на САЩ относно ценното споразумение, което беше постигнато след 12 години на трудни и интензивни преговори. Спазвайки нашата традиция за уважение към върховенството на закона и нормите на международното право, и желаейки да запазя мира и сигурността в региона, избрах второто. \r\nСАЩ очакваха моментално изтегляне на Иран, за да може бързо да изградят международен алианс срещу Иран и автоматично да въведат предишните санкции. Вместо това, нашите действия предотвратиха подобен ход. Разговорите с останалите участници в ядреното споразумение и тяхното препотвърждаване, че ще спазват поетите ангажименти, поставиха САЩ в самотна позиция. Подобна сериозна пропаст между САЩ и европейските им партньори, по отношение на един критичен външнополитически въпрос беше, уникална и безпрецедентна – което, бих казал, доказва че бяхме прави в нашия подход към ядрената сделка и нашата проактивна дипломация. \r\nНастоящата външна политика на САЩ към Иран е изостанала от реалностите на място – в Иран, в региона и около света. Бих оспорил, че дори не е в крак с американските национални интереси. Захранвани от дезинформация и фалшиви анализи от терористични групировки и Израел, администрацията на САЩ е под илюзията, че възстановяването на санкции ще доведе до отстъпки от Иран. Иранците, обаче, са известни с близките си редици и оказването на твърда съпротива в лицето на външен натиск. САЩ, чрез своя проникващ санкционен режим, не успяха да принудят иранците да се предадат по време на периода преди ядреното споразумение. САЩ бяха тези, които промениха линията и се съгласиха на преговори. \r\nВ настоящите ни разговори с останалите участници в ядреното споразумение, ние наблегнахме на това, че опазването на дългосрочните интереси на иранския народ е от първостепенно значение. Ако тези интереси все още могат да бъдат гарантирани, въпреки излизането на САЩ от споразумението, ние ще останем в него. В противен случай ще потърсим различен курс на действие. Нашата логика е проста и директна: Или всички участници в сделката ще спечелят от нея, или никой няма да го направи. Мълчанието в лицето на открития американски тормоз върху други държави да прекратят икономическите си и търговски отношения с Иран, в крещящо нарушение на установените правила на международното право, е просто неприемливо и не е вариант за нас. \r\nПредложението на Тръмп за директни разговори с Иран не е искрено или истинско. Как можем да бъдем убедени в откровеността му, докато неговият държавен секретар стигна до там, че да представи дълъг списък с открито обидни предварително условия за преговори? Дори по-лошо, как можем да се доверим на американското правителство, след като вече официално се отметна от международните си ангажименти, особено от Резолюция 2231 на Съвета за сигурност на ООН? Как може Иран, и другите, да се доверят на САЩ, докато те все още заплашват да накажат останалите страни за прилагането на същата резолюция, за която спонсорираха и гласуваха? Прибягването към санкции срещу Иран и иранския народ от страна на САЩ – включително и усложняването на достъпа до здравеопазване за обикновените хора или отказването им на безопасно пътуване в нови самолети, закупени от ирански авиопревозвачи – е напълно неоправдано и неприемливо. Предизвикани от омраза и търсене на отмъщение, претенциите за подкрепа на иранския народ от американското правителство са кухи, лицемерни и неубедителни. \r\nАз съм уверен, че правителството на САЩ ще трябва да промени курса си отново. Независимо от това, нашите разговори с търговските ни партньори вече са в ход, обещавайки светло бъдеще за нашите международни взаимодействия. Вече стана кристално ясно, че повечето държави в света се противопоставят на едностранчивостта на САЩ и ненавиждат да бъдат малтретирани. Дори ако в краткосрочен план сме изправени пред усложнения в икономическите си отношения, ние, заедно с партньорите ни, ще се опитаме да разрешим тези проблеми и тези дни ще преминат. \r\nОтдадени сме на разговорите и диалога – затова поначало влязохме в преговорите за ядрения въпрос и в крайна сметка стигнахме до солидно и взаимноизгодно споразумение. Доказателството за добрите отношения от страна на всички участници в сделката, в частност САЩ, лежи в искреното и пълно съгласие на своите провизии. Документирано е, че по време на преговорите върху ядреното досие, нашият върховен лидер заяви, че искреността на другата страна ще открие пътя за по-нататъшни разговори върху въпроси от взаимен интерес. Неискреният подход на Вашингтон към прилагането на споразумението, от ден първи и през целия период до незаконния му край, е показателен за липсата на искреност в прилагането на международните му задължения. \r\nМодерната история удостоверява факта, че Иран не е взимал участие в никаква външна агресия през последните 250 години. Въпреки това, той яростно се е съпротивлявал на външна агресия и намеса. Мирът е нашият арсенал и ние сме ангажирани да отговорим реципрочно на всеки истински и искрен жест и мярка. В това отношение сме решителни и постоянни. \r\n***  Икономиката на Еврозоната продължава своето забавяне през септември, след като износът пострада от спад в глобалното търсене и несигурността около бъдещите търговски отношения между САЩ и останалите страни, пише електронното издание на американския вестник  The Wall Street Journal . \r\nДанни на американската компания „IHS Markit“ от петък разкриват, че технияt индекс на покупателната способност за валутната зона – базирани на анкетни отговори от 5 000 бизнеса – е спаднал до 54.2 през септември от 54.5 през август. \r\nЗабавянето е било концентрирано в производствения сектор, след като поръчките за износ не са нараснали за първи път от юни 2013 година. \r\n„Търговските войни, Брекзит, намаляващото глобално търсене, увеличаващото се отклонение от риска, намаляването на складовите наличности и нарастващата политическа сигурност, както в Еврозоната, така и на други места, предизвикват спада в бизнес активността“, заяви Крис Уилямсън, главен бизнес икономист на компанията. \r\nИкономиката на Еврозоната се наслади на най-силното си представяне от десетилетие насам през 2017 година, но се охлади в първите три месеца на настоящата година и в по-малка степен през второто тримесечие. Това не попречи на Европейската централна банка да прокара плановете си за изтегляне на някои от стимулите, които предоставяше на икономиката от 2014 година насам, тъй като растежа продължава да превишава лимита на икономиката или скоростта, с която тя може да се разширява без да повишава инфлацията. Това се определя на около 1.25 процента от повечето икономисти. \r\nОрганизацията за икономическо сътрудничество и развитие в четвъртък намали прогнозите си за икономически ръст в Еврозоната за тази и следващата година и сега предрича нарастване с 2 процента за 2018 и с 1.9 процента през 2019 година. През май тези прогнози бяха, съответно, 2.2 и 2.1 процента. \r\n„Уверени сме, че (икономиката) ще остане по пътя на здравословния растеж“, заяви Лорънс Буун, главният икономист на ОИСР. „Не сме обезпокоени, макар че е истина, че глобалната обстановка си казва думата“. \r\nСлед като износът спада, растежът на Еврозоната се очертава да се превърне в предимно разчитащ на разходните планове на домакинствата. Но анкета, публикувана от Европейската комисия в четвъртък, разкрива сериозен спад в доверието през септември, до най-ниското си ниво за повече от година. \r\n„Потребителите са станали много по-малко позитивни относно общата икономическа ситуация през последните месеци“, заяви Берт Колийн, икономист към банка „IGN“. „С наближаващия краен срок за споразумение за Брекзит, опасенията около италианския бюджет и ескалирането на търговския спор между САЩ и Китай, цялостната икономическа картина е замъглена от риска от влошаване“. \r\n***  Говорител на иранската армия в събота отправи обвинения към Израел и САЩ за терористичното нападение, което отне живота на поне 29 души и рани над 60 по време на военен парад в югозападния град Ахваз, пише израелското електронно издание  The Times of Israel . \r\nБроят на загиналите продължи да расте в събота и се очаква да нарасне още, тъй като някои от жертвите, включително жени и деца, са били критично ранени във въоръженото нападение. \r\nБригаден генерал Аболфазл Шекарчи заяви, пред държавната информационна агенция „IRNA“, че въоръжените мъже, които са открили огън по време на парада, отбелязващ годишнина от началото на войната между Иран и Ирак на Садам Хюсеин (1980-1988), „не са били от „Ислямска държава“ или други групировки, биещи се срещу ислямската система (на Иран)… но са свързани със САЩ и (израелската разузнавателна служба) Мосад“. \r\nШекарчи също така заяви, че „терористите са преминали през обучение в две страни от Персийския залив“. \r\nТерористичната групировка „Ислямска държава“ по-рано през деня пое отговорност за смъртоносното нападение. \r\nВъншният министър на Иран Мохамад Джавад Зариф отправи обвинение към неназована чужда страна и нейните „американски господари“ за смъртоносния акт. Според него въоръжените мъже са били „терористи набрани, тренирани, въоръжени и платени от чуждестранен режим“. \r\n„Иран ще отговори бързо и решително в защита на живота на иранските граждани“, заяви още той в пост в социалната мрежа „Туитър“ след нападението. \r\n***  Турция е готова да използва местните валути в двустранните търговски споразумения, за да се противопостави на санкционната политика на САЩ, заяви турският министър на външните работи Мевлют Чавушоглу в петък вечерта, предава електронното издание на турския вестник  Hurriyet . \r\n„Ние сме готови и всъщност нямаме търпение да използваме местните валути в нашата двустранна търговия, не само между Турция и Венецуела, но и между Турция и другите страни“, заяви Чавушоглу по време на съвместна пресконференция в Каракас със своя венецуелски колега Хорхе Ареаза. \r\nТурският дипломат поясни, че откакто администрацията на САЩ е започнала да използва долара като инструмент, за да нападне икономиките на други държави, много от тях са започнали да използват националните си валути в търговията. \r\nТой добави, че Турция не е против валутата на никоя страна, но че валутите не трябва да бъдат използвани като инструмент за посегателство върху икономиките на други държави. \r\nСпоред Чавушоглу Турция също се е превърнала в жертва наскоро и затова е изпитала нестабилност във валутата си. \r\n„Но ние стоим много силно и предприехме всички мерки, за да направим нашата икономика по-стабилна“, заяви той. \r\nПо отношение на турско-венецуелските отношения, Чавушоглу поясни, че президентите на двете страни са „като братя“. \r\n„Венецуела преминава през критичен период и ние даваме най-доброто от себе си, за да я подкрепим“, увери той. \r\nТурският първи дипломат добави и че икономическото сътрудничество между двете страни се е задълбочило и те са се възползвали от това. \r\nВенецуелският външен министър, от своя страна, заяви че Турция и Венецуела имат братски отношения. \r\nСпоред Ареаза, Турция е подкрепила Венецуела, когато тя е била под икономическа блокада. \r\nТой заяви, че двете страни споделят общи позиции по международните отношения и политиката и добави, че Венецуела е подписала споразумения с Турция във важни области като туризъм, риболов и селско стопанство.", "date": "2018.09.23", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/23/2570518/lyubcho-georgievski-nyama-da-imame-shansa-za-po-dobar-dogovor-s-gartsiya.html", "text": "„Няма да имаме шанса за по-добър Договор с Гърция“, заяви бившият македонски министър-председател Любчо Георгиевски в интервю пред македонската редакция на  Радио „Свободна Европа“ . \r\nНа въпроса защо е важно гражданите да излязат и да гласуват с „Да“ на референдума той отговаря: \r\n„Не трябва да забравяме, че ако се провали референдума ние ще останем БЮРМ (Бивша югославска република Македония), защото, първо, не вярвам, че вече ще има смели македонски политици, които ще влязат в тази битка, а смятам, че и международната общност тотално ще се охлади по този въпрос, така че наистина мисля, че това е шанс и той трябва да бъде използван. Не трябва на проблема да се гледа партийно, затова и аз се съгласих да намеря списък на хора, които имат разпознаваемо ВМРО-ДПМНЕ минало, история, надявам се, че и мен ме разпознават като ВМРО-ДПМНЕ от предишното време. Да призовем и част от тези избиратели, които са както на ВМРО-ДПМНЕ, така и на други политически партии, че това е един наднационален въпрос и аз, когато съм говорил по този въпрос в миналото винаги така съм постъпвал -  това е задача, която цяла Македония трябва съвместно да разреши. \r\nНа въпроса, дали той самият ще гласува на референдума, Георгиевски отговаря категорично: \r\nДа, да, ще гласувам. Искам да ви напомня, че аз съм политикът, който пръв отвори този въпрос храбро по начина, по който Зоран Заев решава днес. Ще ви напомня, че още през 2000 г., когато бях министър-председател, имаше опит с тогавашния гръцки премиер Костас Симитис да изберем между  Северна и Горна Македония, за да се реши проблема. За щастие това беше само за международна употреба, не трябваше да бъде за вътрешна употреба и не мога да не спомена, че главните опоненти бяха тогавашното ръководство на СДСМ и журналистите, които бяха около тогавашното ръководство на СДСМ.  Юлиян Марков", "date": "2018.09.23", "title": "Любчо Георгиевски: Няма да имаме шанса за по-добър Договор с Гърция"}
{"url": "http://www.focus-news.net/news/2018/09/23/2570290/futbol-igraha-se-pet-macha-ot-petiya-krag-na-ispanskata-liga.html", "text": "Футбол: Играха се пет мача от петия кръг на испанската Лига. В късния мач Реал Мадрид победи Еспаньол 1:0 с гол на Марко Асенсио в 41-ата минута. Останалите мачове завършиха при следните резултати: \r\nРайо Валекано – Алавес   1:5 \r\nСелта Виго – Валядолид  3:3 \r\nЕйбар – Леганес   1:0 \r\nХетафе – Атлетико Мадрид   0:2 \r\nВ неделя предстоят още четири мача от кръга. След съботните срещи Реал Мадрид оглави класирането с 13 точки, но Барселона, която заема второто място с 12 точки ще играе в неделя, като приема друг каталунски отбор – Жирона .", "date": "2018.09.23", "title": "Футбол: Играха се пет мача от петия кръг на испанската Лига"}
{"url": "http://www.focus-news.net/news/2018/09/23/2570291/afp-stiyv-banan-shte-podpomaga-formiraneto-na-kraynodesni-predizborni-shtabove-za-izborite-za-evropeyski-parlament-prez-2019-godina.html", "text": "Бившият стратег на кампанията на Доналд Тръмп Стийв Банън ще подпомага формирането на  крайнодесни предизборни щабове в цяла Европа, за да създаде пан-континентално дясно движение преди изборите за Европейски парламент през 2019 година, предава  AFP . \r\nВ изказването си на конгреса на италианската крайно дясна партия \"Фратели д'Италия\" Банън призова хората в цяла Европа да се присъединят към него в анти-ЕС кампания срещу традиционните политически партии. \r\n\"Ще осигурим и направим проучвания и анализи на данни и ще създадем „военни зали“, от които хората имат нужда за да спечелят\", каза Бенън пред аудиторията в Рим, пред  десетки журналисти. \r\nБанън, бившият съветник на Тръмп, който каза, че „да бъдеш наречен расист е значка на честта\", посети различни европейски държави през последните месеци с надеждата да изгради така нареченото популистко въстание в европейската политика. \r\nТой се съсредоточи върху разработването на планове за основаната в Брюксел фондация \"Движението\" и се срещна с водещи политици срещу имиграцията, включително с премиера на Унгария Виктор Орбан и министъра на вътрешните работи на Италия Матео Салвини. \r\n\"След изборите през ноември, когато президентът Тръмп ще победи партиите на марксистките демократи и той няма да бъде застрашен от импийчмънт , ще изразходвам 80% от моето време в Европа за подготовката за европейските парламентарни избори\", каза Банън. \r\nПовишената активност на Банън в Европа идва, след като той беше изтласкан от Белия дом, и излезе от дясната медийна империя  Брейбарт, осъден от някои коментатори като разпространяващ расистки възгледи. \r\nПо-рано този месец австрийската крайно дясна Партия на свободата, част от управляващата коалиция на страната, заяви, че не желае политическо сътрудничество с Банън. \r\n\"Искаме да изградим съюзи в Европа, но ние го правим независимо от САЩ, Русия или някой друг\", заяви ръководителят на партията за свобода Харалд Вилимски. \r\n\"Ние искаме да растем, да се разрастваме и да развиваме нашата програма и идеи сами по себе си, но със сигурност не под ръководството на някой, действащ в САЩ\", добави той.  Юлиян Марков", "date": "2018.09.23", "title": "AFP: Стийв Банън ще подпомага формирането на  крайнодесни предизборни щабове за изборите за Европейски парламент през 2019 година"}
{"url": "http://www.focus-news.net/news/2018/09/23/2570292/reuters-stotitsi-hilyadi-sa-bez-tok-v-rayona-na-kanadskata-stolitsa-otava-sled-preminavane-na-tornado.html", "text": "Стотици хиляди са без ток в района на канадската столица Отава след преминаване на торнадо, предава  Reuters . \r\nТорнадото се е спуснало два пъти на земната повърхност и е разрушило домове и е отнесло покривите на други къщи . Според кмета на Отава ще са необходими няколко дни, за да бъде възстановено електрозахранването в засегнатите райони. \r\nНай-малко шест души са ранени от преминалата стихия. Торнадото опустоши град  Дънробин, след което се насочи към Гатино и столицата Отава. \r\nНай-малко 200 хиляди души са без електричество.  Юлиян Марков", "date": "2018.09.23", "title": "Reuters: Стотици хиляди са без ток в района на канадската столица Отава след преминаване на торнадо"}
{"url": "http://www.focus-news.net/news/2018/09/23/2570289/futbol-igraha-se-tri-macha-ot-petiya-krag-na-italianskata-seriya-a.html", "text": "Футбол: Играха  се три мача от петия кръг на италианската Серия А. Сампдория загуби у дома от Интер след гол в последната минута на добавеното време на хърватина Марцело Брозович, дошло след центриране от свободен удар и разбъркване в наказателното поле на домакините. Фиорентина победи с 3:0 Спал, а Парма победи Каляри с 2:0. В неделя се играят останалите мачове от кръга.", "date": "2018.09.23", "title": "Футбол: Играха  се три мача от петия кръг на италианската Серия А"}
{"url": "http://www.focus-news.net/news/2018/09/23/2570288/reuters-pozitsiyata-na-osvobodeniya-rakovoditel-na-germanskoto-razuznavane-zastrashava-edinstvoto-v-tripartiynata-koalitsiya.html", "text": "Позицията на освободения ръководител на германското разузнаване застрашава единството в трипартийната коалиция, пише  Reuters . \r\nСъдбата на нестабилното шестмесечно правителство на канцлера Ангела Меркел отново е застрашена  този уикенд, след  като трите коалиционни партии не успяват да  решат спора си за ново назначение на освободения Ханс-Георг Маасен. \r\nКоалиционните партии постигнаха съгласие във вторник да го прехвърлят в министерството на вътрешните работи, след като го обвиниха, че заема крайнодясна позиция, след като постави под съмнение автентичността на видеозаписите, показващи радикали, които преследват мигранти в източния град Кемниц. \r\nНо компромисното споразумение, което би поставило Маасен на по-добре платена работа се провали в петък, когато Андреа Налес, лидер на Германската социяладемократическа партия (ГСДП) - младши партньор в консервативната коалиция на Меркел, заяви, че това е грешка. \r\nМеркел и нейният баварски съюзник Зеехофер се съгласиха да преразгледат сделката, а канцлерът заяви, че тримата партийни лидери искат да намерят устойчиво решение този уикенд. Източник от една от партиите заяви пред Ройтерс, че в събота не е била планирана среща. \r\nВъпреки това, Зеехофер, който е министър на вътрешните работи на Германия, каза пред вестник Bild am Sonntag, че партийните лидери ще се срещнат едва след като са ясни исканията на ГСДП и как консерваторите могат да постигнат съгласие с тях.  Юлиян Марков", "date": "2018.09.23", "title": "Reuters: Позицията на освободения ръководител на германското разузнаване застрашава единството в трипартийната коалиция"}
{"url": "http://www.focus-news.net/news/2018/09/23/2570293/boks-antani-dzhoshua-zashtiti-trite-si-titli-sled-kato-pobedi-aleksandar-povetkin-s-nokaut.html", "text": "Бокс: Антъни Джошуа защити трите си титли след като победи Александър Поветкин с нокаут в седмия рунд на стадион Уембли в Лондон пред 70 хиляди зрители . Александър Поветкин от Русия за втори път губи мач за Световната титла, след като през 2013 година загуби срещу украинеца Владимир Кличко в Москва.  \r\nДо петия рунд изглеждаше, че Поветкин контролира мача, беше по-активен, а Джошуа беше принуден да се защитава . От шестия рунд Джошуа обърна мача в своя полза, като първо свали руския боксьор в нокдаун, а след това и го нокаутира.", "date": "2018.09.23", "title": "Бокс: Антъни Джошуа защити трите си титли след като победи Александър Поветкин с нокаут"}
{"url": "http://www.focus-news.net/news/2018/09/23/2570512/faz-bivshiyat-direktor-na-germanskoto-vatreshno-razuznavane-nyama-da-bade-naznachen-za-darzhaven-sekretar-v-mvr.html", "text": "Бъдещето на отстранения от длъжност директор на Федералната служба за защита на Конституцията Ханс-Гьорг Маасен няма да бъде свързано с пост в Министерството на вътрешните работи в Берлин, съобщава националният ежедневник  Die Frankfurter Allgemeine Zeitung . \r\nИзточници от управляващата в Берлин голяма коалиция разкриха, че Маасен няма да получи назначение като държавен секретар във федералното вътрешно ведомство. Очаква се в бъдеще Маасен да поеме пост в Отдела за вътрешната сигурност и връзката с международните партньори, пояснява изданието.  \r\nМаасен си навлече гнева на голяма част от политиците в Берлин покрай разследването на събитията в Кемниц. След протетите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. \r\nВ началото на текущата седмица изданието съобщи, че канцлерът на ФРГ Ангела Меркел е взела решение за освобождаване на директора на Федералната служба за защита на Конституцията. Според източници от коалиционните кръгове в Берлин, Меркел  е била убедена, че оставането на Маасен на поста не е приемливо. \r\nВъв вторник бе проведена кризисна среща на лидерите от управляващата голяма коалиция – ХДС, ХСС и ГСДП, но съдбата на Маасен изглежда е била решена още преди началото й, коментираха от редакцията. Тереза Герова", "date": "2018.09.23", "title": "FAZ: Бившият директор на германското вътрешно разузнаване няма да бъде назначен за държавен секретар в МВР"}
{"url": "http://www.focus-news.net/news/2018/09/23/2570299/balgariya-otbelyaza-110-godini-nezavisimost-obzor.html", "text": "На 22 септември честваме 110 години от обявяването на Независимостта на България. На тази дата през 1908 г. в църквата „Св. Четиридесет мъченици“ в Търново княз Фердинанд прочита Манифеста за Независимостта на България. След този акт страната ни отхвърля васалната си зависимост от Османската империя, наложена ѝ от Берлинския договор, а княз Фердинанд получава титлата цар. Вследствие на тези действия България издига международния си авторитет и се превръща в равноправна на другите европейски държави. От тогава денят на 22 септември се чества от българи в цялата страна. В памет на този ден се организират редица инициативи, с които си припомняме историческата дата, променила съдбата на страната ни.  \r\nКулминацията на честванията по традиция се състои във  Велико Търново . Хиляди жители и гости на Велико Търново се включиха в националните чествания по случай Независимостта на България. Тържествата започнаха още в 07.30 часа с празнична литургия в църквата „Св. 40 мъченици“. Богослужението в средновековния храм води лично негово високопреосвещенство великотърновският митрополит Григорий, заедно със свещенослужители от региона. В службата участва и квартет „Ангелски гласове”. Програмата продължи с възстановка в двора на църквата, която пресъздаде прочитането на царския манифест за Независимостта. От тази година бе въведена една положителна промяна в протокола. Едновременно с издигането на знамето на крепостта Царевец бе издигнат и трибагреника на крепостта Трапезица. Последваха водосвет и поръсване на  бойното знаме на НВУ „Васил Левски” и на знамената на държавни и общински институции, учебни заведения и неправителствени организации. С празнично шествие честванията се пренесоха на крепостта Царевец. Тържествени слова произнесоха кметът на Велико Търново Даниел Панов и зам.-председателят на НС Емил Христов. Градоначалникът подчерта, че независимостта ни учи колко важно е националното обединение и единството. По думите му, когато има единство, когато има справедлива, общобългарска кауза, тогава няма невъзможни неща. От своя страна Емил Христов припомни, че има събития в историята, които нямат блясък, няма битки, няма гръм, няма герои, но те са записани със златни букви в историята на народите, защото дават нов път, отварят нова светлина. Такова събитие, според него, е именно акта по обявяването на Независимостта на България. Програмата продължи в центъра на града с шоу-спектакъл на участниците в ХІI Международен фестивал на военните  оркестри и концерт на детски любителски формации от Велико Търново. В деня на обявяване на Независимостта в старата столица бе открит и реставрирания Багрилов надпис, който ще навърши 100 години от своето създаване. Монументът, който символизира  борбата за българско национално обединение, се намира върху скален масив на хълма „Света гора“, в близост до жп гарата. В 19.00 часа на площад „Цар Асен I” пред Царевец ротите на Националния военен университет „Васил Левски“ демонстрираха строеви хватки с оръжие. В празничното си слово по случай Деня на независимостта от крепостта „Царевец“ председателят на Народното събрание Цвета Караянчева заяви, че свободата не е трофей, а отпор срещу булото на забравата, което е покрило костите на нашите предци. По думите ѝ свободата е отговорност - тя не се разменя или заменя. Председателят на Народното събрание отбеляза, че днес говорим за национално обединение, за балканска солидарност, за защитени европейски граници, но в основата на всичко е българският народ, който иска свобода, справедливост и спокойствие. „Ние като политици и граждани сме длъжни да му го дадем. На този народ не са му необходими демагози и морални съдници, а лидери със силна воля и здрав ум“, каза още Цвета Караянчева. Кметът на Велико Търново инж. Даниел Панов заяви в словото си, че един народ ще пребъде, ако познава своята история. „Трябва да сме горди, че сме българи. За да успеем, трябва да помним миналото и да се учим от делата на предците ни, трябва да пазим традициите и обичаите. Трябва да сме единни за една по-добра България, за по-добро бъдеще на нашите деца“, посочи той. Кметът отбеляза, че независимостта успява, защото е резултат от истинско национално единство. По думите му националното единство е ключът към вратата, отваряща пътя към по-доброто бъдеще пред всички нас. Тържествата във Велико Търново за 110-годишнината от обявяването на българската завършиха с тържествена заря-проверка и спектакъл „Звук и светлина“. \r\nЧестването  в столицата  се състоя пред Паметника на независимостта под съпровода на Софийския духов оркестър. На събитието присъстваха представители на Столична Община, общински съветници, народни представители и десетки граждани. В своето тържествено слово заместник-кметът на София доц. д-р Тодор Чобанов заяви, че трябва да помним уроците на този ден и да се борим не помежду си, а за интересите на България. По думите му на 22 септември 1908 година България е извоювала една от най-големите победи на своята история. Чобанов заяви, че съединението през 1885 година е успяло да поправи една част от справедливостта в страната ни, а българският войник е защитил триумфът на българския дух. Той допълни, че страната ни е извоювала победата с перото и умелите преговори – победа, извоювана без кръв и насилие и е била постигната благодарение на пълното единение на институциите. Доц. д-р Владимир Златарски от Института за исторически изследвания към БАН заяви, че почвата за обявяването на Независимостта на страната ни е подготвена в координация с Виена. По думите му през 1908 година настъпва така очаквания момент – младотурската революция поставя нови основи в турската държава и разбужда духовете в Европа. Трябвало е велика сила да бъде тази, която отново ще наруши Берлинския договор и това се случва с австрийската анексия на Босна – 2 дни преди обявяването на Независимостта на страната ни. Той допълни, че след като първата крачка с тази анексия е била направена, дипломатически добре подготвената независимост е обявена на 22 септември 1908 година в Търново. Кметът на София Йорданка Фандъкова също отправи поздрави по случай 110-ата годишнина от обявяването на независимостта на България. Тя заяви, че преди 110 години нашите предци са извоювали независимостта на България, но това не е края, а само началото. Според нея да бъдеш независим е огромна отговорност и означава да поемеш нещата в свои ръце, да работиш, така че да развиваш себе си, семейството си, града си и страната си.  \r\nДенят на Независимостта бе отбелязан в цялата страна с редица събития. Празникът протичаше с издигане на националния трибагреник, отслужване на молебени, поднасяне на цветя, организиране на възстановки и показване на униформи, автентични оръжия и техника от различни периоди на армията.  \r\nСвоите поздравления за празника отправиха държавният глава Румен Радев, министър-председателят Бойко Борисов, министри, лидери на политически партии, кметове и общински съветници.  Президентът Румен Радев  написа, че обявяването на Независимостта на България е нагледен пример как с воля, единство и решителност нашият народ може да бъде господар на съдбата си. „Този мащабен исторически акт не бе случайна стъпка. Със самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България“, се казва още в поздравителния адрес на българския държавен глава.  Премиерът Бойко Борисов написа, че никога не трябва да забравяме саможертвата и смелите действия на нашите предци, довели до независимостта на България. Той отбеляза, че трябва да продължим твърдо да отстояваме интересите си на световната политическа сцена, да пазим идентичността си, да се гордеем с нашите традиции и култура и винаги да помним смелия и борбен дух на българина, благодарение на който днес живеем в свободна държава.  Лидерът на БСП Корнелия Нинова  също отправи поздрав към българския народ. „Нека бъдем свободни в мислите си и независими в действията си. Днес независимостта не е титла, която получаваш наготово, а всекидневен избор - какъв да бъдеш“, написа тя.  \r\nДаяна ДЮЛГЕРОВА", "date": "2018.09.23", "title": "България отбеляза 110 години независимост (ОБЗОР)"}
{"url": "http://www.focus-news.net/news/2018/09/23/2570294/emsc-registrirano-e-zemetresenie-s-magnitud-47-v-severen-iran-na-brega-na-kaspiysko-more.html", "text": "Регистрирано е земетресение с магнитуд 4.7 в Северен Иран, показва справка на страницата на  Европейския средиземноморски сеизмологичен център . \r\nЗеметресението е станало в 2:04 местно време (1:34 българско време) на 5 километра югоизточно от град Джуйбар и на 172 километра североизточно от столицата Техеран, на дълбочина 12 километра на брега на Каспийско море. Земетресението е усетено силно в района на епицентъра и по-слабо включително  в столицата Техеран, както и в съседен Туркменистан. За сега няма информация за пострадали хора и нанесени материални щети.  Юлиян Марков", "date": "2018.09.23", "title": "EMSC: Регистрирано е земетресение с магнитуд 4.7 в Северен Иран на брега на Каспийско море"}
{"url": "http://www.focus-news.net/news/2018/09/23/2570296/the-observer-zamestnik-na-dzheremi-korbin-prizova-partiyata-da-podkrepi-iskaneto-za-vtori-referendum.html", "text": "Заместник председателя на Лейбъристката партия Том Уотсън  призова партията да подкрепи искането за втори референдум, пише британският седмичник   The Observer . \r\nПартията трябва да е готова да заяви пълната си подкрепа зад втори референдум за Брекзит, заяви Том Уотсън, след като ново проучване показва, че 86% от членовете на партията искат британския народ да получи последната дума за бъдещите отношения на Великобритания с Европа. \r\nВ интервю за изданието Уотсън казва, че вероятността за общи избори нараства след унижението на Тереза Май на срещата на върха на ЕС в Залцбург миналата седмица и е жизненоважно ръководството на партията и членовете ѝ да се обединят, за да увеличат максимално шанса да отстранят консерваторите от властта. \r\nУотсън казва, че макар че би предпочел Брекзит да бъде разискван в избори скоро, е ясно, че възгледите на членовете в полза на втори референдум трябва да бъдат зачитани. \r\n\"Джереми и аз бяхме избрани през 2015 г., за да върнем партията обратно на членовете ѝ\", казва той. \"Ако мнозинството от членовете ни  реши, че искат хората да имат последна дума по сделката, трябва да уважаваме мнението на нашите членове и ние ще излезем и ще дебатираме  за това.\" Той добави: \"Това се случва, когато върнете партията на членовете\". \r\nНа въпроса дали това означава, че Лейбъристката партия се ангажира с втори референдум в следващия изборен манифест, той каза: \"Ще има натиск в системата, за да се случи това\". \r\nЖеланието на Уотсън да подкрепи втори референдум противоречи на по-предпазливия подход на Джереми Корбин и министъра на финансите в сянка  Джон Макдонъл и поставя началото на евентуално експлозивен дебат за Брекзит на партийната конференция в Ливърпул във вторник. \r\nВ интервю за The Guardian в събота Макдонъл заяви, че макар да не изключва подкрепата за втори референдум, той се притеснява, че повторното водене на спора за членството на Обединеното кралство в ЕС би могло да насърчи \"Парията за независимостта \" и крайно-десните да предизвикат ксенофобски настроения в страната .  Юлиян Марков", "date": "2018.09.23", "title": "The Observer: Заместник на Джереми Корбин призова партията да подкрепи искането за втори референдум"}
{"url": "http://www.focus-news.net/news/2018/09/23/2570297/the-independent-leybaristite-planirat-da-predizvikat-predsrochni-izbori-ako-planat-za-brekzit-na-premiera-ne-bade-odobren-v-britanskiya-parlament.html", "text": "Лейбъристката партия ще стартира план за предсрочни избори, като търси вот на  недоверие към правителството в рамките на дни, ако сделката за Брекзит на Тереза Май бъде отхвърлена  в британския парламент, пише вестник   The Independent . \r\nДжеръми Корбин и неговият екип ще направят опит да принудят консервативната администрация да отиде на избори, в  момент на максимална слабост за премиера, според представители на партията. \r\nМногобройни източници потвърдиха, че партийните ръководители са планирали своя подход, ако предложенията на Мей бъдат отхвърлени в парламента или ако не успее да сключи сделка в Европа, което изглежда все по-вероятно след като лидерите на ЕС отхвърлиха плана на премиера  по-рано тази седмица. \r\nВотът на недоверие ще се нуждае от известна подкрепа от страна на консервативните депутати, но така или иначе ще дестабилизира сериозно министър-председателя и ще засили вътрешния натиск срещу нея да напусне. \r\nМоментът може също да се окаже от решаващо значение за собствения подход  на партията за Брекзит, след като лейбъристите са заявили предпочитанията си за избори, но ако се окаже че те не са възможни, те може да подкрепят нов референдум. \r\nТези важни решения  за Брекзит и подхода на партията за провеждане на нов референдум за резултатите от преговорите, определено ще  доминират в дневния ред на предстоящата партийна конференция в Ливърпул. \r\nДжереми Корбин и съюзниците му досега не са крили желанието си за нови избори, но за пръв става ясно как ще започнат да настояват за избори незабавно, ако една голяма криза свързана с Брекзит погълне Тереза Мей.  Юлиян Марков", "date": "2018.09.23", "title": "The Independent: Лейбъристите планират да предизвикат предсрочни избори, ако планът за Брекзит на премиера не бъде одобрен в британския парламент"}
{"url": "http://www.focus-news.net/news/2018/09/23/2570295/the-sunday-times-tereza-mey-se-gotvi-za-predsrochni-izbori-prez-noemvri-v-sluchay-na-nesklyuchvane-na-sporazumenie-s-es.html", "text": "Британският премиер Тереза Мей се готви за предсрочни избори през ноември в случай на несключване на споразумение за Брекзит с Европейския съюз, пише неделното издание на авторитетния британски вестник  The Times . \r\nАсистентите на британския премиер Тереза Мей подготвят тайно план за действие в случай, че през ноември в Обединеното кралство се проведат извънредни парламентарни избори, според източници на изданието. \r\nИзданието отбелязва, че такъв сценарий е възможен в случай на неуспех на преговорите между Лондон и Брюксел за Брекзит. По-рано тази седмица Мей описа  сегашната ситуация като „безизходна“, тъй като ЕС отказва да приеме плана, представен от нейното правителство през юли. Недоволството от политиката на Тереза Мей и нейното правителство нараства и вътре в страната, както  от страна на лейбъристката опозиция, така  и от страна на най-пламенните евроскептици от управляващата консервативна партия. \r\nПротивниците на Мей в редиците на торите смятат да представят алтернатива на плана ѝ следващата седмица, което допълнително ще отслаби позицията на ръководителя на правителството в навечерието на 30-та годишна конференция на Консервативната партия. Разделение се очаква и вътре в самия кабинет, в който  няма обща  позиция по въпросите на имиграцията. \r\nПубликацията съобщава, че Мей е готова да подаде оставка доброволно през лятото на 2019 г., за да запази премиерския пост през следващите месеци и да избегне гласуването на доверие, което някои депутати от нейната партия  са готови да инициират. \r\nОфициалните разговори между Лондон и Брюксел относно условията, по които Великобритания ще се оттегли от ЕС, започнаха на 19 юни 2017 г. След като се завърна в Обединеното кралство след приключването на извънредната среща на високо равнище в Залцбург, Мей направи изявление в петък, в което заяви, че преговорите, планирани да приключат през ноември, са в задънена улица.  Юлиян Марков", "date": "2018.09.23", "title": "The Sunday Times: Тереза Мей се готви за предсрочни избори през ноември в случай на несключване на споразумение с ЕС"}
{"url": "http://www.focus-news.net/news/2018/09/23/2570301/boyna-tehnika-i-vaorazhenie-predstavi-balgarskata-armiya-po-sluchay-110-ta-godishnina-ot-obyavyavaneto-na-nezavisimostta-obzor.html", "text": "Бойна техника и въоръжение представи Българската армия по случай 110-та годишнина от обявяването на Независимостта. В 17 града в страната хората можаха да видят образци военна техника, оръжие и екипировка. Инициативата е първата от поредицата изяви под наслов „Това сме ние“, с които Министерството на отбраната цели да популяризира военната служба.  \r\n„Отбелязваме 110 години от обявяването на Независимостта на България – факт, който е станал възможен благодарение на Българската армия. Хубаво е българските граждани да имат по-чест досег до армията, да видят въоръжението, войниците. В тези комерсиални времена, когато хората се интересуват преди всичко от доходите си, е хубаво по някакъв начин да покажем, че воинската професия, макар и към момента все още не добре платена, е достойна и заслужава уважение“, каза министърът на отбраната Красимир Каракачанов на показа на военна техника пред сградата на Министерството на отбраната в София. \r\nМинистърът на отбраната Красимир Каракачанов коментира, че армия се прави с дух и любов към България. Той уточни, че Българската армия е в ръцете на обществото и е инструмент за неговата  защита. Вицепремиерът припомни, че през последните 20 години бюджетът на армията е орязван 4 пъти, като само през 2010 г. е намален с 40%. По думите му, въпреки недоимъка и липсата на средства, момчетата и момичетата в армията си изпълняват задълженията. „Аз не съм спрял да настоявам за повече средства. През изминалата  година увеличихме заплатите с 10 %, а за тази година сме предвидили още 10%.  Представили сме необходимите разходи за ремонт на част от съществуващата техника. Отделиха се близо 3 милиарда и половина за закупуване на нови самолети, кораби и бронирани машини“, каза министър Каракачанов. Той посочи, че това е само един етап от цялостното обновяване на армията, което ще става постепенно поради невъзможността да се отделят необходимите средства. \r\nПред  „Фокус“  ст. лейтанант Веселин Станков заяви, че машините „Командо“ и „Гардиан“ всъщност са с реален боен опит от мисиите ни в Афганистан. Той също така поясни, че бронираната машина „Хамър“ е една изключително надеждна машина, която се използва за ескортиране на „ВИП“ персони, конвоиране и извършване на патрули, като отбеляза, че това е изключително бърза и маневрена машина, въоръжена с леко стрелково оръжие. Старши лейтанант Станков обясни също, че машината „Командос“ е предназначена да придвижи, защити и подпомогне механизираното отделение в изпълнение на реалните му бойни задачи в градска среда и извън града. Той поясни, че тя е изключително надеждна, с висок коефициент на сигурност на отделението, защото притежава унитарна противопожарна система при възникване на пожар там. \r\nКапитан Станислав Танчев от редовете на военна полиция представи подробности около машината „Пясъчната котка“ - защитно многоцелево превозно средство с високи възможности и капацитет за полезен товар, което се използва за широк спектър от миротворчески мисии в градски и отдалечени райони. Самата машина има двигател с мощност 350 к. с., висока степен на бронировка. Корпусът и представлява капсула, за да може когато се попадне под засада или минно поле, да се запази здравето и живота на личния състав. По думите на Капитан Танчев характерно за самата машина е също, че има система за гасене на пожар, която е в два кръга – един в самия корпус и друг навън, около самите гуми. Ако се хвърли коктейл „Молотов“ по нея и се запалят гумите, при самия водач има система, която се управлява ръчно и гумите могат да бъдат изгасени.  \r\nОсвен в столицата в градовете Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол хората също имаха възможност да разгледат образци техника, въоръжение и екипировка. \r\nЦветелин ДИМИТРОВ", "date": "2018.09.23", "title": "Бойна техника и въоръжение представи Българската армия по случай 110-та годишнина от обявяването на Независимостта (ОБЗОР)"}
{"url": "http://www.focus-news.net/news/2018/09/23/2570517/gerb-atakuva-bsp-zaradi-glasuvaneto-v-ep-po-kazusa-s-ungariya-obzor.html", "text": "Гласуването на българските евродепутати за въвеждането на санкции срещу Унгария, с които може да ѝ бъде отнето правото на глас в Европейския парламент, отново излязоха на дневен ред и припалиха искрата между ГЕРБ и БСП.  Размяната на реплики започна на 20 септември, след като Корнелия Нинова заяви, че премиерът Бойко Борисов води двойна външна политика, защото първо на оперативно заседание на МС се излиза с позиция, че страната ни ще подкрепи санкциите, а след ден в Залцбург Борисов обявява, че решението няма правна стойност. Последва реакция на премиера, който съобщи, че евродепутатите от ПЕС са подкрепили санкциите, а тези на ГЕРБ и ОП са застанали срещу тях. Нинова продължи разговора чрез медиите, като коментира, че Борисов лъже, защото единствено Сергей Станишев е гласувал „за“. Министър-председателят поясни, че ако се предприемат подобни рестриктивни действия спрямо Унгария, правителството ще излезе с твърда позиция и определи поведението на левицата като двулично.  \r\nНа брифинг в неделя народният представител от ГЕРБ Тома Биков заяви, че партията дава поредна пресконференция заради „абсолютно безпардонното лъготене на Корнелия Нинова“. „Това не е политически сблъсък. Това е сблъсък на една лидерка на втората по сила партия и реалността. В ЕП нашите евродепутати гласуваха против декларацията, която призовава за отнемане на гласа на Унгария. Направиха го от принципни причини“, добави той. По думите му нито една държава, която е член на ЕС, не може да бъде с отнет глас.  Според Биков БСП не слуша Корнелия Нинова. „Вадим си извода, че тя изразява лична позиция, а не тази на БСП“, каза още той. „Забележете – след като е минало гласуването, тя е заела позиция. Имаше един актуален политически лаф – исках да гласувам, но нямах желание. Въпреки че ни е крайно неприятно да обясняваме очевидни неща, бяхме принудени за пореден път да опровергаваме думи на един политик станал известен с прозвището г-жа Лъжа. Добре лъже, но все по-недобре с времето започва да се справя и с тази длъжност“, заяви той. \r\nОтносно това кога въпросът, касаещ санкциите срещу Унгария ще бъде поставен в Съвета на ЕС, Биков коментира, че това не е ясно и темата може да бъде поставена след една, две, дори и след три години. По думите му, когато това се случи позицията на ГЕРБ ще е тази, която са имали и преди това. „За разлика от БСП, които имат четирима евродепутати и са се държали по четири различни начина. Единият е гласувал „за“ – г-н Станишев, другият е „против“- г-н Неков, г-н Курумбашев е бил в зала, но не е гласувал и не е ясно защо, г-н Пирински не е бил в залата, въпреки, че г-жа Нинова определя точката като най-важна за партията ѝ. Вадим си извода, че г-жа Нинова изразява лична позиция, а не тази на БСП“, заяви той и допълни, че след като е минало гласуването в ЕП Корнелия Нинова е събрала ръководството на БСП, които са взели решение да са против декларацията - декларация, която е подкрепена от нейния европейски началник.  \r\nЕвродепутатът Андрей Новаков се обърна към Корнелия Нинова с думите: „Много по-лесно се живее, ако преоткриеш света на истината. Ако всеки ден имаш една и съща позиция, а не се събуждаш с различни“. Според Новаков с доклада срещу Унгария, призоваващ към санкции, се е целяло да ѝ се отнеме гласът. По думите му това е опит за саморазправа, който е щял да раздели Европа на Източна и Западна. „Още колко да позволяваме това? Шенген, еврозоната, двойни стандарти при храните, а сега и това“, коментира още той. Агенция „Фокус“  припомня, че на 12 септември Европейският парламент одобри доклад, който отчита „постоянна заплаха за върховенството на закона в Унгария“, включващо ограничаване права и свободи на гражданите, налагане на цензура в медийната среда, съмнения за злоупотреби с европейски средства, застрашаване на демократичността - и може да задейства наказателна процедура срещу страната по чл. 7 от договора за ЕС за лишаването ѝ от право на глас в ЕС. „За“ документа гласуваха 448 евродепутати, 197 бяха „против“, а 48 се въздържаха. След решението на ЕП Унгария обяви, че обмисля правни действия срещу него, а Полша и Чехия заявиха, че ще блокират всякакви опити Будапеща да бъде лишена от глас в ЕС. Процедурата по чл. 7 бе задействана за пръв път в края на 2017 г. срещу Полша.", "date": "2018.09.23", "title": "ГЕРБ атакува БСП заради гласуването в ЕП по казуса с Унгария (ОБЗОР)"}
{"url": "http://www.focus-news.net/news/2018/09/23/2570300/evening-standard-naydzhal-faradzh-prizovava-za-nedopuskane-na-vtori-referendum.html", "text": "Бившият лидер на „Партията на независимостта „Найджъл Фарадж призова за недопускане на втори референдум на една трибуна  с бившият министър за Брекзит Дейвид Дейвис и представителката на  Лейбъристката партия Кейт Хоуи в английския град Болтън, пише лондонския вестник  Evening Standard . \r\nНайджъл Фарадж, заяви, че е крайно време британските политици „да усетят натиска“, който се оказва според него, за да бъде преобърнат резултата от референдума за напускането на ЕС. \r\nСпоред ораторите е необходимо отново да се създаде мощно надпартийно обединение което да защити резултата от референдума и да не допусне провеждането на нов. \r\nМножеството освирка силно европейските лидери Доналд Туск и Мишел Барние, както и бившия британски премиер Тони Блеър, като привържениците на твърд Брекзит призоваха европейските „гангстери“ и „яки момчета“ да „прочетат повече исторически книги“ за това как Британия реагира, когато някой ѝ се противопостави. \r\nПо адрес на ЕС ораторите заявиха, че „Те са една група гангстери. Ние ще им обясним,че сделка за свободна търговия е възможна, ако брюкселските гангстери искат това. Ако не искат- добре. Ако те не желаят, ние ще си тръгнем без споразумение. Не би било проблем да няма споразумение.“    Юлиян Марков", "date": "2018.09.23", "title": "Evening Standard: Найджъл Фарадж призовава за недопускане на втори референдум"}
{"url": "http://www.focus-news.net/news/2018/09/23/2570302/pregled-na-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей се готви за предсрочни избори през ноември в случай на несключване на споразумение за Брекзит с Европейския съюз, пише неделното издание на авторитетния британски вестник  The Times . \r\nАсистентите на британския премиер Тереза Мей подготвят тайно план за действие в случай, че през ноември в Обединеното кралство се проведат извънредни парламентарни избори, според източници на изданието. \r\nИзданието отбелязва, че такъв сценарий е възможен в случай на неуспех на преговорите между Лондон и Брюксел за Брекзит. По-рано тази седмица Мей описа  сегашната ситуация като „безизходна“, тъй като ЕС отказва да приеме плана, представен от нейното правителство през юли. Недоволството от политиката на Тереза Мей и нейното правителство нараства и вътре в страната, както  от страна на лейбъристката опозиция, така  и от страна на най-пламенните евроскептици от управляващата консервативна партия. \r\nПротивниците на Мей в редиците на торите смятат да представят алтернатива на плана ѝ следващата седмица, което допълнително ще отслаби позицията на ръководителя на правителството в навечерието на 30-та годишна конференция на Консервативната партия. Разделение се очаква и вътре в самия кабинет, в който  няма обща  позиция по въпросите на имиграцията. \r\nПубликацията съобщава, че Мей е готова да подаде оставка доброволно през лятото на 2019 г., за да запази премиерския пост през следващите месеци и да избегне гласуването на доверие, което някои депутати от нейната партия  са готови да инициират. \r\nОфициалните разговори между Лондон и Брюксел относно условията, по които Великобритания ще се оттегли от ЕС, започнаха на 19 юни 2017 г. След като се завърна в Обединеното кралство след приключването на извънредната среща на високо равнище в Залцбург, Мей направи изявление в петък, в което заяви, че преговорите, планирани да приключат през ноември, са в задънена улица. \r\n*** Заместник председателя на Лейбъристката партия Том Уотсън  призова партията да подкрепи искането за втори референдум, пише британският седмичник   The Observer . \r\nПартията трябва да е готова да заяви пълната си подкрепа зад втори референдум за Брекзит, заяви Том Уотсън, след като ново проучване показва, че 86% от членовете на партията искат британския народ да получи последната дума за бъдещите отношения на Великобритания с Европа. \r\nВ интервю за изданието Уотсън казва, че вероятността за общи избори нараства след унижението на Тереза Май на срещата на върха на ЕС в Залцбург миналата седмица и е жизненоважно ръководството на партията и членовете ѝ да се обединят, за да увеличат максимално шанса да отстранят консерваторите от властта. \r\nУотсън казва, че макар че би предпочел Брекзит да бъде разискван в избори скоро, е ясно, че възгледите на членовете в полза на втори референдум трябва да бъдат зачитани. \r\n\"Джереми и аз бяхме избрани през 2015 г., за да върнем партията обратно на членовете ѝ\", казва той. \"Ако мнозинството от членовете ни  реши, че искат хората да имат последна дума по сделката, трябва да уважаваме мнението на нашите членове и ние ще излезем и ще дебатираме  за това.\" Той добави: \"Това се случва, когато върнете партията на членовете\". \r\nНа въпроса дали това означава, че Лейбъристката партия се ангажира с втори референдум в следващия изборен манифест, той каза: \"Ще има натиск в системата, за да се случи това\". \r\nЖеланието на Уотсън да подкрепи втори референдум противоречи на по-предпазливия подход на Джереми Корбин и министъра на финансите в сянка  Джон Макдонъл и поставя началото на евентуално експлозивен дебат за Брекзит на партийната конференция в Ливърпул във вторник. \r\nВ интервю за The Guardian в събота Макдонъл заяви, че макар да не изключва подкрепата за втори референдум, той се притеснява, че повторното водене на спора за членството на Обединеното кралство в ЕС би могло да насърчи \"Парията за независимостта \" и крайно-десните да предизвикат ксенофобски настроения в страната . \r\n*** Лейбъристката партия ще стартира план за предсрочни избори, като търси вот на  недоверие към правителството в рамките на дни, ако сделката за Брекзит на Тереза Май бъде отхвърлена  в британския парламент, пише вестник   The Independent . \r\nДжеръми Корбин и неговият екип ще направят опит да принудят консервативната администрация да отиде на избори, в  момент на максимална слабост за премиера, според представители на партията. \r\nМногобройни източници потвърдиха, че партийните ръководители са планирали своя подход, ако предложенията на Мей бъдат отхвърлени в парламента или ако не успее да сключи сделка в Европа, което изглежда все по-вероятно след като лидерите на ЕС отхвърлиха плана на премиера  по-рано тази седмица. \r\nВотът на недоверие ще се нуждае от известна подкрепа от страна на консервативните депутати, но така или иначе ще дестабилизира сериозно министър-председателя и ще засили вътрешния натиск срещу нея да напусне. \r\nМоментът може също да се окаже от решаващо значение за собствения подход  на партията за Брекзит, след като лейбъристите са заявили предпочитанията си за избори, но ако се окаже че те не са възможни, те може да подкрепят нов референдум. \r\nТези важни решения  за Брекзит и подхода на партията за провеждане на нов референдум за резултатите от преговорите, определено ще  доминират в дневния ред на предстоящата партийна конференция в Ливърпул. \r\nДжереми Корбин и съюзниците му досега не са крили желанието си за нови избори, но за пръв става ясно как ще започнат да настояват за избори незабавно, ако една голяма криза свързана с Брекзит погълне Тереза Мей. \r\n*** Бившият лидер на „Партията на независимостта „Найджъл Фарадж призова за недопускане на втори референдум на една трибуна  с бившият министър за Брекзит Дейвид Дейвис и представителката на  Лейбъристката партия Кейт Хоуи в английския град Болтън, пише лондонския вестник  Evening Standard . \r\nНайджъл Фарадж, заяви, че е крайно време британските политици „да усетят натиска“, който се оказва според него, за да бъде преобърнат резултата от референдума за напускането на ЕС. \r\nСпоред ораторите е необходимо отново да се създаде мощно надпартийно обединение което да защити резултата от референдума и да не допусне провеждането на нов. \r\nМножеството освирка силно европейските лидери Доналд Туск и Мишел Барние, както и бившия британски премиер Тони Блеър, като привържениците на твърд Брекзит призоваха европейските „гангстери“ и „яки момчета“ да „прочетат повече исторически книги“ за това как Британия реагира, когато някой ѝ се противопостави. \r\nПо адрес на ЕС ораторите заявиха, че „Те са една група гангстери. Ние ще им обясним,че сделка за свободна търговия е възможна, ако брюкселските гангстери искат това. Ако не искат- добре. Ако те не желаят, ние ще си тръгнем без споразумение. Не би било проблем да няма споразумение.“", "date": "2018.09.23", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/23/2570303/afp-donald-tramp-obmislya-zapochvane-na-federalno-razsledvane-sreshtu-feysbuk-gugal-i-drugi-obshtestveni-medii.html", "text": "Доналд Тръмп обмисля започване на федерално разследване срещу „Фейсбук“, „Гугъл“ и други обществени медии, предава  AFP . \r\nПрезидентът Доналд Тръмп обмисля заповед, която ще открие федерални антитръстови и наказателни разследвания срещу  „Фейсбук“, „Гугъл“ и други социални медийни компании, съобщиха американските медии в събота, въпреки че Белият дом бързо се дистанцира от тези съобщения. \r\nМиналия месец Тръмп засили атаките си срещу големите технологични компании, като ги предупреди да бъдат \"внимателни\" и ги обвини за това, което той нарече \"манипулирани\" резултати от търсенето в интернет. \r\nПрезидентът на САЩ се оплака, че „Гугъл“, когато  търси \"новини от Тръмп \", показва най-вече отрицателни новини за него. \r\n„Гугъл“ категорично отхвърли всички твърдения за пристрастия. \r\nПроектът на изпълнителната заповед на Белия дом се съсредоточава върху предполагаемото \"пристрастие\" в компаниите. \r\n\"Изпълнителните отдели и агенциите, които могат да бъдат използвани за засилване на конкуренцията между онлайн платформи (агенции), ... ще използват тези органи за насърчаване на конкуренцията и ще гарантират, че никоя онлайн платформа не упражнява пазарна мощ по начин, който вреди на потребителите чрез  пристрастие \", пише в разпространен от американските медии доклад. \r\n\"Не по-късно от 30 дни от датата на тази заповед, агенциите следва да представят на директора на Националния икономически съвет първоначален списък с действия, които всяка агенция може потенциално да предприеме, за да защити конкуренцията между онлайн платформите и да насочи вниманието си към нарушенията на тези платформи. \r\nТекстът също така изисква федералните агенции да разследват всяко потенциално \"нарушение на антитръстовите закони\" от онлайн платформите.  Юлиян Марков", "date": "2018.09.23", "title": "AFP:  Доналд Тръмп обмисля започване на федерално разследване срещу „Фейсбук“, „Гугъл“ и други обществени медии"}
{"url": "http://www.focus-news.net/news/2018/09/23/2570305/stotitsi-sluzhiteli-na-vinprom-karnobat-izlyazoha-na-protest-sled-kato-v-petak-zavodat-be-zatvoren-ot-agentsiya-mitnitsi-obzor.html", "text": "Стотици служители на „Винпром Карнобат“ излязоха на протест, след като в петък заводът бе затворен от Агенция „Митници“.В събота сутрин протестиращите паркираха автобус на жп линията Бургас-София при гара Церковски, като по този начин блокираха придвижването на влакове. От БДЖ бе създадена организация за извозване с автобуси на пътниците от три влака, които бяха засегнати от протестните действия. Недоволните служителите скандираха: „Искаме да работим!“ и „Отворете завода!\". Те изразиха готовност протестните действия да продължат докато не бъдат допуснати до работните си места, като дори се заканиха да блокират автомагистрала „Тракия“. Според протестиращите заводът ще бъде затворен не за 48 часа, както бе съобщено от Агенция „Митници“, а за повече от месец и съответно няма да получат заплати.  \r\nРадио „Фокус“ - Бургас разговаря с двама от директорите във „Винпром Карнобат“ – Йовко Йовков и Танчо Драгиев. „Затварянето на тези заводи е взривоопасно и може да доведе до катаклизми в региона. Напълно е възможно да се получат бедствия и аварии. Машините в завода се спират, но това спиране води до неконтролируеми процеси“, обясни Йовков. Драгиев допълни, че правата на служителите са ограничени. \r\nРаботниците от завода се срещнаха с началника на Агенция „Митници“- Бургас Валери Стефанов. Той потвърди казаното вчера, че складовете ще останат затворени за 48 часа. Стефанов припомни, че при проверката на данъчните складове в района на Карнобат за производство на алкохолни напитки, извършена на 21 септември, са констатирани множество нередности по Закона за акцизите и данъчните складове. Той уточни, че е връчена писмена заповед на ръководството на завода, която може да бъде обжалвана.  \r\nСлед близо 2 часа движението по жп линията бе освободено. Следобед протестът на работниците от запечатаните фабрики за алкохол край Карнобат се пренесе пред общината в града. Агенция „Фокус“ припомня:  На 5 септември 2018 г. Специализираната прокуратура съобщи, че извършва следствени действия в офиси на „Винпром Карнобат“, „Сис Индустрийс“ и „Топаз Мел“ заради подозрения за укриване на данъци. Над 10 лица бяха задържани при разкриване на фабрика за незаконно производство на цигари в град Карнобат. Сред задържаните бе и собственикът на „Винпром Карнобат“ Миню Стайков, като му е повдигнато обвинение за участие в организирана престъпна група за производство и продажба на акцизни стоки без бандерол, данъчни престъпления и пране на пари. На 8 септември Специализираният наказателен съд остави в ареста собственика на \"Винпром Карнобат\" Миню Стайков, братът на жена му Белун Хазърбасанов и Иван Димитров, син на кмета на Карнобат.", "date": "2018.09.23", "title": "Стотици служители на „Винпром Карнобат“ излязоха на протест, след като в петък заводът бе затворен от Агенция „Митници“ (ОБЗОР)"}
{"url": "http://www.focus-news.net/news/2018/09/23/2570310/dvama-ot-zadarzhanite-za-grabezha-ot-rozhenskiya-manastir-ostavat-v-aresta-obzor.html", "text": "Пловдивският районен съд остави в ареста двама от задържаните за обира на Роженския манастир. Това са 44-годишният адвокат Стефан Матеев и 21-годишният Юксел Митев  който работи в Кипър и за него има предпоставка, че може да се укрие. Другите двама обвиняеми са непълнолетни, на 16 и 17 г., и са с мярка под надзор на инспектор от детска педагогическа стая. Съдът счете, че адвокатът Съдът счете, че е налице обосновано подозрение, че четиримата са извършили грабежа в Роженския манастир на 18 септември, като се позова на  показанията на разпитаните до момента свидетели, записите от охранителните камери на манастира, протоколите за оглед и разпознаване на лица. Освен това при претърсване в дома на Матеев е открит газов пистолет, който е преработен за стрелба с бойни патрони. \r\nСпоред съда ръководител на групата е бил именно адвокатът. Решението на съда подлежи на протест и обжалване пред Окръжен съд – Пловдив, като в този случай делото ще се гледа на 27 септември 2018 г. от 15.30 часа. Върховният касационен съд определи делата и мерките на задържаните за нападението в Роженския манастир да се гледат от Районен съд – Пловдив, след като всички съдии в Сандански си направиха самоотвод по делото заради познанство с един от задържаните – адвоката Стефан Матеев. Агенция „Фокус“ припомня : Около 21.00 часа на 18 септември маскирани лица извършиха грабеж в Роженския манастир „Рождество Богородично“. Нападателите са завързали свещеника и отнесли със себе си налични пари и телефон. Откраднали са и 11 охранителни камери от общо 20 поставени в светата обител. Нападателите са носили помощни средства за разбиване на стена. Отецът е без физически наранявания, а след като мъжете са си тръгнали се е освободил сам и подал сигнал до органите на реда. При направения оглед на място от Главна дирекция „Инспекторат за опазване на културното наследство“ е установено, че при посегателство в манастира умишлено е повредена на културна ценност - частично е избит прозоречен отвор при абсидното стенно пространство на храма. Прозорецът е зазидан още през втората половина на 19 век и вътрешната страна на абсидното пространство е била изписана, като е запазена в сравнително добро състояние и до днес. Поради голямата дебелина на стената на храма, вандалите не са достигнали вътрешната страна на зида и не са засегнали мазилката и изключително ценния живописен слой.", "date": "2018.09.23", "title": "Двама от задържаните за грабежа от Роженския манастир остават в ареста (ОБЗОР)"}
{"url": "http://www.focus-news.net/news/2018/09/23/2570309/pregled-na-mezhdunarodnite-novini-do-6-chasa-agentsiya-fokus.html", "text": "Няма разкол във ВМРО-ДПМНЕ, заяви лидерът на партията Християн Мицковски, цитиран от македонското електронно издание  “Сител“ . \r\n„Всички загрижени коментатори, които мислят, че има някакво разделение или някакво недоразумение във ВМРО-ДПМНЕ, лъжат. Мога да ги разочаровам, не само няма разкол, но партията е единна и ще продължава да следва своята политическа линия занапред, заяви лидерът на опозиционната ВМРО-ДПМНЕ Християн Мицковски. \r\nВ коментар за позицията на някои негови съпартийци, че не е добре да има бойкот на референдума на 30 септември, Мицковски в интервю за телевизия Канал 5 посочва, че това е принципна, искрена  и честна  позиция,  повтаряйки призива към членството и гражданите да решат според собственото си  убеждение. \r\n\"Заместник-председателят на партията Митко Янчев, бившият старши партиен чиновник Никола Тодоров ... излязоха със собствената си позиция. Аз не много отдавна в една емисия казах, че партийната позиция е едно голямо множество от мнения и в него има много индивидуални позиции, така че нашето голямо множество обхваща всички онези граждани, които на 30 септември ще постъпят по начин, по който преценят,“ продължи Мицковски. \r\nТой посочи, че в Закона за референдумите ясно се казва какво е успешен и какво е неуспешен референдум като заяви, че кампанията се води „катастрофално с напълно погрешни и манипулативни призиви“. \r\nЗапитан дали очаква други 28 депутати да последват примера на 20-те, които са заявили, че няма да гласува за конституционни промени, Мицковски каза, че очаква на 30 септември гражданите, независимо дали са депутати, артисти, домакини, лекари, адвокати , инженери ... македонци, албанци, роми, турци, власи, да упражнят елементарното демократично право да решат как ще постъпят, дали ще излязат или ще решат да се въздържат. \r\nЛидерът на ВМРО-ДПМНЕ Мицкосвки потвърди, че личната му позиция ще бъде известна на 30 септември. \r\n*** Около 20 хиляди души протестираха в Берн в събота, настоявайки за равенство на заплатите между половете, съобщиха организаторите и предупредиха, че жените са готови да стачкуват, ако швейцарските парламентаристи не решат проблема с разликата в заплащането. \r\nНа жените \"им е писнало от сексизъм и дискриминация, от неравенство в заплащането\", се казва в изявление на най-големия профсъюз на Швейцария Уния. \r\nСъюзът, който беше сред над 40-те организации, които се събраха на демонстрацията в събота, заяви, че повече от 20 000 души са демонстрирали, за да поискат от депутатите да направят повече, за да намалят постоянната разлика в заплатите между мъжете и жените, които извършват същата работа. \r\nДемонстрацията се проведе преди  долната камара на швейцарския парламент да обсъди в понеделник ревизия на закона, насочена към налагане на повече надзор над разпределението на заплатите в големите компании. \r\nДемонстраторите носеха плакати, изискващи \"Равенство сега\", и се оплакваха \"Същата работа, различна заплата\" и \"Писна ни от чакане\", съобщиха от агенция ATS, цитирана от AFP. \r\nРавенството между половете е заложено в швейцарската конституция от 1981 г., но жените все още печелят средно с 20% по-малко от мъжете в богатата алпийска страна - \"скандален процент\", според  Уния. \r\n*** Най-малко седем пакистански армейски войници, включително офицер, бяха убити в събота в престрелка с бойци в Северен Вазиристан - племенна област в северозападен Пакистан близо до афганистанската граница, предава  Anadolu Agency . \r\nСпоред  пресцентъра на Пакистанската армия войниците са били убити по време на операция срещу група терористи, които са проникнали в Северен Вазиристан. \r\nПо време на операцията са  убити и девет терористи, се казва в изявлението. \r\nСеверен  Вазиристан - един от седемте племенни района, граничещи с Афганистан , е бойно поле между армията и талибаните от юни 2014 г. след началото на мащабна военна кампания. \r\nСпоред армията на Пакистан близо 3000 екстремисти са били убити в операциите, в които са загинали повече от 200 войници от 2014 до 2016 г. \r\n*** Броят на загиналите при инцидента с ферибот в езерото Виктория в Танзания надхвърли 200 души, предава  AFP . \r\nСпасителите намериха един щастлив оцелял от бедствието. Въпреки че не се очакваше  намирането на други оцелели през третия ден от усилията за търсене, водолазите спасиха един инженер, който е успял да се укрие в джоб с въздух в съда. Джоузеф Мкунди, депутат в района на Укреуе, заяви пред агенцията, че инженерът се е затворил в \"специална стая\". \r\nВодолазите продължиха издирването във водите около обърнатия корпус под погледите на  разтревожени близки и роднини на загиналите, събрани само на метри от брега на остров Укара, където фериботът трябваше да акостира. \r\n\"Съжаляваме да съобщим , че в момента са открити общо 209 души, от които 172 са били идентифицирани от роднини\", заяви министърът на транспорта на Танзания по време на пресконференция, излъчена от обществената телевизия TBC 1.Агенцията, която отговаря за фериботните услуги, заяви, че не е известно колко пътници са били на борда на кораба Ниерере. \r\nОстарелият кораб е пренасял и товар - включително чували с царевица, банани и цимент, когато е потънал на около 50 метра от пристанището на остров Укара. \r\n*** Експерти предлагат затварянето на популярен плаж на остров Закинтос, на който по рано този месец се срути огромна скална маса и нарани един турист, пише електронното издание на гръцкия вестник  Kathimerini \r\nСлед посещение на плажа миналата седмица, екип от катедрата по геология на Атинския университет  изрази мнение, че в района, който е достъпен само по море, могат да се очакват още свлачища. \r\nУчените също така заявиха, че са против плановете за обрушване на 246-метровата скала, надвиснала над плажа, като казаха , че това няма да попречи на бъдещи свлачища. \r\nВ събота обаче властите в Закинтос решиха частично да премахнат забраната, наложена след срутването на 13 септември, за да позволят на лодките да акостират в средната част на плажа.  \r\n*** Пирати са похитили екипажа на кораб собственост на швейцарска фирма близо до бреговете на Нигерия, предава  Reuters . \r\nПирати са отвлекли 12 членове на екипажа на търговски кораб, собственост на швейцарската транспортна компания Massoel Shipping, в Гвинейския залив край бреговете на Нигерия. Това се съобщава в събота от агенцията, която се позовава на изявление на компанията. \r\nСпоред нея, корабът  натоварен с жито, пътуващ  от Лагос до Порт Харкорт и се намира на 45 морски мили (83 км) югозападно от остров Бони . Пиратите са отвлекли 12 от 19-те членове на екипажа, като националността на отвлечените не е посочена. \"Компанията си сътрудничи с местните власти и специалисти, за да гарантира бързото и безопасно освобождаване на отвлечените\", каза Massoel Shipping. \r\nШвейцарското външно министерство съобщи, че гражданите на страната не са били на борда на кораба, отбелязва Ройтерс. \r\nВ Гвинейския залив, включително и край бреговете на Нигерия, макар и рядко се извършват  пиратски атаки срещу чуждестранни кораби. По правило пиратите отвличат  екипажа или пътниците за откуп. \r\n*** Бившият стратег на кампанията на Доналд Тръмп Стийв Банън ще подпомага формирането на  крайнодесни предизборни щабове в цяла Европа, за да създаде пан-континентално дясно движение преди изборите за Европейски парламент през 2019 година, предава  AFP . \r\nВ изказването си на конгреса на италианската крайно дясна партия \"Фратели д'Италия\" Банън призова хората в цяла Европа да се присъединят към него в анти-ЕС кампания срещу традиционните политически партии. \r\n\"Ще осигурим и направим проучвания и анализи на данни и ще създадем „военни зали“, от които хората имат нужда за да спечелят\", каза Бенън пред аудиторията в Рим, пред  десетки журналисти. \r\nБанън, бившият съветник на Тръмп, който каза, че „да бъдеш наречен расист е значка на честта\", посети различни европейски държави през последните месеци с надеждата да изгради така нареченото популистко въстание в европейската политика. \r\nТой се съсредоточи върху разработването на планове за основаната в Брюксел фондация \"Движението\" и се срещна с водещи политици срещу имиграцията, включително с премиера на Унгария Виктор Орбан и министъра на вътрешните работи на Италия Матео Салвини. \r\n\"След изборите през ноември, когато президентът Тръмп ще победи партиите на марксистките демократи и той няма да бъде застрашен от импийчмънт , ще изразходвам 80% от моето време в Европа за подготовката за европейските парламентарни избори\", каза Банън. \r\nПовишената активност на Банън в Европа идва, след като той беше изтласкан от Белия дом, и излезе от дясната медийна империя  Брейбарт, осъден от някои коментатори като разпространяващ расистки възгледи. \r\nПо-рано този месец австрийската крайно дясна Партия на свободата, част от управляващата коалиция на страната, заяви, че не желае политическо сътрудничество с Банън. \r\n\"Искаме да изградим съюзи в Европа, но ние го правим независимо от САЩ, Русия или някой друг\", заяви ръководителят на партията за свобода Харалд Вилимски. \r\n\"Ние искаме да растем, да се разрастваме и да развиваме нашата програма и идеи сами по себе си, но със сигурност не под ръководството на някой, действащ в САЩ\", добави той. \r\n*** Британският премиер Тереза Мей се готви за предсрочни избори през ноември в случай на несключване на споразумение за Брекзит с Европейския съюз, пише неделното издание на авторитетния британски вестник  The Times . \r\nАсистентите на британския премиер Тереза Мей подготвят тайно план за действие в случай, че през ноември в Обединеното кралство се проведат извънредни парламентарни избори, според източници на изданието. \r\nИзданието отбелязва, че такъв сценарий е възможен в случай на неуспех на преговорите между Лондон и Брюксел за Брекзит. По-рано тази седмица Мей описа  сегашната ситуация като „безизходна“, тъй като ЕС отказва да приеме плана, представен от нейното правителство през юли. Недоволството от политиката на Тереза Мей и нейното правителство нараства и вътре в страната, както  от страна на лейбъристката опозиция, така  и от страна на най-пламенните евроскептици от управляващата консервативна партия. \r\nПротивниците на Мей в редиците на торите смятат да представят алтернатива на плана ѝ следващата седмица, което допълнително ще отслаби позицията на ръководителя на правителството в навечерието на 30-та годишна конференция на Консервативната партия. Разделение се очаква и вътре в самия кабинет, в който  няма обща  позиция по въпросите на имиграцията. \r\nПубликацията съобщава, че Мей е готова да подаде оставка доброволно през лятото на 2019 г., за да запази премиерския пост през следващите месеци и да избегне гласуването на доверие, което някои депутати от нейната партия  са готови да инициират. \r\nОфициалните разговори между Лондон и Брюксел относно условията, по които Великобритания ще се оттегли от ЕС, започнаха на 19 юни 2017 г. След като се завърна в Обединеното кралство след приключването на извънредната среща на високо равнище в Залцбург, Мей направи изявление в петък, в което заяви, че преговорите, планирани да приключат през ноември, са в задънена улица. \r\n*** \"Никога повече БЮРМ (Бивша югославска република Македония)!\", заяви македонският премиер Зоран Заев на митинг в Радовиш, цитиран от македонското електронно издание  “Фокус“ .  \r\n„И накрая никой в света няма да спори, няма да ни обижда и няма да ни унижава. Никога повече БЮРМ. Вече сме македонци с македонски народ, македонски език, подчерта премиерът и лидер на СДСМ Зоран Заев на трибуната  на Коалиция \"Изходи за европейска Македония\", която се проведе на площад в Радовиш. \r\nТой добави, че все още има дебат дали самоличността е застрашена. Каза, че лъжите са приключили. \r\n\"Те не знаят какво още да измислят. Някои говорят за северномакедонци. Лъжи. В член 7, точка 2 се казва, че македонската идентичност се потвърждава от езика, културата, нашите граници, нашата територия, нашата национална уникалност и всички атрибути – македонци пише в члена, касаещ гражданството. Това е македонски език - същият македонски език, на който Ацо Караманов е написал поезия, и е дал живота си за Македония\", подчертава Заев. \r\nСпоред него голяма лъжа е, че Заев е скрил конституционните промени. Той каза, че никой няма право да предлага конституционни промени, с изключение на парламента след референдума. \r\n\"И какви конституционни промени ще бъдат - пише ясно като дневна светлина в договора с Гърция. Конституционните промени ще бъдат направени с едно изменение, като се добави географска детерминанта. Същевременно ще бъде засилят държавотворният характер на решенията от Прохор Пчински, където казва, че това е борба за независима суверенна Македония, за свобода и демокрация. В същото време той ще подчертае европейския начин, по който да се грижи за нашата диаспора, както е написано в конституцията на всички държави-членки на ЕС. И ще укрепи това, което означава да защитим териториалната цялост на Македония, но и липсата на стремежи към други страни, т.е. да се защитят границите им и тяхното уважение. Това ще се промени в Конституцията\", обясни премиерът Заев. \r\n*** Доналд Тръмп обмисля започване на федерално разследване срещу „Фейсбук“, „Гугъл“ и други обществени медии, предава  AFP . \r\nПрезидентът Доналд Тръмп обмисля заповед, която ще открие федерални антитръстови и наказателни разследвания срещу  „Фейсбук“, „Гугъл“ и други социални медийни компании, съобщиха американските медии в събота, въпреки че Белият дом бързо се дистанцира от тези съобщения. \r\nМиналия месец Тръмп засили атаките си срещу големите технологични компании, като ги предупреди да бъдат \"внимателни\" и ги обвини за това, което той нарече \"манипулирани\" резултати от търсенето в интернет. \r\nПрезидентът на САЩ се оплака, че „Гугъл“, когато  търси \"новини от Тръмп \", показва най-вече отрицателни новини за него. \r\n„Гугъл“ категорично отхвърли всички твърдения за пристрастия. \r\nПроектът на изпълнителната заповед на Белия дом се съсредоточава върху предполагаемото \"пристрастие\" в компаниите. \r\n\"Изпълнителните отдели и агенциите, които могат да бъдат използвани за засилване на конкуренцията между онлайн платформи (агенции), ... ще използват тези органи за насърчаване на конкуренцията и ще гарантират, че никоя онлайн платформа не упражнява пазарна мощ по начин, който вреди на потребителите чрез  пристрастие \", пише в разпространен от американските медии доклад. \r\n\"Не по-късно от 30 дни от датата на тази заповед, агенциите следва да представят на директора на Националния икономически съвет първоначален списък с действия, които всяка агенция може потенциално да предприеме, за да защити конкуренцията между онлайн платформите и да насочи вниманието си към нарушенията на тези платформи. \r\nТекстът също така изисква федералните агенции да разследват всяко потенциално \"нарушение на антитръстовите закони\" от онлайн платформите.", "date": "2018.09.23", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/23/2570313/gd-granichna-politsiya-normalen-e-trafikat-na-vsichki-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове към 06.00 часа. Това съобщиха от  ГД „Гранична полиция“ .", "date": "2018.09.23", "title": "ГД „Гранична полиция“: Нормален е трафикът на всички контролно-пропускателни пунктове"}
{"url": "http://www.focus-news.net/news/2018/09/23/2570298/tass-generalniyat-sekretar-na-oon-e-izrazil-saboleznovaniya-za-zhertvite-na-atentata-v-iranskiya-grad-ahvaz.html", "text": "Генералният секретар на ООН, Антонио Гутериш, изрази съболезнованията си във връзка с нападението на военен парад в иранския град Ахваз, при  което загинаха  29 души според последните данни. Това се посочва в посланието на неговия официален представител Стефан Дюжарик, разпространено от пресслужбата на генералния секретар в събота, предава  TACC . \r\n\"Генералният секретар осъжда днешната атака в град Ахваз в югозападната част на Иран, в резултат на което, според сведенията са загинали много хора, включително и деца Той изрази съболезнования на семействата на жертвите и на  правителството и народа на Иран.\" - цитира Дюжарик пресслужбата на генералния секретар. Отбелязва се също така, че Гутериш желае бързо възстановяване на ранените. \r\nКато се позовава на иранската агенция IRNA TACC съобщава, че иранското външно министерство е извикало посланиците на Великобритания, Дания и Холандия във връзка  с терористичния акт, като иранската страна заявява, че е за нея е неприемливо, че правоохранителните органи в европейските страни не преследват „терористичните групи“, които според Иран са отговорни за атентата.  Юлиян Марков", "date": "2018.09.23", "title": "ТАСС: Генералният секретар на ООН е изразил съболезнования за жертвите на атентата в иранския град Ахваз"}
{"url": "http://www.focus-news.net/news/2018/09/23/2570311/reuters-advokatat-na-donald-tramp-zayavi-che-sasht-shte-postignat-svalyaneto-na-vlastta-v-iran.html", "text": "Адвокатът на Доналд Тръмп Рудолф Джулиани заяви, че САЩ ще постигнат свалянето на властта в Иран , предава   Reuters . \r\nAдвокатът на  президента на САЩ Доналд Тръмп Рудолф Джулиани твърди, че санкциите , наложени от Вашингтон срещу Техеран, работят и в крайна сметка ще доведат до революция, която ще доведе до свалянето от власт на сегашното иранско правителство. Той каза това, като говори в събота на форум на Организацията на иранско-американските общности, който се противопоставя на правителството в Техеран, съобщава агенцията. \r\n\"Аз не знам, когато ще ги свалим, \"- каза Джулиани, говорейки за иранските власти.\" Това може да стане в след няколко дни, месеци или години\", - заяви той. - \"Но това ще се случи\". \r\n\"Явно народа на Иран е изтърпял достатъчно\", заяви адвокатът на американския президент. Според него американските санкции, наложени от Вашингтон, работят, което оказва негативно влияние върху икономическата ситуация в Иран. \"Тези условия водят до успешна революция\", добави той. \r\nАгенцията отбелязва, че Джулиани говори по време на събитието като физическо лице, обаче, тя напомня , че той е един от най-близките съюзници на Тръмп. Думите на Джулиани са в противоречие с официалната позиция на администрацията на САЩ, от където по-рано заявиха, че въпреки налагането на строги санкции, Вашингтон не иска да сваля иранското правителство, според агенцията.  Юлиян Марков", "date": "2018.09.23", "title": "Reuters:  Адвокатът на Доналд Тръмп заяви, че САЩ ще постигнат свалянето на властта в Иран"}
{"url": "http://www.focus-news.net/news/2018/09/23/2570307/zoran-zaev-nikoga-poveche-byurm-bivsha-yugoslavska-republika-makedoniya.html", "text": "\"Никога повече БЮРМ (Бивша югославска република Македония)!\", заяви македонският премиер Зоран Заев на митинг в Радовиш, цитиран от македонското електронно издание  “Фокус“ .  \r\n„И накрая никой в света няма да спори, няма да ни обижда и няма да ни унижава. Никога повече БЮРМ. Вече сме македонци с македонски народ, македонски език, подчерта премиерът и лидер на СДСМ Зоран Заев на трибуната  на Коалиция \"Изходи за европейска Македония\", която се проведе на площад в Радовиш. \r\nТой добави, че все още има дебат дали самоличността е застрашена. Каза, че лъжите са приключили. \r\n\"Те не знаят какво още да измислят. Някои говорят за северномакедонци. Лъжи. В член 7, точка 2 се казва, че македонската идентичност се потвърждава от езика, културата, нашите граници, нашата територия, нашата национална уникалност и всички атрибути – македонци пише в члена, касаещ гражданството. Това е македонски език - същият македонски език, на който Ацо Караманов е написал поезия, и е дал живота си за Македония\", подчертава Заев. \r\nСпоред него голяма лъжа е, че Заев е скрил конституционните промени. Той каза, че никой няма право да предлага конституционни промени, с изключение на парламента след референдума. \r\n\"И какви конституционни промени ще се предложат - пише ясно като дневна светлина в договора с Гърция. Конституционните промени ще бъдат направени с едно изменение, като се добави географска детерминанта. Същевременно ще засилят държавотворният характер на решенията от Прохор Пчински, където се казва, че това е борба за независима суверенна Македония, за свобода и демокрация. В същото време те ще подчертаят европейския начин, по който да се грижим за нашата диаспора, както е написано в конституцията на всички държави-членки на ЕС. И ще укрепи това, което означава да защитим териториалната цялост на Македония, но и липсата на стремежи към други страни, т.е. да се защитят границите им и тяхното уважение. Това ще се промени в Конституцията\", обясни премиерът Заев.  Юлиян Марков", "date": "2018.09.23", "title": "Зоран Заев: Никога повече БЮРМ (Бивша югославска република Македония)!"}
{"url": "http://www.focus-news.net/news/2018/09/23/2570308/ali-ahmeti-na-30-septemvri-kolkoto-poveche-izlezem-tolkova-po-silni-shte-badem.html", "text": "На 30 септември колкото повече излезем, толкова по-силни ще бъдем,заяви лидерът на Демократичния съюз за интеграция Али Ахмети пред привърженици в Куманово, цитиран от  Макфакс“ .  \r\nДемократичният съюз за интеграция проведе в събота среща с гражданите в Куманово, като отбеляза важността на гласуването на 30 септември, което също е историческа дата за Македония, тъй като никога досега тази страна не се е доближавала до членство в НАТО. \r\nЛидерът на ДСИ Али Ахмети заяви, че на 30 септември се гласува  за стабилност, мир и сигурност  като основна предпоставка за икономическо развитие и напредък. \r\n\"Няма икономика, няма инвестиции без устойчив мир и сигурност. На 30 септември гласуването е за по-добри междуетнически отношения, на 30 септември ще се гласува  за бъдните  поколения, тъй като План Б не съществува, единствената алтернатива е този проект да бъде гласуван на 30 септември и да бъде успешен. На 30 септември се гласува за концепция, да бъдем със западна или източна концепция или философия. Колкото повече излезем  на 30 септември, толкова по-силни ще бъдем, няма връщане назад, онези, които мислят, че има връщане назад, само сънуват да вървят напред \", каза лидерът на ДСИ Али Ахмети.  Юлиян Марков", "date": "2018.09.23", "title": "Али Ахмети: На 30 септември колкото повече излезем, толкова по-силни ще бъдем"}
{"url": "http://www.focus-news.net/news/2018/09/23/2570314/aktualna-patna-obstanovka.html", "text": "Информация за състоянието на републиканските пътища за 23 септември, предоставена от  Агенция „Пътна инфраструктура . Mетеорологична обстановка:  \r\nПрез нощта ще бъде предимно ясно и почти тихо. Минималните температури ще са между 11° и 16°. През деня ще бъде слънчево с временни увеличения на облачността, но ще остане почти без валежи. Ще духа слаб до умерен вятър от запад-северозапад. В Източна България ще духа до умерен югоизточен вятър. Максималните температури ще са между 27° и 32°, за София – около 28°. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 се осъществява двупосочно в платното в посока София поради ремонтни-възстановителни дейности на виадукти при км 17+440 и км 18+140 в посока Бургас. В празничните и почивни дни се въвежда реверсивно движение: за Бургас се обособяват две ленти на движение и една лента за София. През последния почивен или празничен ден – една лента за движение в посока Бургас и две в посока София. \r\nШофьорите да се движат с повишено внимание в учатъка от 45+900 до км 53+000 в двете посоки поради неравности по пътната настилка. Скоростта на движение се ограничава до 90 км/ч, до 20.12.2018 г. \r\nОбласт Пазарджик: \r\nДо 15.10.2018 г. движението от км 89+000 до км 89+600 се осъществява двупосочно в платното посока Пловдив поради ремонт на пътно съоръжение над р. Елшишка.  \r\nОбласт Сливен: \r\nДвижението в участъка на с. Загорци от км 232+300 до км 232+500 в посока Бургас се осъществява само в активната лента поради ремонт на ОС /мантинела/.  \r\nОбласт Бургас: \r\nДо 30.10.2018 г. в участъка от км  308+107 до км 359+475 /Деветак – Ветрен/ се извършва косене на тревни площи. Шофьорите да е движат  с повишено внимание и съобразена скорост, спазвайки поставената пътна сигнализация.  \r\nАМ „Хемус“:  \r\nОбласт София:  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 15.12.2018 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920.  \r\nДо 20.12.2018 г.  ограничено движението на МПС над 12 тона от км 30+260 до км 47+060 /от п.в. \"Витинска река\" до п.в. Ботевград/ в двете посоки поради ремонтно – възстановителни дейности по виадукт „Коренишки дол“ при км 36+450. Обходният маршрут е: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДо 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности на виадукт при км 51+360.  \r\nДо 28.09.2018 г. движението в участъка от км 6+790 до км 11+850 осъществява двупосочно в платното посока Варна поради ремонтни дейности по виадукт при км 9+360. До 10 часа на 24.09.2018 г. в участъка от км 6+970 до км 11+850 се обособява една лента в посока София и две ленти в посока Варна. От 10 часа на 24.09.2018 г. до 10 часа на 25.09.2018 г. се обособява една лента за движение в посока Варна и две ленти в посока София. Скоростта на движение е ограничена до 50 км/ч.  \r\nОбласт Шумен: \r\nД 15.11.2018 г. движението от жп надлез на км 364+744 до надлез на км 365+597 се осъществява двупосочно в едно платно поради извършване на строително-монтажни работи по мостовите съоръжения.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nобласт Варна: До 23.12 2018 г. движението от км 0+000 до км 8+600 се осъществява    двупосочно в платното за Бургас, поради ремонтни дейности на асфалтовата настилка. \r\nАМ „Люлин“:  \r\nОбласт София:  \r\nДо 30.09.2018 г. движението от км 7+100 до км 12+860 се осъществява двупосочно в платното в посока Перник поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\". Скоростта на движение се ограничава до 50 км/ч.  \r\nОт 14 до 20 часа на 24.09.2018 г. се въвежда реверсивно движение от км 9+400 до км 10+560. Обособява се една лента в посока Перник и две ленти в посока София. Скоростта на движение е ограничена до 50 км/ч.   Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ – целогодишно е забранено е движението на МПС над 12 т както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - от 7:30 ч до 17:30 ч на 23.09.2018 г /неделя/ движението е ограничено  в двете посоки на път I-5 вр. Шипка - гр Шипка от км 155+114 до км 183+100 поради провеждане на автомобилно състезание. Трафикът се пренасочва в двете посоки по път II-55 през Проход на Републиката. Целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  Ограничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\nОбласт Ловеч: \r\nДвижението по път I-3 Русе – Коритна в град Луковит от км 138+970 до км 139+853 се осъществява с повишено внимание поради провеждане на традиционен есенен панаир. Транзитното движение по ул. „Възраждане“ в посока София - Плевен се пренасочва по ул. „Асен Златаров“, ул. „Л. Каравелов“ и ул. „Момчилец“, където е организирано двупосочно движение. Срок до 23.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора и Габрово: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nДвижението на МПС в двете посоки на път I-5 вр. Шипка - гр Шипка от км 155+114 до км 183+100 се ограничава поради провеждане на автомобилно състезание ,,Шипка - Дамасцена 2018'' за времето от 07:30 ч до 17:30 ч на 23.09.2018 г /неделя/. Движението на МПС се пренасочва в двете посоки по път II-55 през проход на Републиката. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I–9 Варна – Бургас от км 223+495 до км 223+983 в района на месността „Лахана“, землище гр.Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. Състояние на републиканската пътна мрежа:    \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. ОПУ-Бургас:  \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. ОПУ-Варна:  \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. ОПУ-Велико Търново:  \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин:  \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. ОПУ-Враца:  \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 30.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. ОПУ-Габрово:  \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. ОПУ-Добрич:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. ОПУ-Кюстендил:  \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 28.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. ОПУ-Кърджали:  \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. ОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. ОПУ-Монтана:  \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 27.09.2018 г. ОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. ОПУ-Перник:  \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. ОПУ-Плевен:  \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nПът ІІІ-3005: Движението по път III-3005 Бъркач-Беглеж в района на Дисевица- Беглеж от км 8+000 до км 30+000 се осъществява с повишено внимание поради частични ремонти - студено изкърпване на асфалтовата настилка.  Срок до 24.09.2018 г. ОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. ОПУ-Разград:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. ОПУ-Русе:  \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 01.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен:  \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 28.09.2018 г. ОПУ-Смолян:  \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС до 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.10.2018 г. \r\nПът II-86: Движението на МПС над 12 т по път ІІ-86 Смолян – Мадан в участъка Смолян – с. Средногорци в района на свлачище при км 109+450 е ограничено.  \r\nОбходен маршрут: гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-866: Движението по път ІІІ-866 Смолян – Широка лъка – Девин, от км 32+150 до км 35+350 в чертите на с. Широка лъка ще се преустанови за всички видове МПС на 23.09.2018 г. за периода от 11:00 ч. до 12:00 ч. поради честване на 140 години от рождението на Екзарх Стефан. Движението се регулира от органи на „Пътна полиция“. Срок до 14:00 ч. на 23.09.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. ОПУ-София:  \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. ОПУ-Стара Загора:  \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. ОПУ-Търговище:  \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г.Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. ОПУ-Хасково:  \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. ОПУ-Шумен:    \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. ОПУ-Ямбол:  \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.09.23", "title": "Актуална пътна обстановка"}
{"url": "http://www.focus-news.net/news/2018/09/23/2570317/nimh-predi-obyad-oblachnostta-shte-e-po-chesto-znachitelna-no-do-kraya-na-denya-shte-se-razkasa-i-namalee-do-predimno-slanchevo.html", "text": "Атмосферното налягане ще се задържи малко по-високо от средното за септември. В 4 ч. и 54 мин. настъпи астрономическата есен. \r\nПреди обяд облачността ще е по-често значителна, но до края на деня ще се разкъса и намалее до предимно слънчево. Ще духа слаб до умерен вятър от запад-северозападен, който вечерта в източните райони ще се ориентира от изток-югоизток, а в останалата част от страната временно ще утихне. Максимални температури между 26° и 31°, малко по-ниски по морския бряг, за София - около 27°. Това съобщи за  Агенция „Фокус“  дежурният синоптик Боряна Маркова. \r\nПо Черноморието облачността ще е променлива, с повече слънце в следобедните часове. Ще духа слаб до умерен северозападен вятър, който до вечерта ще се ориентира от изток-югоизток. Максимални температури 23-25°. Температурата на морската вода е 22-24°. Вълнението на морето ще е 1-2 бала. \r\nВ планините облачността ще е променлива. Ще духа умерен вятър от запад-северозапад. Максималната температура на височина 1200 метра ще е около 22°, на 2000 метра – около 15°.", "date": "2018.09.23", "title": "НИМХ: Преди обяд облачността ще е по-често значителна, но до края на деня ще се разкъса и намалее до предимно слънчево"}
{"url": "http://www.focus-news.net/news/2018/09/23/2570316/predstoyashti-sabitiya-v-stranata-za-23-septemvri-agentsiya-fokus.html", "text": "*** \r\nОт 10.00 часа от площада на Боянското ханче ще започне петото издание на състезанието по планинско бягане „Витоша моята планина“. Финалът на 16-километровата дистанция е пред хижа „Алеко“, а проявата и тази година е част от инициатива „София – Евростолица на спорта“. \r\n*** \r\nОт 16.00 часа в храм „Свети Седмочисленици” ще бъде отслужена панихида в памет на земеделския лидер, политик и държавник Никола Петков по повод навършването на 71 години от убийството му. На нея ще присъстват председателят на ПП Обединени земеделци Петя Ставрева, членове на националните ръководства на ПП Обединени земеделци и ПП „Никола Петков”, земеделци, симпатизанти и граждани. След панихидата ще бъдат поднесени венци и цветя пред паметника на земеделския лидер, който се намира в градинката пред храма. \r\n*** \r\nОт 11.00 до 13.00 чaаса в туристическия и археологически комплекс „Акве калиде” творческата инициатива Арт-и-Факти ще предложи на децата работилничка за морски вятърни звънци и фигурки от стъклени камъчета.  \r\n*** \r\nOт 11.00 часа, в КЦ „Морско казино“, ще бъдат представени книгата „Гена Димитрова от А до Я“ и документалният музикален филм „Обич за Гена“. \r\n*** \r\nОт 08.00 часа ще започне състезание по планинско колоездене в дисциплината крос кънтри маратон XCM Купа „Мургаш” 2018. \r\n*** \r\nОт 09.30 часа пред крепостта „Царевец“ ще се проведе шоу-спектакъл на военните оркестри от провеждащия се в града Международен фестивал на военните оркестри. \r\n*** \r\nОт 12.00 часа на жп гара „Трапезица“ ще се проведе историческа възстановка „Посрещане на княз Фердинанд на гара „Трапезица“ и обявяване на Независимостта на България“. \r\n*** \r\nОт 21.00 часа на ХГ „Борис Денев“, паметник на Асеневци ще се проведе триизмерен мапинг спектакъл „Царевград Търнов“. \r\n*** \r\nОт 15.00 часа кметът на Община Видин Огнян Ценков ще бъде гост на второто издание на фестивала „Нашенци у старо време“ в с. Покрайна. \r\n*** \r\nОт 11.30 часа в храм св. „Георги Победоносец“ ще се състои опелото на почетния гражданин на Враца – Радосвета Бояджиева. \r\n*** \r\nОт 11.50 часа атракционен влак с парен локомотив и вагон от „Корона експрес” ще отпътува от гара Горна Оряховица към гара Трапезица по повод Деня на Независимостта. Ретровлакът ще пристигне на гара Трапезица в 12.07 часа, откъдето ще потегли обратно в 15.00 часа. \r\n*** \r\nОт 10.30 часа в Златоград ще има възстановка на „Един пазерен ден отпреди 100 години“ – част от Делювите празници. \r\n*** \r\nОт 10.00 часа в залите на хотелски комплекс „Каварна“ ще се проведат финалите на първия международен двойков бридж турнир „Каварна 2018“. Награждаването на призьорите ще бъде веднага след края им - около 14.00 часа. \r\n*** \r\nОт 10.30 часа в „Арена Арда“ ще се проведе събитие от проекта „Младите хора – Бъдещето на България – това сме ние“. Събитието предвижда да срещне ученици и футболисти, които ще проведат съвместна тренировка под наставелнията на старши треньора Стойчо Стоев и екипа му. \r\n*** \r\nОт 18.00 часа на пл. „Свобода“ ще се проведе хоротека с благотворителна кауза. \r\n*** \r\nОт 11.00 часа в Старинен Пловдив ще се проведе кулинарен фестивал „Вкусът на Пловдив”. \r\n*** \r\nОт 10.00 до 14.00 часа на пл. „Свобода“ ще работи пункт за събиране на хартия за рециклиране. Събитието е част от националната екоинициатива „Стара хартия за нова книга“. \r\n*** \r\nОт 19.00 часа на централния площад „Алеко“ ще започне концерт от поредицата „ТУРНЕТООО“. \r\n*** \r\nОт 09.30 часа Негово Високопреосвещенство Пловдивският митрополит Николай ще отслужи заупокойната св. Литургия.  \r\n*** \r\nОт 10.00 часа в селото ще има гайдарски изяви, част от Национален гайдарски събор „Апостол Кисьов“ и Школа за начинаещи гайдари. \r\n*** \r\nОт 09.30 часа отбелязана в храм „Успение Богородично” - с. Широка Лъка ще бъдат отбелязани 140 години от рождението на Екзарх Стефан. На годишнината ще присъстват Негово Светейшество Българският Патриарх Неофит, който ще бъде посрещнат в храма в 09.20 часа. Светейшият Български Патриарх Неофит в 11.00 часа – ще отслужи заупокойна молитва пред бюст-паметника на Екзарх Стефан - в центъра на с. Широка Лъка.  \r\n*** \r\nПродължават проявите от Хайдушките празници „Капитан Петко войвода“. От 11.00 часа започва фестивала „Родопа пее хайдушки песни“. От 17.00 часа пред паметника на Капитан Петко войвода ще се проведе посрещане на капитана и неговата чета от Срдужение „Радопски хайдути“.", "date": "2018.09.23", "title": "Предстоящи събития в страната за 23 септември (Агенция „Фокус“)"}
{"url": "http://www.focus-news.net/news/2018/09/23/2570315/", "text": "Израел се страхува Русия да не „подреже крилата“ му, пише израелският вестник  Haaretz \r\nОтговор на инцидента с руския Ил-20 в Сирия може да доведе до и ограничаване на зоната за полети  на израелски ВВС на територията на Сирийската арабска република, пише израелският вестник. \r\nСпоред вестника, Израел се надява, че Русия ще се ограничи до затварянето на небето за една седмица и няма да прибегне до допълнителни санкции, като например забраната за полети в близост до техните бази в северната част на Сирия, тъй като по този начин тя ще блокира достъпа на  израелските ВВС до териториите на север от Дамаск. \r\nОсвен това според изданието подобни мерки могат да доведат до създаването на безопасни зони за правителствени войски на Сирия и Хизбула. Освен това Израел се опасява, че ограниченията на Русия могат също така да позволят на Иран да укрепи позициите си в региона. \r\nСъщо така, изданието цитира израелския министър на отбраната Авигдор Либерман, който каза, че разговорите с висши руски представители, които  той и министър-председателят Бенямин Нетаняху са провели, както и изпращането  на делегация в Москва, начело с командира на израелските ВВС Амикам Норкин показват, че двете страните са установили добри отношения. В допълнение, той каза, че това също така показва, че Израел \"се чувства неудобно заради трагедията, дори ако той е косвено отговорен за нея.\" \r\nВестникът отбелязва, че през последните години Израел свикна да действа на \"северния фронт\" почти без ограничения. След като през февруари сирийската противовъздушна отбрана свали израелски F-16, Тел Авив си е направил изводи, но продължава да се намесват в една суверенна държава, независимо от факта, че неговите операции стават все по-опасни.  Юлиян Марков", "date": "2018.09.23", "title": "Haaretz:  Израел се страхува Русия да не „подреже крилата“ му"}
{"url": "http://www.focus-news.net/news/2018/09/23/2570320/api-ogranichava-se-dvizhenieto-prez-shipchenskiya-prohod-za-sastezanieto-shipka-damastsena-2018.html", "text": "От 07.30 до 17.30 часа, ще бъде ограничено движението през Шипченския проход - път I-5 Габрово - Шипка в участъка от 155-ти до 183-ти км. Това съобщиха от пресцентъра на  Агенция \"Пътна инфраструктура\"  (АПИ). Спирането на трафика е за провеждането на автомобилното планинско състезание „Шипка – Дамасцена 2018“.  \r\nПо време на състезанието трафикът ще бъде пренасочен през Прохода на Републиката - път II-55, по следните обходни маршрути: \r\n-За пътуващите от Габрово към Казанлък МПС ще се насочват към Прохода на Републиката от кръстовището с път III-552 Трявна - Белица - Вонеща вода до път II-55 Проход на Републиката и след това по подбалканския път I-6 до Казанлък и обратно; \r\n-За пътуващите от Велико Търново към Казанлък трафикът ще се отклонява при разклона за град Дебелец по път II-55 Прохода на Републиката и след това по път I-6 до Казанлък; \r\n-За пътуващите от Стара Загора до Велико Търново движението ще се отклонява на пътен възел „Мъглиж“ на подбалканския път I-6 в посока път II-55 Проход на Републиката - Велико Търново. \r\nНеобходимо е шофьорите да карат внимателно, да спазват поставената сигнализация и указанията на „Пътна полиция“. \r\nДвижението на моторните превозни средства по път I-5 (E85) ще бъде възстановено след 19:30 ч. на 22 септември и след 17:30 ч. на 23 септември т. г.", "date": "2018.09.23", "title": "АПИ: Ограничава се движението през Шипченския проход за състезанието „Шипка – Дамасцена 2018“"}
{"url": "http://www.focus-news.net/news/2018/09/23/2570306/afp-amerikanskite-pristanishta-mozhe-da-sa-golemite-gubeshti-ot-edna-targovska-voyna.html", "text": "Американските пристанища се страхуват, че ще бъдат големите губещи от  ескалиращата търговска война между Вашингтон и Пекин, пише  AFP . \r\nТревогата е, че митата между двете икономически суперсили ще намалят пратките, влошавайки пристанищните приходи. \r\nКърт Нагъл, ръководител на Американската асоциация на пристанищните власти, нарече състоянието \"притеснително\", след последната размяна на заплахи тази седмица между Съединените щати и Китай. \r\n\"Общата сума на митата и международните ответни мерки засягат 10% от общата търговия в американските пристанища\", или около 160 милиарда долара приходи, каза Нагъл. \r\nРазличните търговски войни досега са имали смесен ефект, като някои от пристанищата отбелязват рязък спад в някои продукти, докато други отчитат скок в дейността, предназначена да победи новите такси. \r\nГигантската американска икономика се поддържа от около 100 пристанища в страната, които управляват потока от стоки навътре от Тихия и Атлантическия океан, Мексиканския залив и Големите езера.  Юлиян Марков", "date": "2018.09.23", "title": "AFP:  Американските пристанища може да са големите губещи от една търговска война"}
{"url": "http://www.focus-news.net/news/2018/09/23/2570319/smolyan-tarzhestveno-chestvane-po-povod-140-godini-ot-rozhdenieto-na-balgarskiya-ekzarh-stefan-shte-se-sastoi-v-sshiroka-laka.html", "text": "Тържествено честване по повод 140 години от рождението на Българския Екзарх Стефан ще се състои в храм „Успение Богородично” с.Широка Лъка, предаде репортер на  Агенция \"Фокус\" . Екзарх Стефан е роден на 7 септември 1878 г. в родопското село Широка Лъка.  \r\nНа годишнината ще присъстват Негово Светейшество Българският Патриарх Неофит и митрополити от Св. Синод на Българската православна църква.  \r\nБългарският Патриарх Неофит ще бъде посрещнат в храма в 09.20 часа, а от 09.30 часа Негово Високопреосвещенство Пловдивският митрополит Николай ще оглави заупокойна св. Литургия. \r\nСветейшият Български Патриарх Неофит в 11.00 часа – ще отслужи заупокойна молитва пред бюст-паметника на Екзарх Стефан - в центъра на с. Широка Лъка.  \r\nНикола Петков", "date": "2018.09.23", "title": "Смолян: Тържествено честване по повод 140 години от рождението на Българския Екзарх Стефан ще се състои в с.Широка Лъка"}
{"url": "http://www.focus-news.net/news/2018/09/23/2570323/denyat-23-septemvri-v-balgarskata-istoriya.html", "text": "Избухва Горноджумайското въстание (23 септември 1902 г.). Горноджумайското въстание е организирано от Върховния македоно-одрински комитет. Въстанието си поставя за задача да привлече вниманието на европейската общественост към македонския въпрос и да предизвика намесата на Великите сили за прилагане на реформите, предвидени в чл. 23. от Берлинския договор за християнското население в европейските владения на Османската империя. Въстанието се ограничава в някои селища на Горноджумайския край – Железница, Сърбиново (днес Брежани), Градево, Бистрица и др. В съседните райони – Разложко, Мелнишко, Петричко, Малешевско и Струмишко, се водят само отделни сражения между въстаниците и турските войски. Две години по-късно – през 1904 г. четата на Йово Довезенски напада с. Белаковци, Кумановско и убива 4-ма българи. Това е първото сръбско въоръжено нападение в Македония.  \r\nПрез 1884 г. - провеждат се Общи избори за Областно събрание в Източна Румелия, спечелени от Народната партия с помощта на ген.-губернатора Гаврил Кръстевич и под лозунга за бързо обединение с Княжеството. За председател е избран Георги Хаканов (23 октомври - 22 декември 1884 г.).  \r\nПрез 1912 г. - с царски указ е формирано Македоно-одринско опълчение начело с ген. Никола Генев и с началник-щаб майор Петър Дървингов в състав 6 дружини от по 212 - 215 души: Солунска, Скопска, Дебърска, Битолска, Одринска и Охридска. \r\n2015 г. \r\nПрезидентът на Република България Росен Плевнелиев присъжда орден „Св. Св. Кирил и Методий“ първа степен на акад. Дочи Ексерова, „за нейните големи заслуги за развитието на колоидната наука“. \r\n2005 г. \r\nМинистър-председателят Сергей Станишев дава работен обяд в чест на президента на Азербайджан Илхам Алиев, който е на официално посещение у нас. Двамата разговарят по външнополитическите приоритети на двете страни и изразяват стремеж към задълбочаване на сътрудничество в областта на европейска и евроатлантическа интеграция, сътрудничеството в борбата с тероризма и другите глобални заплахи. Сред темите на срещата са визовата политика, граничният контрол, миграцията, икономическия и културен обмен. \r\n1999 г. \r\nПо време на 6-часовото си посещение в България германският канцлер Герхард Шрьодер заявява, че България може да бъде поканена за присъединяване към ЕС. \r\nГерхард Шрьодер е роден на 7 април 1944 г. в Мосенберг на Липе. В периода 1959-1961 г. се обучава в сферата на търговията на дребно. След това две години посещава вечерно училище. През 1971 г. завършва право в университета в Гьотинген, а през 1976 г. получава разрешително за адвокат. От 1978 г. до 1990 г. работи като адвокат в Хановер. От 1963 г. става член на Германската социалдемократическа партия (ГСДП). В периода 1978-1980 г. е председател на федералната организация на “Младите социалисти”. От 1986 г. е член на Председателството на ГСДП, а от 1989 г. е член на Президиума на партията. През 1980 г. Шрьодер е избран за депутат в Германския Бундестаг, какъвто е до 1986 г. В периода 1986-1990 г. е председател на фракцията на ГСДП в Ландтага на провинция Долна Саксония. В продължение на осем години, от 1990 г. е министър-председател на провинцията. На 27 октомври 1998 г. Герхард Шрьодер става канцлер на Федерална република Германия. От 12 април 1999 г. до 21 март 2004 г. той е председател Германската социалдемократическа партия. На парламентарните избори произведени на 22 септември 2002 г. Шрьодер е преизбран за канцлер на Германия. През 2005 година Герхард Шрьодер губи изборите и за канцлер на Германия е избрана Ангела Меркел. \r\n1996 г. \r\nС решение на Управителния съвет на БНБ девет банки с ликвидни проблеми са поставени под особен надзор. Това са ТС Банк, Балканбанк, Стопанска банка, Бизнес банка, Елит Банка, ТБ \"Славяни\", ТБ \"Моллов\", Ямболска и Добруджанска банка. \r\nПрез май 1996 г. влизат в сила правните процедури за банковата несъстоятелност. Непосредствено след това 14 банки, представляващи 24 % от банковата система, са поставени под особен надзор. Между май 1996 г. и април 1997 г. броят на затворените банки и банките, поставени под особен надзор, достигна осемнадесет. Това е равносилно на затварянето на една трета от банковия сектор в България. От 27 частни банки, съществували по това време, четирите най-големи и най-популярни, са включени в списъка на институциите под особен надзор. \r\nВ допълнение, банковият надзор предприе поредица мерки спрямо 19 банки, включващи забрана за плащане на дивиденти без разрешение на БНБ, забрана за отпускане на нови кредити, мерки за събиране на плащанията по отпуснати кредити, лимитиране на лихвените проценти по депозитите и съкращаване на оперативните разходи. \r\n1982 г. \r\nЗавършва посещението на генералния секретар на ЦК на ЧКП и президент на Чехословакия Густав Хусак в България. Подписани са основни насоки за задълбочаване на икономическото и научно-техническото сътрудничество между двете страни. \r\n1982 г. \r\nВ София се провеждат консултации между министерствата на външните работи на България и Финландия по международни въпроси и по двустранните отношения. \r\nБългария и Финландия установяват дипломатически отношения на 5 август 1918 г. Посланикът на Република Финландия в Република България Кауко Ямсен връчва акредитивните си писма на 22 февруари 2005 г. \r\n1975 г. \r\nВ курортният комплекс \"Албена\" започва XX конгрес на Международната асоциация на кинопрегледите и кинохрониките. \r\n1955 г. \r\nВ Лондон е подписана спогодба за уреждане финансовите задължения на България към Великобритания. \r\n1950 г. \r\nВ периода 23 - 25 септември се състои посещение в България на делегация на временното правителство на ГДР начело с Валтер Улбрихт. \r\nВалтер Улбрихт е роден на 30 юни 1893 г. в Лайпциг. Той е деец на германското и международно работническо движение. Член е на Германската социалдемократическа партия от 1912 г. Служи в армията в годините между 1915-1918 г. През 1918 г. влиза в съюза “Спартак”. Участва в създаването на Германската комунистическа партия (1918 г.). От 1923 г. е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928-1933 г. е депутат в Германския райхстаг. От 1928 г. е член на ИККИ. През 1933 г. емигрира. По време на Втората световна война живее в СССР. Участва в създаването на национален комитет “Свободна Германия”. Завръща се в Германия през 1945 г. Той е един от основателите на Германската единна социалистическа партия (ГЕСП, 1946 г.); генерален-секретар от 1950 г. до 1953 г. През 1953-1971 г. е първи секретар на ЦК на ГЕСП, а от 1971 г. е председател на ГЕСП. През 1955-1960 г. е първи заместник-председател на Министерския съвет. От 1960 г. е председател на Държавния съвет на ГДР. Валтер Улбрихт умира на 1 август 1973 г. в Берлин. \r\n1948 г. \r\nБългария се обръща с втора молба до генералния секретар на ООН за приемането й в организацията. \r\nБългария е приета за пълноправен член на ООН на 14 декември 1955 г. заедно с Албания, Унгария, Румъния, Австрия, Йордания, Ирландия, Испания, Италия, Камбоджа, Лаос, Либия, Непал, Португалия, Финландия и Цейлон. \r\nПрез 1960 г. България става член на Комитета по разоръжаването, а през 1962 г. е избрана в Комитета за приложение на Декларацията за предоставяне на независимост на колониалните страни и народи. \r\n1947 г. \r\nВ 0 ч и 15 мин в Софийския централен затвор е изпълнена смъртната присъда на земеделския водач Никола Петков. \r\nНикола Петков е политически и държавен деец. Роден е в София на 21 юли 1893 г. Завършва право в Париж. Член е на БЗНС, през 1932–1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земеделско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944–1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител е в VI Велико народно събрание (1946–1949 г.). През лятото на 1947 г. му е отнет депутатският имунитет и е осъден на смърт за противодържавна дейност. \r\n1945 г. \r\nОткрита е Първата национална конференция на българските писатели. \r\n1944 г. \r\nКъм РМС (Работническо младежки съюз) е създадена детско-юношеска организация, наречена по-късно Димитровска пионерска организация \"Септемврийче\". \r\n1944 г. \r\nБългарското правителство взема решение да скъса дипломатическите си отношения с Унгария. \r\nДипломатическите отношения между България и Унгария са установени на 9 август 1920 г. на равнище легации. На 2 септември 1944 г. България ги прекъсва( в слеудствие на по-рано взето решение от правителството), на 18 юни 1947 г. те са възобновени на равнище легации. От 13 февруари 1953 г. са издигнати на равнище посолства. \r\n1944 г. \r\nГлавнокомандващият генерал-майор Иван Маринов издава заповед за настъпление на българската армия срещу германските войски в Югославия. По искане на Тито нейното изпълнение е отложено от Сталин. \r\n1912 г. \r\nС царски указ е формирано Македоно-одринско опълчение начело с ген. Никола Генев и с началник-щаб майор Петър Дървингов в състав 6 дружини от по 212-215 души: Солунска, Скопска, Дебърска, Битолска, Одринска и Охридска. През октомври са сформирани още 6 дружини: Велешка, Костурска, Кумановска, Прилепска, Сярска и Лозенградска и 12-те дружини са групирани в три бригади с командири полковниците Стоян Николов, Александър Протогеров и Антон Пчеларов. На 12 април 1913 г. са формирани още три дружини: Кукушка, Воденска и Щипска. Македоно-одринското опълчение е доброволческа част, участваща в състава на Българската армия по време на Балканската война 1912–1913 г. и Междусъюзническата война 1913 г. Формирано е в София по инициатива на Изпълнителния комитет на Македоно-одринските братства. Включва българи от Македония и Одринско, които не се числят в запаса на Българската армия. Създадените дружини се поставят под командването на българските офицери ген. Н. Генев, подполк. Ал. Протогеров и майор П. Дървингов. При започването на Балканската война 1912–1913 г. численият му състав достига 14 670 души войници и офицери. Включено е в състава на Кърджалийския отряд, действа в помощ на Българската армия в района на Мъстанли (днес Момчилград), Гюмюрджина и Дедеагач. Отличава се в сраженията с турските войски при Шаркьой. До края на Балканската война численият му състав нараства с още 3 дружини. След подписването на Лондонския мирен договор от 1913 г. е прехвърлено в Македония. По време на Междусъюзническата война 1913 г. участва в сражения със сръбски и черногорски войски при Злетово, Маркова стъпка и др. В двете войни дава убити 720 души и над 3500 ранени и изчезнали по бойните полета. След края на Междусъюзническата война напуска Македония и на 7 август 1913 г. е разформировано в София. \r\n1904 г. \r\nЧетата на Йово Довезенски напада с. Белаковци, Кумановско и убива 4-ма българи. Това е първото сръбско въоръжено нападение в Македония. Йово Довезенски е роден в с. Довезанци близо до гр. Куманово. Основното си образование получава в манастир. След това отива в Сърбия, където учи в гимназия, но я напуска заради липса на пари. Завършва богословско-учителско училище. През 1904 г. влиза в сръбска четническа организация. \r\n1902 г. \r\nИзбухва Горноджумайското въстание. \r\nГорноджумайското въстание е организирано от Върховния македоно-одрински комитет с ръководители Ст. Михайловски и ген. Ив. Цончев. Въстанието си поставя за задача не толкова освобождението на Македония от турско робство, колкото да привлече вниманието на европейската общественост към македонския въпрос и да предизвика намесата на Великите сили за прилагане на реформите, предвидени в чл. 23. от Берлинския договор за християнското население в европейските владения на Османската империя. Въстанието се ограничава в някои селища на Горноджумайския край – Железница, Сърбиново (днес Брежани), Градево, Бистрица и др. В съседните райони – Разложко, Мелнишко, Петричко, Малешевско и Струмишко, се водят само отделни сражения между въстаниците и турските войски. Броят на четниците възлиза на около 2500 души. Въпреки това за потушаването на въстанието са съсредоточени големи войскови части от Високата порта. 15 села са изгорени. Голяма част от местното население е избито, а друго търси спасение чрез бягство в свободното Българско княжество. Неуспехът на въстанието нанася удар на комитетската мрежа на Вътрешната македоно-одринска революционна организация във въстаналите селища. Жестокостите на турските власти предизвикват реакция сред европейската общественост и заставят Великите сили да се намесят. Под тяхно давление Високата порта е принудена да приеме изработените от тях пъдарски реформи. Опасността от нови разкрития на местните комитети заставя ВМОРО да ускори подготвяното от нея въстание. \r\n1884 г. \r\nПровеждат се Общи избори за Областно събрание в Източна Румелия, спечелени от Народната партия с помощта на ген.-губернатора Г. Кръстевич и под лозунга за бързо обединение с Княжеството. За председател е избран Георги Хаканов (23 октомври - 22 декември 1884 г.). \r\nНародната партия е политическа организация, изразяваща интересите на заможните слоеве на търговско-промишлената и земевладелската буржоазия. Образувана е през 1881 г. по време на провеждането на избори за Областно събрание. През 1883 г. приема свои устав и програма и избира Централно бюро. През същата година се провеждат избори за ръководните и органи в окръжните и околийските градове на Областта. Основните цели, които си поставя Народната партия, са свързани със запазване на българския облик и автономния статут на Източна Румелия и присъединяването и към Княжество България. Външнополитическата ориентация на партията е насочена към Русия. Изтъкнати дейци на Народната партия са: Ив. Евстратиев Гешов, К. Величков, Ив. Вазов, М. Маджаров, д-р Г. Янкулов и др. В началото на 1884 г. във връзка с назначаването на Г. Кръстевич за главен управител на Областта партията организира акция за съединяването на Източна Румелия с Княжество България. Независимо че акцията завършва с неуспех, партията засилва своето влияние сред населението. \r\n1869 г. \r\nВ букурещкото читалище \"Братска любов\" се провежда събрание, което упълномощава Димитър Ценович и Любен Каравелов да участват в Учредителното събрание на Българското книжовно дружество в Браила. \r\nБългарското книжовно дружество е основано в края на септември 1869 г. в Браила (Румъния) от представители на българските общини във Влашко, Молдова и Южна Русия. Стреми се да подтиква развитието на научната мисъл на българската интелигенция, но и да оказва положително въздействие на националноосвободителната борба на българския народ. Затова инициативата за неговото създаване среща симпатиите на българската революционна емиграция в Румъния и особено на В. Левски, Л. Каравелов и Хр. Ботев. На първото общо събрание е приет устав на БКД, който регламентира неговото организационно изграждане. За пръв председател на БКД е избран проф. М. Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание и Руско-турската освободителна война временно прекратява своята дейност. Непосредствено след Освобождението в Браила е свикано общо събрание на БКД, което взема решение за неговото преместване в София. Тук на БКД се отпуска от княжеското правителство ежегодна субсидия. През 1884 г. е приет нов устав на БКД, според който то фактически се превръща в академия. Създават се три клона : историко-филологически, природо-медицински и държавно-научен. В периода 1901-1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството започва да издава \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\". БКД развива многостранна дейност, особено в годините непосредствено след Освобождението. На 6 март 1911 г. то се преименува в Българска академия на науките. На тази дата са родени: \r\n1933 г. \r\nРоден е Кольо Димитров Севов - български писател. Завършва гимназия в Хасково. През 1951-1952 г. работи в Родопския минен басейн. Служи като матрос във Военноморския флот (1952-1955 г.), електротехник на яз. “Студен кладенец” (1955-1956 г.). Завършва Библиографския институт в София (1958 г.). Автор на филмови и тв сценарии. Стиховете му са преведени на много езици. Сред неговите съчинения са: “Котвите се вдигат” (стих., 1961 г., “Моряшки възел” (стих., 1964 г.), “В средата на лятото” (стих., 1969 г.), “По високото било” (лир. поеми, 1971 г.), “Големият ден” (стих., 1972 г.), “Индустриален пейзаж” (стих. и поеми, 1974 г.), “Дневник с адрес” (художествена публицистика, 1976 г.), “Есенно море” (стих., 1976 г.); “Моите странствания” (пътеписи, 1978 г.), “Походно легло” (поеми, 1978 г.), “Между два празника” (стих., 1979 г.), “Под едно небе” (есеистични разговори, 1979 г.), “Насрещни ветрове. Стихове” (1980 г.), “Чужди грехове” (1980 г.), “Оброк” (1981 г.), “Айсберги” (1982 г.), “Градището. Роман” (1982 г.), “Безбрежия” (1983 г.), “Книга на живите” (1984 г.), “Безветрие” (1985 г.), “Непредвидено време” (1989 г.) и др. Умира на 11 август 1991 г. в София. \r\n1904 г. \r\nРодена е Зорка Янкова Йорданова - българска драматична актриса. Съпруга е на Г. Стаматов. Учи актьорско майсторство в театралната студия на И. С. Даниел и в школата на Н. О. Масалитинов. Специализира във Виена и Париж. Актриса е в Народния театър \"Иван Вазов\" (1923-1970 г.). Известни нейни роли са: Розалинда (\"Както ви се харесва\" от У. Шекспир), Никол (\"Буржоата благородник\" от Молиер), Елисавета (\"Мария Стюарт\" от Ф. Шилер), Елисавета (\"Дон Карлос\" от Ф. Шилер), Клара (\"Егмонд\" от Й. В. Гьоте), Орлето (\"Орлето\" от Е. Ростан), Олга (\"Три сестри\" от А. П. Чехов), Надя (\"Врагове\" от М. Горки) и мн. др. Умира на 1 септември 1970 г. в София. \r\n1883 г. \r\nРоден е Чудомир Петров Кантарджиев - български революционер, член е на ВМОРО. Завършва гимназия в Сливен и известно време е учител. Учи право в Софийския университет, но напуска (1904 г.) и се посвещава изцяло на работата в Серски революционен окръг. Другар и последовател е на Я. Сандански. Участва в работата на Конгреса на Серския революционен окръг (1905 г.). Заедно с Я. Сандански участва в Младотурската революция (1908 г.). След легализиране на четите известно време учи инженерство в Лозана като стипендиант на младотурското правителство. Участва в Балканските войни (1912-1913 г.) като войвода на чета. По време на Първата световна война воюва в състава на ХI Македонска дивизия. След възстановяването на ВМРО (1919 г.) се включва в дейността й. Опитва се да прокарва идеите на Коминтерна в македонското революционно движение против интересите на българите в Македония. След убийството на Т. Александров от агенти на Коминтерна (31 август 1924 г.) е осъден на смърт от ВМРО и e убит. \r\n1869 г. \r\nРоден е Христо Димитров Бурмов - български офицер, генерал-лейтенант. Завършва Военното училище - София (1889 г.) и Военна академия на генералния щаб в Италия, където по-късно е военен аташе. По време на Балканската война (1912-1913 г.) е началник-щаб на III пехотна Балканска дивизия. През Първа световна война командва I-ва бригада от VII Рилска дивизия, която преминава р. Вардар. През 1918 г. е назначен за началник-щаб на действащата армия. Умира на 23 декември 1936 г. в София. \r\n1853 г.  \r\nРоден е д-р Константин Стоилов Стоилов - български държавник и политик, юрист. Член е на БКД (1884 г.). Завършва Роберт колеж в Цариград (1871 г.) и право с докторат в Хайделберг (1877 г.). Специализира в Париж, където слуша лекции по френско гражданско право (1877-1878 г.). В края на Руско-турската война се завръща в България и участва активно в движението против Берлинския мирен договор (1878 г.). Председател е на Пловдивския областен съд (1878-1879 г.) Участва в работата на Учредителното събрание, където се проявява като един от водачите на Консервативната партия. Министър е на външните работи и на вероизповеданията по време на Режима на пълномощията (1881-1883 г.) и министър на правосъдието (1883-1884 г.). След абдикацията на княз Ал. Батенберг (1886 г.) и образуването на регентството е министър на правосъдието (1886-1887 г.). След избора на Фердинанд Сакскобургготски за български княз (1887 г.) е министър-председател (28 юни – 20 август 1887 г.), а след това за министър на правосъдието (20 август 1887 г. – 12 юли 1888 г.). След падането на Ст. Стамболов е отново министър-председател (18 май 1894 г. – 18 януари 1899 г.). Водач е на Народната партия, основана през лятото на 1894 г. Като ръководител на правителството Стоилов съдейства за възстановяване на отношенията между България и Русия (2 февруари 1896 г.). Води политика на добросъседски отношения с балканските държави и особено с Османската империя. Българската екзархия получава от Високата порта три берата за екзархийски митрополити в Македония - в Дебър, Битоля и Струмица (1897 г.), откриват се български търговски агентства в някои средищни градове на европейска Турция - Солун, Битоля, Скопие, Дедеагач, Сяр и др. Умира на 23 март 1901 г. в София. На тази дата умират: \r\n2017 г.  \r\nУмира акад. Петко Радев (84 г.), български кларинетист и педагог. \r\nАкад. Радев има много награди от български и международни конкурси. Свири в Симфоничния оркестър на БНР и Софийската филхармония, а през 1974 г. печели конкурс за първи кларинетист в Оркестъра на Миланската Скала, където работи почти 11 години. \r\nСлед завръщането си в България Петко Радев е професор в Националната музикална академия, където е удостоен с титлата Доктор хонорис кауза. \r\n1853 г. \r\nУмира Иван Василев Шопов - първият български библиограф. Роден е през 1826 г. Учи в килийното училище в родния си град, в Карлово при Р. Попович, в гръцкото търговско училище на о-в Халки, в Атина (1843 г.). През 1846 г. следва в Историко-филологическия факултет на Московския университет. През 1851 г. се записва студент в Медицинския факултет в Прага. Сътрудничи на П. Шафарик – изследовател по история на славянските езици, фолклор, литература. Публикува в “Цариградски вестник” (бр. 99, 6 септември 1852 г.) “Списък на български книги на нововъзраждащата се българска писменост в XIX в.”, който излиза и като самостоятелно издание. Притежава една от най-богатите частни библиотеки през Възраждането. Самоубива се в Прага. \r\n1813 г. \r\nУмира Софроний Врачански (поп Стойко Владиславов) - български възрожденски книжовник, учител и общественик. Получава килийно образование на гръцки език. През 1762 г. е ръкоположен за свещеник в Котел. В продължение на 20 години е учител в килийното училище, където обучава децата на български език. През 1765 г. преписва Паисиевата “История славянобългарска”. Преписът се съхранява повече от столетие в котленската църква “Св. Петър и Павел”. Съставя сборник (дамаскин) от църковни проповеди и други поучителни текстове, пише “Часословец” (наустница) през 1768 г. След Руско-турската война (1768-1774 г.) посещава Света гора за 6 месеца (1776 г.). През 1781 г. прави втори препис на Паисиевата история. През 1794 г. се прибира при сина си в с. Арбанаси (Великотърновско) и през есента е ръкоположен за Врачански епископ. Размириците в Северозападна България, предизвикани от кърджалиите и ордите на Осман Пазвантоглу, го принуждават да се крие в манастири и във Влашко. Съставя 2 ръкописни сборника, наречени Видински (1802 г.). Първият сборник - “Поучения и словосказания на праздников господних”, продължава дамаскинската традиция. Съдържа 79 религиозни слова - поучения за празниците, проповеди, откъси от съчинения на класиците на християнската литература, поучителни разкази, едно посвещение и едно послесловие, преведени от църковнославянски на “болгарский простий и краткий язик”. Вторият Видински сборник - “Разкази и разсъждения”, е съставен предимно от произведения със светско съдържание - поучения и кратки поучителни разкази, средновековната повест “Митология Синтипа Философа”, басни от Езоп, откъси от книгата на Амвросий Марлиан “Театрум политикум” под заглавие “Философские мудрости”. През 1803 г. отива в Букурещ. Написва “Житие и страдание грешнаго Софрония”, отпечатана през 1861 г. от Г. С. Раковски в “Дунавски лебед” (бр. 55-61), а по-късно в “Периодическо списание” (1872 г.). С нея се поставя началото на българската художествена проза. През 1806 г. издава в Римник сборник с поучителни слова “Кириакодромион, сиреч Неделник”, който е първата новобългарска печатна книга. През 1809 г. превежда съчинението “Театрон политикон” (“Гражданское позорище”). По време на Руско-турската война българската емиграция в Румъния, създава Първи български комитет начело със Софроний Врачански. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.23", "title": "Денят 23 септември в българската история"}
{"url": "http://www.focus-news.net/news/2018/09/23/2570321/kathimerini-makedoniya-se-namira-na-krastopat-s-nablizhavashtiya-referendum-za-imeto.html", "text": "Референдумът в Бившата Югославска Република Македония (БЮРМ), насрочен за следващата неделя, върху договора ѝ за името с Гърция се вижда като кардинален за бъдещето на страната и участието на НАТО и Европейския съюз в Западните Балкани, пише електронното издание на гръцкия вестник  Kathimerini . \r\nСериозните залози подканиха голям списък от Западни лидери да призоват гласоподавателите в балканската държава да одобрят споразумението, според което БЮРМ ще се казва „Северна Македония“. \r\nВъв видео обръщение в социалната мрежа „Фейсбук“, насочено към гражданите на БЮРМ, в събота президентът на Франция Еманюел Макрон описа сделката като ключова за бъдещето на страната. „Силно го подкрепям и твърдо вярвам, че това споразумение е добро за вас, за региона и за Европа“, бяха думите на френския държавен глава. \r\nСпоразумението, подписано край северното гръцко езеро Преспа на 17 юни постановява, че БРЮМ трябва да промени и своята конституция, като я изчисти от всичко, което се вижда като израз на иредентистки амбиции към северната провинция на Гърция, Македония. \r\n„Трябва да изберете и да решите дали подкрепяте промяна на конституцията или не“, добави Макрон. \r\nЗападните сили се стремят към ограничаване на влиянието на Русия в региона и НАТО вече отправи покана към Скопие да се присъедини към алианса, стига договорът за името да бъде ратифициран. \r\nФренският посланик в БЮРМ Кристиан Тимоние постави въпроса безцеремонно в петък, заявявайки че „изборът е между Северна Македония и Северна Корея“. \r\nМосква яростно се противопоставя на разширението на влиянието на НАТО на Балканите и САЩ вече обвиниха Русия, че се меси в БЮРМ с цел да наклони вота против споразумението. \r\nГлавното опасение на Западните лидери е разпространението, през последните месеци, на фалшиви новини и влиянието, което Русия има върху балканската държава. \r\nПремиерът на БЮРМ Зоран Заев трябва да се конкурира и с опозицията срещу споразумението от страна на ВМРО-ДПМНЕ, която, обаче, призова поддръжниците си да гласуват със съвестта си, вместо да им заповяда да гласуват срещу договора. \r\nДруга пречка за споразумението е диаспората на БЮРМ, която е предимно против него. Въпреки това, само 3 500 души са се регистрирали за референдума и тяхното влияние в него се очаква да бъде незначително.  Йонислав Дочев", "date": "2018.09.23", "title": "Kathimerini: Македония се намира на кръстопът с наближаващия референдум за името"}
{"url": "http://www.focus-news.net/news/2018/09/23/2570318/reuters-sasht-preduprediha-che-nyama-da-se-pokolebayat-da-nalozhat-sanktsii-varhu-vnosa-na-gorivo-v-severna-koreya.html", "text": "Държавният департамент на САЩ предупреди в събота, че Вашингтон няма да се поколебае да наложи санкции върху всеки търговец, помагащ за внасянето на гориво в Северна Корея, предава  Reuters . \r\nСеверна Корея продължава да прилага тактики, за да избегне санкциите на ООН, заяви говорителят на държавния департамент Хедър Науърт в изявление, добавяйки че членките на ООН са задължени да забранят прехвърлянето на петролно гориво от кораб на кораб към изолираната държава. \r\n„САЩ няма да се поколебаят да наложат санкции върху всяка личност, обект или плавателен съд, който подкрепя незаконните действия на Северна Корея, независимо от националността“, заяви тя.  Йонислав Дочев", "date": "2018.09.23", "title": "Reuters: САЩ предупредиха, че няма да се поколебаят да наложат санкции върху вноса на гориво в Северна Корея"}
{"url": "http://www.focus-news.net/news/2018/09/23/2570325/veliko-tarnovo-vavezhda-se-vremenna-organizatsiya-na-dvizhenieto.html", "text": "Във Велико Търново се въвежда временна организация на движението, съобщиха от  пресцентъра на общината . Във връзка с реализация на програмата за тържествено честване на 110 години от обявяване Независимостта на България ще настъпят следните временни промени в организация движението на МПС :  \r\n- за времето от 9.30 до 11.00 часа за движение на МПС ще бъде затворен Площад „Цар Асен I“, както и свързаните с него улици; \r\n- за времето от 9.00 до 22.00 часа за движение на МПС ще бъде затворена ул. „Г.С.Раковски“; \r\n-за времето от 10.00 до 13.30 часа за движение на МПС ще бъде затворен подходът от гара „Трапезица“ към кръстовището с ул. „Дервеня“; \r\n- за времето от 17.00 до 22.30 часа за движение на МПС ще бъдат затворени пътният подход към Художествена галерия „Борис Денев“, ул. „Васил Левски“ от Студентски стол № 2 до кръстовището с ул. „Христо Ботев“; \r\nПрез Стамболов мост ще се осъществява пропускателен режим \r\n-за времето от 20.00 до 22.30 часа за движение на МПС се затварят ул. „Независимост“, Стефан Стамболов“, „Генерал Гурко“, „Хаджи Димитър“ и „Митрополит Панарет Рашев“", "date": "2018.09.23", "title": "Велико Търново: Въвежда се временна организация на движението"}
{"url": "http://www.focus-news.net/news/2018/09/23/2570326/smolyan-rodopski-hayduti-shte-uchastvat-v-kulminatsiyata-na-natsionalnite-haydushki-praznitsi-kapitan-petko-voyvoda-v-chepelare.html", "text": "С напълно нова хайдушка униформа в Чепеларе ще бъде посрещнат Капитан Петко войвода, заедно с четата му от Сдружение „Родопски хайдути“ от 17.00 часа пред Паметника на Войводата в Чепеларе. Проявата ще е гвоздеят в 5-дневните Национални хайдушки празници. Това съобщиха от  Община Чепеларе . Нека да бъдем единни и заедно да отдадем почит към паметта на Войвода, призовават организаторите. \r\nСдружение „Родопски хайдути“ е създадено през 2009 година от млади родопчани, милеещи за родния край. Работи за прославяне и почит към загиналите за националното ни освобождение герои, за възстановяване на стари светилища на българщината, за засилване любовта към родопския край, човешкото отношение и хуманност между българските граждани. С доброволен труд и материали работят за запазване, реконструкция и поддържане на паметници на културата, религиозни храмове и светилища ,честване на културни, църковни и национални празници, както и възстановки на събитията от българската история, каквото ще бъде и събитието в Чепеларе.", "date": "2018.09.23", "title": "Смолян: „Родопски хайдути“ ще участват в кулминацията на Националните хайдушки празници „Капитан Петко войвода“ в Чепеларе"}
{"url": "http://www.focus-news.net/news/2018/09/23/2570312/tass-ot-hizbula-zayavyavat-che-atentatat-v-iran-e-otgovor-na-pobedata-v-siriya.html", "text": "От „Хизбула“ заявяват, че атентатът в Иран е отговор на победата в Сирия в изявление, разпространено от телевизионния канал Al Manar,цитирано от  TACC . \r\nПрестъпната терористичната атака на военния  парад в Ахваз \"е в отговор на победата постигната в Сирия, и отказа на Иран да се подчини на диктата на САЩ.\" Това се посочва в изявлението на шиитската партия \"Хизбула. \r\nОт „Хизбула“ подчертават,  че силите, които стоят зад организирането на терористичната атака в Ахваз, което доведе до жертви сред цивилното население , „целят да дестабилизират ситуацията в Иран \". Към същата цел, както се казва в документа, \"се стремят Съединените щати, които наложиха едностранни санкции срещу Иран и се опитват да създадат икономическа блокада.\" \r\n\"Хизбула\", чийто войници се бориха на страната на сирийската армия, е убедена, че терористичната атака в Ахваз \"няма да повлияе на морала на иранците и техните въоръжени сили, както и политическия  курс на  Техеран за предоставяне на подкрепа на националноосвободителните движения, съпротивителните сили и на всички народи, които обичат свободата, на първо място палестинците. \"  Юлиян Марков", "date": "2018.09.23", "title": "ТАСС: От „Хизбула“ заявяват, че атентатът в Иран е отговор на победата в Сирия"}
{"url": "http://www.focus-news.net/news/2018/09/23/2570322/smolyan-za-edin-chas-shte-bade-ogranicheno-dvizhenieto-po-pat-iii-866-v-selo-shiroka-laka.html", "text": "От 11.00 до 12.00 часа, ще бъде ограничено движението по път III-866 Смолян - Широка лъка – Девин, от км 32+150 до км 35+350, в чертите на с. Широка лъка. Спирането на трафика е за честването на 140-та годишнина от рождението на Екзарх Стефан. Това съобщиха от пресцентъра на  Агенция \"Пътна инфраструктура\" .  \r\nМоторните превозни средства ще изчакват на място. При необходимост ще бъде осигурено преминаването на автомобили със специален режим на движение. Шофьорите трябва да спазват стриктно поставената сигнализация и указанията на „Пътна полиция“, които ще регулират трафика на място.", "date": "2018.09.23", "title": "Смолян: За един час ще бъде ограничено движението по път III-866 в село Широка лъка"}
{"url": "http://www.focus-news.net/news/2018/09/23/2570327/pernik-hramov-praznik-shte-se-sastoi-v-tsarnogorskata-sveta-obitel.html", "text": "С Всенощно бдение и света Литургия ще се отбележи храмовия празник на църквата \"Св. Силуан Атонски\" в Църногорския манастир  \"Св. св. Козма и Дамян\", предаде репортер на  Агенция \"Фокус\" . \r\nНа 24 септември всяка година Православната църква прославя светогорския светител Силуан Атонски. \r\nБратството на Църногорската света обител, вдъхновено от подвизите на светогорските монаси и подтикнато от почитта си към святата  планина Атон,  посвети новия съборен манастирски храм на просиялия със святост преподобен отец Силуан Атонски Нови. \r\nПо този повод с благословението на  Негово светейшетво Българския патриарх и Софийски митрополит  Неофит,  тази година ще се чества и юбилей - 80 години от представянето пред Господа на преподобния Силуан. \r\nЗа целта в светата обител ще има голямо присъствие на монашестващи, заедно с които на всенощно бдение ще  бъдат отправени  молитви за  застъпничеството на св. Силуан. \r\nМонасите от братството и игуменът на манастира Негово високопреподобие архимандрит  Никанор отправят покана за участие в празничните богослужения,  към всички, които имат възможност, та \"с една уста и с едно сърце\" да прославим Дивния в Своите светии Триединен Бог. \r\nВсенощното бдение ще започне на 23.09.2018 г. в 20.00 часа. \r\nСветата Божествена Литургия ще бъде  от 09.00 часа на 24.09.2018 г. и ще бъде оглавена от Белоградчишки епископ Поликарп, викарий на Софийския митрополит. \r\nСлед братската трапеза за празника, от 13.30 часа в малката трапезария на светата обител ще има духовна беседа на йеромонах Филип от скита \"Малката света Анна\" на Света гора, Атон.  \r\nНикола Петков", "date": "2018.09.23", "title": "Перник: Храмов празник ще се състои в Църногорската света обител"}
{"url": "http://www.focus-news.net/news/2018/09/23/2570328/predstoyashti-mezhdunarodni-sabitiya-za-23-septemvri-agentsiya-fokus.html", "text": "Президентът на САЩ Доналд Тръмп се очаква да пристигне в Ню Йорк за Общото събрание на ООН. \r\n***  Основната британска опозиционна Лейбъристката партия, ще проведе своята ежегодна конференция. \r\n***  Министър-председателят на Испания Педро Санчес ще посети Канада. \r\n***  Съвместна среща на министрите на държавите от ОПЕК и министри на държави, които не са членки на организацията, за обсъждане на намаляващия добив на петрол. \r\n***  В Швейцария ще се проведат няколко референдума, включително такъв за регионална забрана на бурките в кантона Санкт Гален, както и такъв за забрана на ГМО в цялата страна. \r\n***  Световната петролна прогноза на ОПЕК за 2018 година. \r\n***  Откриването на високоскоростна железница между Хонг Конг и Китай. \r\n***", "date": "2018.09.23", "title": "Предстоящи международни събития за 23 септември (Агенция \"Фокус\")"}
{"url": "http://www.focus-news.net/news/2018/09/23/2570332/sofiya-vavezhda-se-organizatsiya-na-dvizhenieto-vav-vrazka-s-provezhdaneto-na-ekstriym-fest-2018.html", "text": "Въвежда се организация на движението във връзка с провеждането на „Екстрийм фест 2018” в София. Това съобщиха от пресцентъра на  Столична община . \r\nДо 24.00 часа се забраняват престоят, паркирането и влизането на пътни превозни средства на ул. „Ген. Гурко” между бул. „Васил Левски” и бул. „Евлоги и Христо Георгиеви”.  \r\nДо 24.00 часа частично се променят маршрутите на масовия градски транспорт, както следва:  \r\nАвтобусна линия № 9 (в посока пл. „Орлов мост”): от бул. „Евлоги и Христо Георгиеви” по бул. „Цар Освободител”, бул. „Васил Левски”, ул. „Шипка” и по маршрута си.  \r\nАвтобусите ще спират на временна спирка на бул. „Евлоги и Христо Георгиеви” на 50.00 метра преди бул. „Цар Освободител”.  \r\nАвтобусна линия № 10-ТМ: маршрутът се скъсява (в посока площад „Възраждане”): от метростанция „Витоша” по маршрута си до кръстовище бул. „Евлоги и Христо Георгиеви” и ул. „Ген. Й. В. Гурко”, наляво по ул. „Ген. Й. В. Гурко”, по бул. „Евлоги и Христо Георгиеви” и по бул. „Драган Цанков” по маршрута си до метростанция „Витоша”.  \r\nАвтобусни линии № 84 и 184: от бул. „Цариградско шосе” по бул. „Евлоги и Христо Георгиеви”, обратен завой при национален стадион „Васил Левски”, бул. „Евлоги и Христо Георгиеви” и по бул. „Цариградско шосе”, по маршрутите.", "date": "2018.09.23", "title": "София: Въвежда се организация на движението във връзка с провеждането на „Екстрийм фест 2018”"}
{"url": "http://www.focus-news.net/news/2018/09/23/2570329/sofiya-vavezhda-se-vremenna-organizatsiya-na-dvizhenieto-za-provezhdane-parvoto-izdanie-na-studentski-grad-ran-2018.html", "text": "Въвежда се временна организация на движението за провеждане първото издание на „Студентски град Рън 2018”. Това съобщиха от пресцентъра на  Столична община . От 09.00 до 12.00 часа се забранява влизането на пътни превозни средства, както следва:  \r\n- ул. „Проф. Иван Странски” между ул. „Акад. Борис Стефанов” и ул. „Акад. Стефан Младенов”;  \r\n- ул. „Акад. Стефан Младенов” между ул. „Проф. Иван Странски” и ул. „8-ми декември”;  \r\n- ул. „Акад. Борис Стефанов” между ул. „8-ми декември” и ул. „Проф. Иван Странски”;  \r\n- ул. „8-ми декември” между ул. „Акад. Борис Стефанов” и ул. „Акад. Стефан Младенов”.  \r\nЗа горепосочения период от време частично да се променят маршрутите на масовия градски транспорт, както следва:  \r\n-  Автобуси №69, 70 и 123:  от НСБАЛ по онкология по маршрутите до кръстовище ул. „Акад. Стефан Младенов” и ул. „Баку”, наляво по ул. „Баку”, надясно по ул. „Росарио” и наляво по ул. „8-ми декември” по маршрутите в обратна посока маршрутите не се променят  \r\n-  Автобуси по линия 94  (в посока Студентски град): от СУ „Св. Климент Охридски” по маршрута до кръстовище ул. „Акад. Стефан Младенов” и ул. „Баку”, наляво по ул. „Баку”, по ул. “Росарио”, наляво по ул. „8-ми декември”, по бул. „Св. Климент Охридски”, по бул. „Д-р Г. М. Димитров” и по ул. „Никола Габровски” и по маршрута до СУ „Св. Климент Охридски” (еднопосочен маршрут)  \r\n-  Автобуси по линия 102  (в посока Студентски град): от ж.к. „Овча купел” по маршрута до кръстовище бул. „Д-р Г. М. Димитров” и ул. „Симеоновско шосе”, надясно по ул. „Симеоновско шосе”, ул. „Симеоновско шосе” и по ул. „Стоян Михайловски” по маршрута (еднопосочен маршрут).  \r\n- Автобуси по линия 280 (в посока Студентски град) : от СУ „Св. Климент Охридски” по маршрута до кръстовище ул. „8-ми декември” и ул. „Росарио”, по ул. „Росарио”, по ул. „Баку”, по ул. „Акад. Стефан Младенов”, по бул. „Д-р Г. М. Димитров” и по маршрута до СУ „Св. Климент Охридски” (еднопосочен маршрут)  \r\n-  Автобуси по линия 413  (в посока Технополис Младост 4): от централна гара по маршрута до кръстовище ул. „Акад. Стефан Младенов” и ул. „Баку”, по ул. „Баку”, по ул. „Росарио” и по ул. „8-ми декември” по маршрута двупосочно  \r\n- разкриват се временни спирки:  \r\n- двупосочна на ул. „Росарио” на 50.00 метра от ул. „8-ми декември”;  \r\n- двупосочна на ул. „Росарио” пред бл.4а на Техническия университет;  \r\n- двупосочна на ул. „Баку” преди ул. „Никола Габровски”.", "date": "2018.09.23", "title": "София: Въвежда се временна организация на движението за провеждане първото издание на „Студентски град Рън 2018”"}
{"url": "http://www.focus-news.net/news/2018/09/23/2570330/denyat-23-septemvri-v-svetovnata-istoriya.html", "text": "През 1788 г. - френският крал Луи XVI обявява възстановяването на Парламента в страната. По време на управлението на Луи XVI финансовото състояние на Франция се влошава. През 1846 г. германският астроном от Берлинската обсерватория Йохан Хале открива планетата Нептун. Нептун е осмата планета по отдалеченост от слънцето и четвъртата по големина в слънчевата система. На 23 септември е роден певецът Рей Чарлз... \r\nНа тази дата умира Зигмунд Фройд. \r\n2017 г.  \r\nЗа първи път в историята жени са допуснати на международния стадион \"Кинг Фахд\" в Рияд по време на тържествата по случай 87-годишнината на Саудитска Арабия.  \r\n2017 г.  \r\nЗеметресение с магнитуд 6,2 удря централния мексикански щат Оаксака, убивайки поне пет души и нанасяйки щети на жилища и инфраструктурата. \r\n2017 г.  \r\nКитай ограничава петролния износ и забранява вноса на текстил от Северна Корея като част от новите санкции след последния ядрен тест.  \r\n2017 г.  \r\nКиселинни атаки около мол и метростанция в Стратфорд, Източен Лондон, оставят 6 ранени. 15-годишен е арестуван. \r\n2017 г.  \r\nПровеждат се парламентарни избори в Нова Зеландия. \r\n2015 г. \r\nВременният президент на Буркина Фасо Мишел Кафандо се завръща на власт на власт след постигане на споразумение с военните. \r\n2014 г. \r\nПри въздушните удари върху „Ислямска държава“ САЩ използва за първи път истребители F-22. \r\n2014 г. \r\nИталия блокира активите на руския олигарх Аркадиий Ротенберг. \r\n2013 г. \r\nОсъдената Надежда Толоконникова от Пуси Райът обявява гладна стачка, за да обърне внимание към нарушенията в колонията, където излежава присъдата си. \r\n2012 г. \r\nВ Беларус се провеждат парламентарни избори. \r\n2004 г. \r\nЕвропейският комисар по разширяването Гюнтер Ферхойген заявява, че вече няма пречки за започване на преговори с Турция. \r\n2003 г. \r\nВ резултат на енергиен срив няколко милиона граждани на Дания и Швеция остават за 2 часа без електрически ток. \r\n1973 г. \r\nХуан Перон е избран за втори път за президент на Аржентина, след като през 1955 г. е свален чрез преврат. \r\nХуан Доминго Перон е роден през 1895 г. в малко градче в провинция Буенос Айрес. Завършва военно училище. През 30-те години е изпратен като военен наблюдател в Италия, а през 1943 г. играе важна роля във военния преврат срещу цивилното управление на Рамон Кастийо. През следващите години заема различни министерски постове в рамките на установения военен режим, но през 1945 г. изпада в немилост и за кратко е арестуван. През 1946 г. печели президентските избори и започва да провежда социална политика в полза на бедните слоеве на обществото. Макар и да нарича действията си “третият път” между капитализма и комунизма, Перон е антиамерикански и антибритански настроен. През 1947 г. създава Перонистката партия, чиято дейност е основана на принципите на хустисиализма (от 1958 г. партията се нарича Хустисиалистка). През 1945 г. той се жени за Ева Дуарте, по-известна като Евита. Перон е преизбран през 1951 г., но постепенно страната навлиза в период на икономическа криза, а конфликтът с католическата църква и всепроникващата корупция предизвикват преврат, който сваля Перон от власт. През следващите години той живее в изгнание последователно в Парагвай, Панама и Испания. Връща се в Аржентина през октомври 1973 г., и отново опитва да спечели президентските избори, а по-малко от година по-късно - през юли 1974 г. умира. \r\n1912 г. \r\nПоявява се първият филм на Мак Сенет от поредицата „Кийстоунските полицаи\". \r\nМак Сенет е американски актьор и режисьор. Роден е на 17 януари 1880 г. През 1912 г. организира компанията “Кийстоун”, в която започва системно производство на комедии, което полага началото на американската комедийна филмова школа. Създава оригиналния комедиен жанр “слапситки”, основан на традициите на мюзикхола и американския популярен театър. В неговите филми (на които той е по-скоро художествен ръководител) постоянен герой е групата на кийстоунските полицаи, както и групата на красивите къпещи се дами. “Кийстоун” е школа и трамплин за бъдещата кариера на Роско Арбакъл, Бен Търпин, Мейбъл Норман, Чарлз Чаплин. През 1915 г. създава фирмата “Трайенгъл” заедно с Томас Инс и Дейвид Грифит, в която продължава да снима комедии, а след ликвидацията £ (1917 г.) работи и в други компании като режисьор и продуцент. От 1920 г. снима пълнометражни филми. Късометражният му филм “Схватка с риба меч” получава “Оскар”. През 1935 г. се оттегля от киното. През 1937 г. получава специален “Оскар” за цялостно творчество и принос за развитието на американската ексцентрична комедия. Мак Сенет умира на 5 ноември 1960 г. \r\n1846 г. \r\nНемският астроном от Берлинската обсерватория Йохан Хале открива планетата Нептун. Нептун е осмата планета по отдалеченост от слънцето и четвъртата по големина в слънчевата система. Екваториалният й радиус е 24,746 км. Нептун извършва една пълна обиколка около оста си за 16 часа 6 мин. Атмосферата на Нептун е съставена от водород 85% хелий 13 и метан 2%. Планетата има пръстени и това е потвърдено от “Войджър-2” на 26 август 1989 г. Дотогава само се предполага за съществуването им. Масата на пръстените все още е неизвестна. Те са съставени от малки прахообразни частици, които са се отделили вероятно при сблъсъците на метеорити със спътниците на Нептун. По-известни спътници на Нептун са Тритон и Нереида. Тритон обикаля около Нептун по почти кръгова орбита и в обратна посока. \r\n1788 г. \r\nФренският крал Луи XVI обявява възстановяването на Парламента в страната. По време на управлението на Луи XVI финансовото състояние на Франция се влошава. През 1789 г. кралят свиква Генералните щати след прекъсване от 175 години (висш орган на съсловното представително събрание в средновековна Франция), които се събират във Версай през 1789 г. На 17 юни с. г. се конституират в Национално събрание. Кралят не съумява да предотврати Великата френска революция (която премахва абсолютизма) и е отстранен от власт – 1789 г. През 1791 г. Луи XVI и неговото семейство са заловени от Националната гвардия в опит да избягат от очакващия ги в Париж съдебен процес. Кралят е хвърлен в затвор и осъден като \"виновен за съзаклятие срещу свободата на народа и за посегателство срещу общата сигурност на държавата\". Екзекутиран е на 21 януари 1793 г. На тази дата са родени: \r\n1949 г. \r\nРоден е Брус Спрингстийн - американски рок-изпълнител, китарист, композитор, автор на текстове. Изпълнителската си кариера започва през 1969 г., когато записва песни с групата “Костийлс”. В колежа създава собствена група - “Стийлс Милс” (1969-1971 г.), с която концертира. Следващите му групи са “Д-р Зу”, “Соник Бум”, “Брус Спрингстийн бенд”. Първият солов албум на Спрингстийн е записан във фирмата “Си Би Ес” (1974 г.). През 70-те и 80-те години работи със съпровождащата група “Ийстрийт бенд”. Спрингстийн печели много награди “Грами” и награда “Оскар” за музиката към филма “Филаделфия”. Дискография: “Greetings from Asbury Park, New Gersey” (1973 г.), “The Wild, the Innocent and the E. Street Shuffle” (1973 г.), “Born to Run” (1975 г.), “Darkness of the Edge of Town” (1978 г.), “The River” (1980 г.), “Nebraska” (1982 г.), “Born in the USA” (1984 г.), “Born on the Run” (1985 г.), “Bruce Springsteen and the E. Street Band [live, 1975-1985 г.]” (1986 г.), “Tunnel of Love” (1987 г.), “Human Touch” (1992 г.), “Lucky Toun” (1992 г.), “In Concert” [MTV Plugged, live] (1993 г.), “The Ghost of Tom Joad” (1995 г.), “Live in New York City” (2001 г.), “No Sweat” (2001 г.), “Survivor” (2001 г.), “The Rising” (2002 г.). \r\n1930 г. \r\nРоден е Рей Чарлз (Р. Ч. Робинсън) - американски певец и пианист, композитор, аранжор, саксофонист, кларинетист. Заболява от глаукома и на 6-годишна възраст загубва зрението си. Учи в училището за слепи деца “Сейнт Августин” в Грийнвил, Флорида. Там започва да свири на алтсаксофон, кларинет, тромпет, орган и пиано. От 1946 г. е изпълнител-професионалист. През 1947 г. организира джаз-трио в Сиатъл. През 1960 г. създава собствен биг-бенд от първокласни джазови музиканти. Концертира по цял свят. В България гостува през 1980 г. Изпълнява класически блус, джазови стандарти, кънтри-енд-уестърн. На тази дата умират: \r\n1939 г. \r\nУмира Зигмунд Фройд - австрийски психолог, невропатолог и психиатър, основател на психоанализата. Роден е през 1856 г. В началото на 90-те години в сътрудничество с И. Бройер разработва т. нар. “метод на катарзиса” за терапия на неврозите, който се основава върху концепцията за психотравматичната невроза. Съгласно тази концепция неврозите са защитна реакция на психиката спрямо травмираща идея, която “се изтласква” от съзнанието, но запазва своя афективен заряд (“катексис”). По-нататъшното развитие става чрез издигнатата от Фройд хипотеза за изключителната роля на сексуалността в етиологията на неврозите. По-късно следва отказ от хипнозата, замяна с метода на свободните асоциации и тълкуване на сънищата, предлагане на учението за безсъзнателното. Творческата еволюция на Фройд от момента, когато той окончателно се заема с разработката на психоанализата, може да бъде разделена на три периода: ранен период (1895-1905 г.), период на Първа психоаналитична система (1905-1920 г.), период на Втора психоаналитична система (1920-1939 г.). Основни теоретични достижения от ранния период са концепцията за психоневрозата и учението за психичния апарат, които се основават върху идеята за безсъзнателното. Фройд разглежда психичния апарат в два аспекта: топографичен и динамичен. При топографичния подход в психиката се отделят три области - съзнанието, предсъзнателното и безсъзнателното. Безсъзнателното е тази част на психиката, в която са съсредоточени безсъзнателните желания и са изтласканите от съзнанието идеи. То е ирационално. От съзнанието - прозорец към външния свят - безсъзнателното е разграничено с областта на предсъзнателното. То е разумното Аз на човека, памет, мислене. Фройд свързва областта на съзнанието предимно с възприятието на външния свят. Източниците на психичната динамика са желанията на безсъзнателното, които се стремят към разтоварване чрез действия. Затова те трябва да попаднат в съзнанието, което управлява реализацията на поведенческите актове. Това е възможно само чрез посредничеството на предсъзнателното. То осъществява цензура на желанията на безсъзнателното и представящите ги идеи. Фройд по-късно уточнява, че психичната дейност на безсъзнателното се подчинява на принципа на удоволствието, а психичната дейност на предсъзнателното - на принципа на реалността. Като се съобразява с реалността на външния свят, предсъзнателното изтласква обратно в безсъзнателното неприемливите желания и идеи (сексуални, егоистични, асоциални), съпротивлява се на техните опити да проникнат в съзнанието. За Фройд учението за либидото е призвано да замести учението за пряката сексуална детерминация на неврозите, да уточни въпроса за природата на безсъзнателните подбуждащи сили. Във връзка с учението за либидото по-нататъшно развитие получава набелязаният в ранния период енергетичен подход към психиката. Психичната енергия, която често фигурира в трудовете на Фройд от началото на 90-те години, е интерпретирана като енергия на либидото. Като я мисли за количествено променяща се субстанция (тук е оказала влияние школата на Хелмхолц), Фройд описва начините за превръщане на либидото. От гледна точка на учението за либидото психичното развитие на човека е в своята същност биологично детерминиран процес на превръщанията на неговия сексуален инстинкт. В основата на учението му е убеждението, че има антагонизъм между природното начало при човека, сексуалните и агресивните импулси на безсъзнателното и културата. Културата според Фройд е основана върху отказ от удовлетворяване на желанията на безсъзнателното и съществува за сметка на сублимираната енергия на либидото. В труда си “Неудовлетвореността от културата” (1930 г.) стига до извода, че прогресът на културата води до намаляване на човешкото щастие и засилване на чувството за вина поради растящо ограничаване на реализацията на природните желания. Психологичните и социологичните възгледи на Фройд оказват значително влияние върху изкуството, социологията, етнографията, психологията и психиатрията от първата половина на ХХ в. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.23", "title": "Денят 23 септември в световната история"}
{"url": "http://www.focus-news.net/news/2018/09/23/2570334/tass-shindzo-abe-shte-provede-razgovori-s-mun-dzhe-in-prez-sledvashtata-sedmitsa.html", "text": "Министър-председателят на Япония Шиндзо Абе ще проведе разговори с президента на Южна Корея Мун Дже-ин през следващата седмица, съобщи в неделя японската информационна агенция „Kyodo“, цитирана от  ТАСС . \r\nАгенцията отбелязва, че срещата ще се проведе в Ню Йорк, в кулоарите на сесията на Общото събрание на ООН. Очаква се главната тема на предстоящите разговори да бъде ситуацията на Корейския полуостров и проблема с японските граждани, които биват отвличани от разузнаването на Северна Корея. \r\nПо-рано беше съобщено, че в Ню Йорк Абе ще проведе среща и с американския президент Доналд Тръмп.  Йонислав Дочев", "date": "2018.09.23", "title": "ТАСС: Шиндзо Абе ще проведе разговори с Мун Дже-ин през следващата седмица"}
{"url": "http://www.focus-news.net/news/2018/09/23/2570336/emsc-zemetresenie-s-magnitud-53-po-skalata-na-rihter-e-registrirano-v-yuzhen-iran.html", "text": "Земетресение с магнитуд 5.3 по скалата на Рихтер е регистрирано в южната част на Иран, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 08:22 часа местно време на дълбочина от 5 км. Епицентърът е на 33 км югоизточно от град Казерун, на 61 км западно от град Шираз и на 477 км северно от столицата на Катар, Доха. \r\nЗасега няма данни за жертви и материални щети.  Йонислав Дочев", "date": "2018.09.23", "title": "EMSC: Земетресение с магнитуд 5.3 по скалата на Рихтер е регистрирано в Южен Иран"}
{"url": "http://www.focus-news.net/news/2018/09/23/2570337/plovdiv-povishena-e-opasnostta-ot-padashti-kamani-v-planinskite-rayoni-na-oblastta.html", "text": "Северното платно на бул. „Шести септември” в Пловдив между кръстовищата с бул. „Източен“ и ул. „Никола Войводов“ е затворено за движение, заради строително-ремонтни дейности. Това съобщиха за  Радио „Фокус“ - Пловдив  от Областно пътно управление. Ограничението ще е валидно до 30 октомври. Поради тази причина маршрутът на автобусни линии №6, 10, 21, 22, 25, 26, 66 и 116 от вътрешноградския транспорт се променя еднопосочно – от кв. „Изгрев“ към кварталите „Христо Смирненски“ и „Прослав. \r\nПовишена е опасността от падащи камъни по пътищата в планинските райони особено по направленията Асеновград - Смолян, Кричим - Девин и Юговско ханче - Югово - Лъки. До 30 септември преминаването по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив - Асеновград, от изхода на града до Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. \r\nДвижението в Пловдив и областта е спокойно. Пътищата са сухи. Видимостта навсякъде е добра. \r\nМария РУСЕВА", "date": "2018.09.23", "title": "Пловдив: Повишена е опасността от падащи камъни в планинските райони на областта"}
{"url": "http://www.focus-news.net/news/2018/09/23/2570335/bdzh-atraktsionen-vlak-s-paren-lokomotiv-i-vagon-ot-korona-ekspres-shte-patuva-po-marshruta-gorna-oryahovitsa-veliko-tarnovo-tryavna-i-obratno.html", "text": "По маршрута Горна Оряховица – Велико Търново – Трявна и обратно ще пътува атракционен влак с парен локомотив и вагон от царската композиция „Корона експрес”. Това съобщиха от пресцентъра на  БДЖ . Събитието се организира съвместно от „БДЖ-Пътнически превози” ЕООД и община Велико Търново по повод честването на Деня на независимостта на Р България. \r\nСпециална атракция за пътуващите и посетителите на празничното мероприятие е ретро подвижният състав на БДЖ. Влаковата композиция ще бъде теглена от парен локомотив № 16.27, като в състава й е включен личният вагон-салон на цар Борис III от „Корона експрес”. Всички желаещи ще могат да разгледат специално прикачения вагон, както и да се снимат с парния локомотив.  \r\nРетро влакът ще потегли от гара Горна Оряховица в 11.50 ч. и ще пристигне на гара Трапезица в 12.07 ч., където ще престои около час. През това време всички пътници и гости ще имат възможността да се потопят в атмосфера от епохата на прочитането на Манифеста за обявяване на независимостта на България, както и обявяването на Княз Фердинанд за български цар.  \r\nСлед пресъздаването на историческата възстановка на гара Трапезица атракционната композиция ще продължи своето пътуване по маршрута си до Трявна. От гара Трявна в посока Горна Оряховица влакът ще замине в 15.00 ч.  \r\nПарният локомотив № 16.27 е произведен през 1948 г. във “Wiener Lokomotivfabrik Floridsdorf”, Австрия, с фабричен № 17632. По-голямата част от експлоатационния му живот преминава по жп участъка Горна Оряховица – Стара Загора. Неговата максимална конструктивна скорост е 80 км/ч. Интересен факт за локомотив 16.27 е това, че машината е възстановена в оригиналния си „немскo/австрийски” (DR/ÖBB) вид като цветово решение, със снегоочистителен плуг, димоповдигащи щитове (крила) и други елементи. Освен 16.27 за момента в Европа има запазена за движение още една машина от този тип, която се намира в Люксембург. \r\nПървокласният вагон-салон № 050-1 е произведен през 1938 г. в „Linke Hoffman Werke-Breslau”, Германия и е личен вагон за пътуванията на Цар Борис ІІІ. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагон-салон № 050-1 е със запазено луксозно обзавеждане, като специалните ламперии и дамаски са автентични.", "date": "2018.09.23", "title": "БДЖ: Атракционен влак с парен локомотив и вагон от „Корона експрес” ще пътува по маршрута Горна Оряховица – Велико Търново – Трявна и обратно"}
{"url": "http://www.focus-news.net/news/2018/09/23/2570338/dobrich-prodalzhava-vtoriyat-den-ot-bridzh-turnira-v-kavarna.html", "text": "Продължава вторият ден от първия международен двойков бридж турнир \"Каварна 2018\". Това съобщиха от пресцентъра на  Община Каварна . Главен организатор на събитието, което събира над 80 майстори на бриджа е Община Каварна. Специални гости са ръководителите на Румънската бридж федерация-президента Раду Градинариу и изпълнителния директор Мариус Джорджеску, както и ръководителите на бриджа в град Констанца. \r\nОт 10.00 часа в залите на хотелски комплекс \"Каварна\" предстоят финалите. Награждаването на призьорите ще бъде веднага след завършването им - около 14.00 часа. \r\nПо време на турнира президента на Румънската бридж федерация  ще награди лично състезателите от представителния отбор на България, състезаващ се с името \"Албена\"-Драганка Георгиева, Стефан Георгиев/Добрич/, Калин Караиванов и Илко Попов/Варна/-спечелили преди 2 седмици открития отборен турнир на най-престижния бридж фестивал в Румъния-\"Мамая 2018\". \r\nДомакините са осигурили безплатен вход за събитието и канят всички любители на спорта за да се насладят на изявите на бридж майсторите от България и Румъния през последните дни на лятото.", "date": "2018.09.23", "title": "Добрич: Продължава вторият ден от бридж турнира в Каварна"}
{"url": "http://www.focus-news.net/news/2018/09/23/2570331/ria-novosti-vanshnoto-ministerstvo-na-iran-privika-poslanitsite-na-tri-strani-ot-es-vav-vrazka-s-teroristichniya-akt-v-ahvaz.html", "text": "Министерството на външните работи на Иран привика посланиците на Холандия, Дания и временно изпълняващия такава функция на Великобритания във връзка с терористичния акт по време на военен парад в Ахваз, съобщи иранската държавна агенция „IRNA“, цитирайки официалния представител на външното министерство на страната Бахрам Касеми, предава  РИА Новости . \r\nПредставителите на трите държави са били информирани относно позицията на Иран, която смята че те укриват членове на терористични групировки, имащи участие в терористичния акт, в своите страни. По думите на Касеми Иран вече е предупредил техните правителства за това, че терористите все още се намират на териториите на страните им и призова за техния арест и осъждане. \r\n„Неприемливо е, че Европейският съюз не вкарва в черния списък членове на тези терористични групировки, докато те не извършват престъпления на европейска територия“, добави той. \r\nКасеми поясни, че разчита на решително осъждане на този терористичен акт от страна на Холандия и Дания, както и екстрадиция на виновниците в Иран.  Йонислав Дочев", "date": "2018.09.23", "title": "РИА Новости: Външното министерство на Иран привика посланиците на три страни от ЕС във връзка с терористичния акт в Ахваз"}
{"url": "http://www.focus-news.net/news/2018/09/23/2570343/pazardzhik-zabraneno-e-dvizhenieto-na-tovarni-avtomobili-s-teglo-nad-10-tona-po-mosta-v-selo-boshulya.html", "text": "Забранено е движението на товарни автомобили с тегло над 10 тона по моста в село Бошуля. Натоварено е движението по главните пътища в област Пазарджик, като най-много автомобили се движат по главен път I-8 Пловдив-Пазарджик-Белово-Костенец, съобщи за  Радио „Фокус“ – Пазарджик  дежурният в  Областно пътно управление-Пазарджик . Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.23", "title": "Пазарджик: Забранено е движението на товарни автомобили с тегло над 10 тона по моста в село Бошуля"}
{"url": "http://www.focus-news.net/news/2018/09/23/2570339/reuters-hasan-rouhani-zayavi-che-sasht-iskat-da-prichinyat-nesigurnost-v-iran-no-nyama-da-uspeyat.html", "text": "Президентът на Иран Хасан Роухани заяви в неделя, че САЩ искат да създадат несигурност в ислямската република, ден след като терористично нападение по време на военен парад отне живота на членове на елитната Революционна гвардия, предава  Reuters . \r\nГоворейки преди да отлети от Техеран, за да присъства на Общото събрание на ООН в Ню Йорк, Роухани обвини подкрепените от САЩ страни от Персийския залив за това, че предоставят финансова и военна подкрепа на антиправителствените етнически арабски групировки.  Йонислав Дочев", "date": "2018.09.23", "title": "Reuters: Хасан Роухани заяви, че САЩ искат да причинят несигурност в Иран, но няма да успеят"}
{"url": "http://www.focus-news.net/news/2018/09/23/2570333/kbs-mayk-pompeo-zayavi-che-v-skoro-vreme-shte-poseti-phenyan.html", "text": "Държавният секретар на САЩ Майк Помпео заяви, че ще посети Пхенян в скоро време, ако всичко си дойде на мястото, предава южнокорейското държавно радио  KBS . \r\nПомпео планираше четвърта визита в Северна Корея през изминалия месец, за да говори за ядреното разоръжаване на страната, но президентът на САЩ Доналд Тръмп внезапно отмени посещението. \r\nПо време на интервю за „BBC“, което беше публикувано на уебсайта на държавния департамент в събота, държавният секретар заяви, че ще посети Пхенян в скоро време, ако всичко си дойде на мястото. \r\nПо отношение на нарастващата вероятност от втора среща между Тръмп и севернокорейския лидер Ким Чен-ун, Помпео заяви че това би било добро нещо. \r\nСпоред него лидерите на САЩ и Северна Корея ще трябва да свършат много неща, добавяйки че Вашингтон ще продължи да работи, за да разреши този неприятен проблем.  Йонислав Дочев", "date": "2018.09.23", "title": "KBS: Майк Помпео заяви, че в скоро време ще посети Пхенян"}
{"url": "http://www.focus-news.net/news/2018/09/23/2570344/api-ot-24-septemvri-se-vavezhda-ogranichenie-na-skorostta-do-90-kmch-po-avtomagistrala-trakiya-v-uchastaka-chirpan-stara-zagora-ot-km-168-do-km-208-poradi-neravnosti.html", "text": "От 24 септември ще се въведе ограничение на скоростта до 90 км/ч по автомагистрала „Тракия” в участъка Чирпан - Стара Загора от км 168 до км 208 поради неравности на пътната настилка, необходимо е шофьорите да се движат с повишено внимание и съобразена скорост през почивните дни. Това съобщиха от пресцентъра на  Агенция „Пътна инфраструктура“ . \r\nНа автомагистрала „Тракия“ поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември ще има две ленти за София и една лента за Бургас. \r\nШофьорите да се движат с повишено внимание в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности.\t \r\nРемонтни дейности се извършват и на моста над река Елшишка при 89-ти км на автомагистрала „Тракия“. Движението се осъществява двупосочно в платното за Пловдив. Шофьорите могат да използват алтернативни маршрути. \r\n- За пътуващите от София към Пловдив отбиването е при пътен възел „Церово“ на автомагистрала „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на автомагистрала „Тракия“, и обратно за идващите от Пловдив към София; \r\n- от пътен възел „Церово“на автомагистрала „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на автомагистрала „Тракия“, и обратно за идващите от Пловдив към София;  \r\n- от пътен възел „Калугерово“ на автомагистрала „Тракия“ се отбива по път III-803 Динката - Драгор, път II-37 (Пазарджик), път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на автомагистрала „Тракия“, и обратно за идващите от Пловдив към София. \r\nНа 24 септември (понеделник) за улеснение на трафика, в края на трите почивни дни, ще има две ленти за София на автомагистрала „Хемус“ в участъка с виадуктите, които се ремонтират на територията на Софийска област.  \r\nВ момента на автомагистрала „Хемус“ се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика на 24 септември ще има две ленти за София и една за Варна. \r\nЗаради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на автомагистрала „Хемус“ при 47-ми км при пътен възел „Ботевград“ и обратно. \r\nСтроително-монтажни работи се извършват и на две мостови съоръжения на автомагистрала „Хемус“ на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.  \r\nЗа улеснение на трафика през Владая - по път I-1 (Е-79), на 24 септември от 10.00 часа до 20.00 часа ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е автомагистрала „Люлин“. \r\nНа 24 септември от 14.00 часа до 20.00 часа, се ограничава движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата.  \r\nДвижението на МПС над 12 тона ще е ограничено по следните направления: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - София; \r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“; \r\n-  път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nВъв връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.  \r\nВ участъците, в които се извършват ремонти дейности, е необходимо шофьорите да предвидят повече време за пътуване поради по-ниската скорост на движение и въведените временни организации или да използват алтернативни маршрути.", "date": "2018.09.23", "title": "АПИ: От 24 септември се въвежда ограничение на скоростта до 90 км/ч по автомагистрала „Тракия“ в участъка Чирпан - Стара Загора от км 168 до км 208 поради неравности"}
{"url": "http://www.focus-news.net/news/2018/09/23/2570341/afp-novoizbraniyat-prezident-na-meksiko-zayavi-che-nyama-da-vliza-v-spor-s-donald-tramp.html", "text": "Новоизбраният президент на Мексико Андрес Мануел Лопес Обрадор заяви, че не желае да влиза в спорове с американския си колега Доналд Тръмп по отношение на имиграцията, предава  AFP . \r\nТвърдият подход на Тръмп по въпроса повиши напрежението и раздразни мексиканците, за които той каза, че ще платят за изграждането на стената между двете държави. \r\nНо левичарят Лопес Обрадор заяви пред журналисти, в граничния щат Сонора в събота, че гневните размени на съобщения не са решението. \r\n„Няма да спорим с правителството на САЩ, няма да спорим с президента Доналд Тръмп“, заяви той. \r\n„Проблемът с миграцията няма да се разреши със строене на стени или с използване на сила. Това е дипломатическата работа на уважението“, добави новоизбраният президент, който ще встъпи в длъжност на 1 декември. \r\nВ събота американските власти обявиха началото на изграждането на петметрова стена по дължината на 6.5-километровата ивица в граничния град Ел Пасо.  Йонислав Дочев", "date": "2018.09.23", "title": "AFP: Новоизбраният президент на Мексико заяви, че няма да влиза в спор с Доналд Тръмп"}
{"url": "http://www.focus-news.net/news/2018/09/23/2570324/sputnik-darzhavniyat-departament-na-sasht-izrazi-podkrepata-si-za-iran-sled-teroristichnoto-napadenie-v-ahvaz.html", "text": "САЩ подкрепят иранския народ в неговата борба срещу радикалния ислямски тероризъм и осъждат всички терористични актове, заяви говорителят на държавния департамент на страната Хедър Науърт пред  Sputnik  в събота, след терористичната атака в югозападния ирански град Ахваз. \r\n„Осведомени сме относно нападение на въоръжени мъже по време на ирански военен парад в Ахваз. Стоим редом с иранския народ срещу напастта, която представлява радикалния ислямски тероризъм и изразяваме симпатията си към тях в това ужасно време. САЩ осъждат всички актове на тероризъм и загубата на невинни животи“, заяви Науърт.  Йонислав Дочев", "date": "2018.09.23", "title": "Sputnik: Държавният департамент на САЩ изрази подкрепата си за Иран, след терористичното нападение в Ахваз"}
{"url": "http://www.focus-news.net/news/2018/09/23/2570345/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС). Навсякъде времето е слънчево, ясно и тихо. На места има разкъсана облачност.  Температурите са до около 10 градуса. Съоръженията работят навсякъде, може би последно за летния сезон, тъй като се очаква от другата седмица да влязат в режим на профилактика. Няма регистрирани инциденти с туристи за изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.23", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/23/2570342/veliko-tarnovo-ogranicheno-e-dvizhenieto-na-avtomobili-nad-12-tona-po-patya-lozen-polski-trambesh-zaradi-namalen-gabarit-na-patnoto-platno.html", "text": "Спокоен е трафикът по основните улици и булеварди в областния град в сутрешните часове, предаде репортер на  Радио „Фокус“ – Велико Търново . Температурата на въздуха е 13 градуса. Всички светофарни уредби към момента работят нормално. Автобусите от градския транспорт се движат по график. Патрули на „Пътна полиция” са разположени на входовете и изходите на града. Натоварено е движението по улица „Магистрална“, част от главен път София - Варна, в района на пътен възел „Качица“, Южен пътен възел и по Беляковско шосе. \r\nОтворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. Движението по път Дебелец - Средни колиби - Елена е ограничено за моторни превозни средства над 10 тона поради намален габарит на пътното платно. Обходният маршрут е по направление Дебелец – Велико Търново – Лясковски кантон – Миндя – Елена и обратно. \r\nМария НЕДЕВА", "date": "2018.09.23", "title": "Велико Търново: Ограничено е движението на автомобили над 12 тона по пътя Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2018/09/23/2570348/gabrovo-ogranicheno-e-dvizhenieto-za-avtomobili-nad-10-tona-po-pat-selo-kramolin-veliko-tarnovo-ot-km-22-do-km-28-poradi-namalen-gabarit-na-patnoto-platno.html", "text": "Добри са условията за пътуване на територията на област Габрово. Това съобщиха за  Радио „Фокус“ – Велико Търново  от Областно пътно управление – Габрово. Температурата на въздуха е 13°. Проходът Шипка е отворен за движение. Там остава в сила ограничение за МПС за превоз на товари над 12 тона и ремаркета и полуремаркета над 10 тона. Ограничено е движението в участък от пътя между селата Чехлевци и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия град Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация. До края на септември е срокът за приключване на дейностите. Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. \r\nМария НЕДЕВА", "date": "2018.09.23", "title": "Габрово: Ограничено е движението за автомобили над 10 тона по път село Крамолин - Велико Търново от км 22 до км 28 поради намален габарит на пътното платно"}
{"url": "http://www.focus-news.net/news/2018/09/23/2570347/melani-zholi-ministar-na-turizma-v-kanada-gordi-sme-ot-uchastieto-na-balgariya-v-mezhdunarodnata-organizatsiya-na-frankofoniyata.html", "text": "“Много сме горди от участието на България в Международната организация на франкофонията”, заяви канадският министър на туризма, официалните езици и франкофонията Мелани Жоли на среща с вицепремиера и министър на външните работи Екатерина Захариева. Това съобщиха от пресцентъра на  Министерството на външните работи .Захариева е на работно посещение в Монреал, Канада, където участва в първата по рода си световна среща на жените външни министри. “Веднага след падането на социалистическия строй България се присъедини към Франкофонията - през 1991 г. като асоцииран член, а от 1993 г. като пълноправен член. Това бе от значение за завръщането на страната ни към Европа, за присъединяването й към Европейския съюз (ЕС) - изтъкна Захариева. - Днес френският е четвърти по популярност сред учениците  в България и през миналата учебна година са го изучавали 25 596 младежи, а 10 български университета са в мрежата на Франкофонията.” \r\nМинистър Жоли изтъкна, че очаква все повече български туристи в Канада, особено след като на 1 декември 2017 г. бяха отменени визовите ограничения за краткосрочно пребиваване за всички категории български граждани.  Според официалната статистика на компетентните канадски власти към момента броят на имиграционните нарушения или нередовните молби за убежище на пътуващите до Канада български граждани след отпадането на всички визови ограничения е много малък и значително под критичните прагове на допустимост. \r\nМинистър Захариева поднови поканата към премиера на Канада Джъстин Трюдо да посети България и също изтъкна предимствата на страната ни като туристическа дестинация - трета по богатство на културното наследство в Европа, втора по брой на минералните извори, с възможности за зимен и летен туризъм.", "date": "2018.09.23", "title": "Мелани Жоли, министър на туризма в Канада: Горди сме от участието на България в Международната организация на франкофонията"}
{"url": "http://www.focus-news.net/news/2018/09/23/2570346/emsc-zemetresenie-s-magnitud-64-po-skalata-na-rihter-e-registrirano-v-regiona-na-marianskite-ostrovi.html", "text": "Земетресение с магнитуд 6.4 по скалата на Рихтер е регистрирано в региона на Марианските острови, Тихия океан, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 15:52 часа местно време (08:52 часа българско време) на дълбочина от 60 км. Епицентърът е на 190 км югоизточно от село Инараян, Гуам и на 335 км южно от град Сайпан в Северните Мариански острови. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.09.23", "title": "EMSC: Земетресение с магнитуд 6.4 по скалата на Рихтер е регистрирано в региона на Марианските острови"}
{"url": "http://www.focus-news.net/news/2018/09/23/2570349/pazardzhik-v-grada-se-provezhda-vtoriyat-krag-ot-natsionalnoto-sastezanie-po-skorostno-izkachvane-na-sgradata-na-obshtinata.html", "text": "В града се провежда втори кръг от Националното състезание по скоростно изкачване за купа „Пазарджик“. Това съобщи за  Радио „Фокус“ – Пазарджик  Иво Колчаков, организатор на събитието. Началото беше в 9.30 часа. Ентусиастите трябва да изкачат за време сградата на Общината. Височината на сградата е около 60 м, а фасадата е релефна с повтарящи се малки хватки. След приключване на състезателите всички желаещи любители ще могат да пробват различните начини на катерене, като екипировката за това ще бъде осигурена от организаторите. „Всички желаещи да участват попълват декларации, това става на място при записване за състезанието. Записването става в свободен текст на място пред сградата на общината в града“, уточни Колчаков. Той допълни, че организаторите на състезанието имат само спомагателни функции. Това означава, че всеки сам трябва да си осигури нужната му екипировка за начинанието, което си е избрал. Също така организаторите не носят никаква отговорност за спазване на мерките за безопасност или за възникване на инцидент по време на тези събития, тоест всеки отговаря сам за действията си. Състезанието се организира заедно с участието и на „Българска федерация по спелеология“. \r\nРадослава МУРДЖЕВА", "date": "2018.09.23", "title": "Пазарджик: В града се провежда вторият кръг от Националното състезание по скоростно изкачване на сградата на Общината"}
{"url": "http://www.focus-news.net/news/2018/09/23/2570352/sofiya-vav-vezhda-se-vremenna-organizatsiya-na-dvizhenieto-vav-vrazka-s-provezhdane-na-sportno-sabitie.html", "text": "От 17.30 часа до 23.00 часа се забранява движението и се разрешава паркирането на превозни средства в крайната дясна пътна лента на двете пътни платна на бул.“Асен Йорданов“ между бул.“Шипченски проход“ и „Площад на авиацията“, без да се засягат спирките на масов градски транспорт. Това съобщиха от пресцентъра на  Столична община .", "date": "2018.09.23", "title": "София: Във вежда се временна организация на движението във връзка с провеждане на спортно събитие"}
{"url": "http://www.focus-news.net/news/2018/09/23/2570340/gerb-shte-dade-brifing-v-tsentralata-na-partiyata.html", "text": "ГЕРБ ще даде брифинг в централата на партията на пл. „България“ 1, НДК, Административна сграда, ет.17. Това съобщиха от пресцентъра на  ПП ГЕРБ . Събитието ще се проведе днес от 11.00 часа.", "date": "2018.09.23", "title": "ГЕРБ ще даде брифинг в централата на партията"}
{"url": "http://www.focus-news.net/news/2018/09/23/2570356/varna-prodalzhavat-remontnite-deynosti-po-avtomagistrala-cherno-more-ot-km-0-do-km-8-v-posoka-burgas.html", "text": "Сухи са пътните настилки на територията на Варненска област, предаде репортер на  Радио „Фокус“ – Варна . Времето е с разкъсана облачност, а видимостта е добра. В областта трафикът е спокоен по основните направления за София, Добрич и Бургас. Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. В участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас – движението от км 0+000 до км 8+600 по автомагистрала „Черно море“ се осъществява двупосочно в едното платно в посока Варна – Бургас поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.09.23", "title": "Варна: Продължават ремонтните дейности по автомагистрала „Черно море“ от км 0 до км 8 в посока Бургас"}
{"url": "http://www.focus-news.net/news/2018/09/23/2570351/faktor-makedoniya-kampaniyata-za-referenduma-v-makedoniya-stava-po-intenzivna-predi-nachaloto-na-poslednata-sedmitsa-do-glasuvaneto.html", "text": "Държавната изборна комисия (ДИК) на Македония продължава с подготовката за предстоящия референдум за името на 30 септември, а публичната агитация става все по-интензивна сред гражданите на място, но и в социалните мрежи, предава скопското електронно издание  „Фактор“ . \r\nСред гражданите са и депутатите от правителствената коалиция, която е „За“ въпроса в референдума, както и опозиционните партии на албанците, които подкрепят допитването. Опозиционната ВМРО-ДПМНЕ ще проведе протестен марш, а събрание имат и поддръжниците на решението за бойкотиране на референдума. \r\nПодкрепа за референдума ежедневно идва и от европейските лидери. Коалицията „Излез ЗА европейска Македония“ ще има гражданско събиране в Струмица, на което обръщение ще направи премиерът и лидер на СДСМ Зоран Заев, след което ще има трибуни и във Велес и Гевгели. Опозиционната ВМРО-ДПМНЕ ще проведе протестен марш в Охрид. Мероприятия в Скопие в неделя следобед имат и поддръжниците на бойкотирането на референдума. \r\nКампанията завършва в четвъртък на 27 септември в полунощ, а дотогава вносителят на референдума, в случая парламентът на Македония, ще има право да определи представител и негов заместник, които да следят работата на изборните органи от обявяването на референдума до провеждането му и обявяването на крайните резултати.  Йонислав Дочев", "date": "2018.09.23", "title": "„Фактор“ (Македония): Кампанията за референдума в Македония става по-интензивна преди началото на последната седмица до гласуването"}
{"url": "http://www.focus-news.net/news/2018/09/23/2570355/afp-zhenite-vanshni-ministri-obeshtaha-novi-perspektivi.html", "text": "Срещата на жените министри на външните работи, която беше първата по рода си, в събота обеща да внесе „женска перспектива“ към външната политика, предава  AFP . \r\nДвудневната среща, която започна в петък в Монреал и събра повече от половината висши дипломати в света от женски произход, се фокусира върху теми като превенцията на конфликтите, демократичния растеж и елиминирането на насилието на полова основа. \r\n„Тази среща представлява исторически повод“, заяви първият дипломат на Канада Кристия Фрийланд, която използва случая да обяви и създаването на първия посланик на Канада за жените, мира и сигурността. \r\n„Не става въпрос за създаването на розово гето. Точно обратното. Става въпрос за подчертаването на значението и ролята и правата на жените и момичетата по целия свят“, поясни Фрийланд. \r\nВ срещата взеха участие министри от 17 държави, включително и външният министър на България Екатерина Захариева.  Йонислав Дочев", "date": "2018.09.23", "title": "AFP: Жените външни министри обещаха нови перспективи"}
{"url": "http://www.focus-news.net/news/2018/09/23/2570354/blagoevgrad-intenziven-e-trafikat-na-izhod-na-vsichki-granichni-kontrolno-propuskatelni-na-balgaro-gratskata-granitsa.html", "text": "Интензивен е трафикът на изход на всички гранични контролно-пропускателни на българо-гръцката граница. Това съобщиха за  Радио „Фокус“ - Пирин  от ГД „Гранична полиция“.", "date": "2018.09.23", "title": "Благоевград: Интензивен е трафикът на изход на всички гранични контролно-пропускателни на българо-гръцката граница"}
{"url": "http://www.focus-news.net/news/2018/09/23/2570353/dobrich-trafikat-po-okolovrastniya-pat-na-dobrich-ot-km-7-do-km-16-se-osashtestvyava-s-povisheno-vnimanie-poradi-chastichni-remonti.html", "text": "Нормално се осъществява движението по републиканската пътна мрежа на територията на областта, предаде репортер на  Радио „Фокус“ – Варна . Пътните настилки са сухи, видимостта е добра. Продължават ремонтните дейности по част от пътната инфраструктура в областта. Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. Движението по пътя Добрич – Силистра от км 36+760 до км 38+000 и от км 99+500 до км 105+400 се осъществява с повишено внимание поради ремонтни дейности на асфалтовата настилка. Трафикът по Околовръстния път на Добрич от км 7+824 до км 16+539 също се осъществява с повишено внимание поради частични ремонтни дейности на асфалтовата настилка. \r\nМарияна ВАЛЕНТИНОВА", "date": "2018.09.23", "title": "Добрич: Трафикът по околовръстния път на Добрич от км 7 до км 16 се осъществява с повишено внимание поради частични ремонти"}
{"url": "http://www.focus-news.net/news/2018/09/23/2570357/blagoevgrad-intenziven-e-trafikat-po-glaven-pat-e-79-i-avtomagistrala-struma.html", "text": "Интензивен е трафикът по главен път Е-79 и автомагистрала „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление - Благоевград. Натоварено е и движението по второкласен път 19 Симитли - Гоце Делчев. Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание в района. Възможно е образуването на колони от автомобили на пътен възел „Симитли“ – там, където се разделят главен път Е-79 и второкласен път 19. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.23", "title": "Благоевград: Интензивен е трафикът по главен път Е-79 и автомагистрала „Струма“"}
{"url": "http://www.focus-news.net/news/2018/09/23/2570358/kyustendil-ogranicheno-e-dvizhenieto-na-tovarnite-avtomobili-po-patya-smolichano-pelatikovo-zaradi-propadane-na-patnoto-platno.html", "text": "Ограничено е движението на товарните автомобили по пътя Смоличано – Пелатиково заради пропадане на пътното платно. Въведен е обходен маршрут. Това съобщи за  Радио „Фокус” – Пирин  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nЛора КАЛЧЕВА", "date": "2018.09.23", "title": "Кюстендил: Ограничено е движението на товарните автомобили по пътя Смоличано – Пелатиково заради пропадане на пътното платно"}
{"url": "http://www.focus-news.net/news/2018/09/23/2570361/blagoevgrad-29-godishen-mazh-e-zaginal-sled-padane-ot-stroezh-v-grada.html", "text": "29-годишен мъж е загинал след падане от новострояща се сграда в града. Това съобщиха от  ОДМВР - Благоевград . Сигналът за инцидента е получен около 02.39 часа днес на тел.112. Съобщено е за това, че 29-годишен мъж от град Перник, слизайки от висок етаж на новострояща се сграда в жк. ”Ален мак” в град Благоевград е паднал в междустълбищна шахта, в резултат на което е починал. По случая е образувано досъдебно производство. Работата продължава.", "date": "2018.09.23", "title": "Благоевград: 29-годишен мъж е загинал след падане от строеж в града"}
{"url": "http://www.focus-news.net/news/2018/09/23/2570362/varna-29-godishen-e-s-opasnost-za-zhivota-sled-katastrofa-na-patya-selo-stefan-karadzha-selo-kaloyan.html", "text": "29-годишен е с опасност за живота след катастрофа на пътя село Стефан Караджа - село Калоян. Това съобщиха от  ОДМВР - Варна . Инцидентът е станал тази сутрин на пътя между селата Стефан Караджа и Калоян. Лек автомобил \"Хонда\" с 25-годишен водач от Варна е претърпял инцидент, вследствие на който е пострадал 29-годишен пътник. Пострадалият е настанен за лечение в МБАЛ „Св. Анна\" с опасност за живота. Изясняват се причините и обстоятелствата около инцидента. По случая се води досъдебно производство.", "date": "2018.09.23", "title": "Варна: 29-годишен е с опасност за живота след катастрофа на пътя село Стефан Караджа - село Калоян"}
{"url": "http://www.focus-news.net/news/2018/09/23/2570359/plovdiv-prodalzhava-kulinarnata-fiesta-vkusat-na-plovdiv.html", "text": "Кулинарната фиеста „Вкусът на Пловдив” гостува на Празници на Стария град, съвместно с пловдивските фермери. Това съобщиха от пресцентъра на  Община Пловдив . Днес е последният ден на фестивала, който започна в петък. От 11.00 до 23.00 часа всеки, посетил събитията в Стария град, ще има шанса да се наслади на множество кулинарни и питейни изкушения, богата музикална програма, творилници и работилници, демонстрации на шеф готвачи, игри и много други развлечения. Организатори на вкусния маратон са Сдружение на ресторантьорите и хотелиерите „Тракия” и фермерски пазар.", "date": "2018.09.23", "title": "Пловдив: Продължава кулинарната фиеста „Вкусът на Пловдив”"}
{"url": "http://www.focus-news.net/news/2018/09/23/2570360/patriarh-neofit-pristigna-v-tsarkvata-uspenie-bogorodichno-v-shiroka-laka-za-tarzhestvenoto-chestvane-na-140-godishninata-ot-rozhdenieto-na-balgarskiya-ekzarh-stefan.html", "text": "Негово Светейшество Българският патриарх и Софийски митрополит Неофит бе посрещнат с камбанен звън в църквата „Успение Богородично“ в Широка лъка, предаде репортер на  Радио „Фокус“ – Смолян . Той пристигна в родопското село заедно със Светия Синод на БПЦ – БП за тържественото честване на 140-годишнината от рождението на Българския екзарх Стефан. Честването се организира от Пловдивската митрополия. На събитието присъстват народните представители –д-р Даниел Дариткова и Дора Янкова, областният управител на Смолян Недялко Славов, кметът на Смолян Николай Мелемов, кметът на Чепеларе Славка Чакърова, кметът на Девин Красимир Даскалов, председателят на Общински съвет – Смолян Данчо Киряков, командирът на 101-ви Алпийски полк полковник Димитър Кацаров, директорът на Областна дирекция на МВР – Смолян ст. комисар Николай Димов представители на различни институции и много граждани. \r\nВ момента в храма „Успение Богородично“ Негово Високопреосвещенство Пловдивският митрополит Николай отслужва заупокойната св. Литургия. \r\nВ 11.00 часа Патриарх Неофит ще отслужи заупокойна молитва пред бюст-паметника на Екзарх Стефан в центъра на с. Широка Лъка. \r\nНели ГЕРГЬОВСКА", "date": "2018.09.23", "title": "Патриарх Неофит пристигна в църквата „Успение Богородично“ в Широка лъка за тържественото честване на 140-годишнината от рождението на Българския екзарх Стефан"}
{"url": "http://www.focus-news.net/news/2018/09/23/2570367/kyustendil-v-selo-shishkovtsi-se-provezhda-mezhdunarodniyat-festival-balkanska-cherga.html", "text": "Изложби и демонстрации на стари занаяти са част от Международния фестивал „Балканска черга”, който се провежда в село Шишковци. Това съобщи за  Радио „Фокус” – Кюстендил  Борислав Крумов, председател на Сдружение „Роден край” – Кюстендил. В рамките на фестивала в кюстендилското село Шишковци на едно място се събират представители от три държави – Българи, Македония и Сърбия. От 10.00 часа започна фолклорната програма на състави от трите държави. За 14.00 часа е насрочена кулинарна изложба – тестения и изделия, конкурс „Зелника на Майстора”, както и изложба и демонстрации на стари занаяти. От 16.30 часа се предвиждат демонстрация и състезание за най-сръчно рязане на дърва за огрев. Програмата предвижда и вечерни концерти. \r\nВенцеслав ИЛЧЕВ", "date": "2018.09.23", "title": "Кюстендил: В село Шишковци се провежда Международният фестивал „Балканска черга”"}
{"url": "http://www.focus-news.net/news/2018/09/23/2570366/plovdiv-zhitelite-na-nyakolko-naseleni-mesta-ot-oblastta-sa-s-narusheno-vodopodavane.html", "text": "Жителите на няколко населени места са с нарушено водоподаване, съобщиха за  Радио „Фокус“ - Пловдив  от водоснабдителното дружество, обслужващо региона. Живеещите в Пловдив в района на ул. „Хан Терелиг“ 3 и жк. „Тракия“, бл. 46, в град Асеновград в района на ул. „Гергана“ 1, в град Карлово в района на ул. „Гълъбец“ 36 ул. „Ловен парк“ са без питейна вода заради аварии на водопроводи. Без вода са и жителите на селата Тополово и Болярово. Водоподаването ще бъде възстановено след отстраняването на авариите. Жителите на селата Тополово, Болярци и ул. „Ловен парк“ в Карлово ще имат вода след 17.00 часа. \r\nМария РУСЕВА", "date": "2018.09.23", "title": "Пловдив: Жителите на няколко населени места от областта са с нарушено водоподаване"}
{"url": "http://www.focus-news.net/news/2018/09/23/2570364/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: дизайнерът и експолитик Жени Живкова, директорът на Сатиричния театър Калин Сърменов и Величка Велянова, директор на ННУК Италиански лицей.  \r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.09.23", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/09/23/2570365/smolyan-kiseloto-mlyako-chistiyat-vazduh-i-otritsatelnata-yonizatsiya-na-vazduha-sa-edni-ot-osnovnite-faktori-za-dalgoletie-v-rodopite.html", "text": "Киселото мляко, чистият въздух, изворната вода  и отрицателната йонизация на въздуха, са едни от основните фактори за дълголетие в Родопите. Този извод се оформи по време на провелия се семинар „Здраве и дълголетие“ в Момчиловци, който съпътства фестивалната програма, съобщиха  организаторите . Лектори бяха проф. д-р Игнат Игнатов, директор на Научноизследователски център по медицинска биофизика, проф.д-р днт Алберт Кръстанов, преподавател в Института по хранителни технологии в Пловдив  и д-р Никола Петров, директор на НАО „Рожен“. \r\n„За да презареди човек, на всеки шест месеца трябва да прекарва по две седмици в Родопите“. Това каза при откриването на форума председателят на Българския център за инвестиции, туризъм и развитие в Китай Иван Тодоров \r\nПроф. д-р Игнат Игнатов запозна присъстващите гости от Китай и страната ни с направено изследване на факторите за здраве и дълголетие в Община Смолян и Родопите. „Тази зона е известна с планинската вода, киселото мляко и по-високото надморско ниво (над 1000 м надморското ниво). Киселото мляко е характерна храна за Родопите. Природната планинска вода е изследвана от различни български планински извори за периода 2010-2018 г.  През 1910 г. в България са живеели 2067 столетници от 4 337 513 жители. Това са 477 столетника на милион. Най-много от тези хора са живеели в Родопите. Това са най-много столетници в Европа“, посочи той. \r\n„Българският учен Стамен Григоров намира специфичната Lactobacillus bacteria, която е свързана с ферментацията на българското кисело мляко. Заинтересован от откритието на Григоров, Нобеловият лауреат Иля Мечников в началото на XX век отбелязва, че в България живеят най-много хора над 100 г. спрямо 36 държави в изследването. Той счита, че това е директно свързано с употребата на българско кисело мляко“, каза още проф. д-р Игнат Игнатов. Той бе категоричен, че наднорменото тегло и лошите емоции са врагове на дълголетието. „За това никъде няма да срещнете злобен и дебел столетник“, каза пред присъстващите ученият. \r\nОт своя страна проф. Алберт Кръстанов говори за качествата на киселото мляко. Уникалността и българската гордост е закваската, която се е образувала с хилядолетия. Според БДС кисело мляко трябва да съдържа само мляко и закваска, но последни изследвания показват, че 60% от млечните продукти на пазара не съдържат мляко. За да се получи кисело мляко е необходимо да протече млечно-кисела ферментация, посочи професорът. „Основните микроорганизми, които участват в процеса, са два: lactobacillicus bulgaricus и streptococcus thermophilus. При липсата на една от тях киселото мляко губи своите качества и по-скоро се превръща в обикновена храна, отколкото здравословна“, каза още проф. Кръстанов. \r\nДруг благоприятстващ дълголетието фактор дълголетието и човешкото здраве е отрицателната йонизация на въздуха. За нея говори директорът на Националната астрономическа обсерватория „Рожен“. Според него най-наситен с отрицателни йони е въздухът в районите с вековни гори, водопади, големи водни площи, а най-малко в затворени помещения, офиси и места, където работят климатици. Най-много отрицателни йони във въздуха в планинските райони има сутрин и привечер. Наличието им благоприятства за повишената жизненост  на организма. Предстои да бъдат направени детайлни изследвания по темата. Това става благодарение на закупения скоро от Община Смолян и предоставен на Обсерваторията,  специализиран уред за замерване на отрицателната йонизация на въздуха. \r\nПреди научната част китайските гости се разходиха по Пътеката на дълголетието. Там те  получиха Сертификати за дълголетие, които им бяха връчени от кмета на Момчиловци Сийка Суркова и Иван Тодоров-председател на Българския център за инвестиции, туризъм и развитие в Китай.", "date": "2018.09.23", "title": "Смолян: Киселото мляко, чистият въздух и отрицателната йонизация на въздуха, са едни от основните фактори за дълголетие в Родопите"}
{"url": "http://www.focus-news.net/news/2018/09/23/2570369/smolyan-demonstratsionna-balgaro-kitayska-ferma-za-mlechni-produkti-shte-zaraboti-v-momchilovtsi.html", "text": "Символична първа копка на демонстрационна мандра „Момчиловци – Брайт\" бе направена днес в местност над родопското село. Инвестицията е българо-китайска, като се очаква тя да отвори врати идното лято. \r\nНа официалната церемония, която е част от празничната програма на Международния фестивал на киселото мляко в Момчиловци участваха представители на китайската компания Брайт дейри, която произвежда мляко с името на селото в Шанхай, зам.-министърът на туризма Любен Кънев, кметът на Смолян Николай Мелемов, кметът на Момчиловци Сийка Суркова, зам.-областният управител Владимир Гърбелов,  Иван Тодоров-председател на Българския център за инвестиции, туризъм и развитие в Китай. По стара традиция те разбиха по бутилка шампанско в кофата на багера, който направи първата копка. Това съобщиха  организаторите  на Международния фестивал. \r\nМандрата ще бъде изградена като специализирано животновъдно предприятие за производство на мляко, тип ферма за оборно пасищно отглеждане на крави. Предвижда се изграждането на сградата да е на площ 285 кв.м. , като са проектирани боксове за 40 крави, родилни такива, както за мъжки и женски телета. \\ще се отглеждат предимно животни от породата българско родопско говедо. \r\nИнвеститорите изразиха убеждението си, че новата мандра ще се радва на голям  интерес от туристи от страната и чужбина. А чистата природа е още един плюс за подобряването на качеството на продукта. Всеки посетител на мандрата ще може да види как се произвежда по автентичен начин кисело мляко и традиционни млечни продукти. Ще има възможност и да си закупи от екологичните продукти на фермата. \r\nКитайските гости днес също имаха възможност лично да опитат традиционни  мляко, сирене и кашкавал- местно производство от Момчиловци. \r\nМиналата година по време на Третия фестивал на киселото мляко  представителите на китайската компания и българските домакини, оставиха  послание за идните поколения. Капсулата на времето ще бъде поставена в  основите на сградата на новата ферма. \r\nПред гостите от азиатската държава председателят на Българския център за инвестиции, туризъм и развитие в Китай Иван Тодоров даде много висока оценка на съвместния проект. \r\n„В момента България има огромно полза от това, което се случва в Момчиловци,  тъй като брандът България не е известен толкова в Китай, колкото Момчиловци. Чрез името Момчиловци ще направим така,  че още повече да се популяризира нашата страна. Нашата цел е чрез марката Момчиловци, която е токова известна марка в Китай , да популяризираме България. Защото всеки китаец знае Момчиловци, защото млякото с това име стои на рафтовете на всеки един магазин в Китай“, каза още Тодоров. \r\nКметът на Момчиловци също изрази оптимистична прогноза за развитието на мандрата и туризма в селото. „Основата я имаме, имаме ресурсите, остава да надграждане ида посрещаме все повече туристи“, каза още тя. \r\nПредвидената инвестиция китайската компания и Българския център за инвестиции, туризъм и развитие в Китай, към момента е приблизително 200 хил.евро, но се очаква средствата, които ще се вложат в новата демонстрационна мандра, да нараснат значително.", "date": "2018.09.23", "title": "Смолян: Демонстрационна българо-китайска ферма за млечни продукти ще заработи в Момчиловци"}
{"url": "http://www.focus-news.net/news/2018/09/23/2570363/georgi-ivanov-na-30-septemvri-nyama-da-izlyaza-da-glasuvam.html", "text": "„Два пъти получих доверието на гражданите, за да не позволя промяна на конституцията с цел промяна на конституционното име, да не приемам идеи и предложения, които биха застрашили македонската национална идентичност, специфичността на македонската нация, македонския език и македонския модел на съжителство. Не отстъпвам от това мое обещание. Затова, на 30 септември няма да изляза да гласувам“, заяви президентът на Македония Георги Иванов пред Обединената македонска диаспора в американския град Детройт, съобщиха от кабинета му, предава скопският вестник  „Независен“ . \r\nИванов поясни, е съгласно член 7, ал. 3 от Закона за референдуми, никой не може да бъде задължен да гласува. Всеки гражданин, добави той, има право да реши как ще постъпи по отношение на този референдум, да излезе и да гласува, или да не излезе и да го бойкотира. \r\n„Що се отнася до мен, аз вече гласувах. Гласувах пред 27 години, на 8 септември 1991 година. Аз бях един от онези, които дадоха своя глас за Република Македония да се конституира като суверенна и независима държава, със свое име и достойнство. Не отстъпвам то това свое решение. Затова, на 30 септември няма да изляза да гласувам. Когато приех функцията на президент на Република Македония, положих свещена клетва, че ще почитам конституцията и законите. Не отстъпвам от тази своя клетва. Затова, на 30 септември няма да изляза да гласувам“, заяви македонският президент. \r\nТой поясни, че според конституцията на страната, суверенитета произлиза от гражданите и принадлежи на тях. „Не може да позволите на някого да ви вземе това право, не може да позволите някой да ви десуверенизира. Не позволявайте на някой друг да контролира вашата съвест и вашата национална гордост“, изтъкна Иванов.  Йонислав Дочев", "date": "2018.09.23", "title": "Георги Иванов: На 30 септември няма да изляза да гласувам"}
{"url": "http://www.focus-news.net/news/2018/09/23/2570371/gd-granichna-politsiya-intenziven-e-trafikat-na-dunav-most-2-kakto-i-na-balgaro-gratskata-granitsa.html", "text": "Интензивен е трафикът на „Дунав мост 2“, както и на българо-гръцката граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 10.00 часа. На българо-гръцката граница трафикът е интензивен на всички гранични контролно-пропускателни пунктовe на изход. На българо-румънската граница на ГКПП „Дунав мост 2“ трафикът е интензивен на вход и на изход за товарни автомобили. На българо-сръбската, българо-македонската и българо-турската граница  трафикът е нормален на всички гранични контролно-пропускателни пунктовe.", "date": "2018.09.23", "title": "ГД „Гранична полиция“: Интензивен е трафикът на „Дунав мост 2“, както и на българо-гръцката граница"}
{"url": "http://www.focus-news.net/news/2018/09/23/2570370/mrrb-obnoveni-sa-1-364-mnogofamilni-zhilishtni-sgradi-po-natsionalnata-programa-za-energiyna-efektivnost.html", "text": "От старта на Националната програма за енергийна ефективност на многофамилни жилищни сгради до края на август тази година са обновени 1 364 от общо 2 022 сгради със сключени договори за целево финансиране с Българската банка за развитие. Продължава работата по останалите участващи в програмата сгради. Това съобщиха от пресцентъра на  Министерство на регионалното развитие и благоустройството . По 336 блока се изпълняват строително-монтажни дейности, а другите предстои да бъдат санирани.  \r\nНай-много завършени сгради има в областите Бургас (181), Благоевград (169) и Хасково (137). Сред общините се открояват центровете на тези области, а също и Стара Загора и Пазарджик. \r\nВ община Бургас са обновени 161 сгради, по 40 се работи, а 4 са със стартирали дейности по техническо обследване. Сключените договори за целево финансиране в общината са 205. \r\n138 са завършените сгради в община Благоевград. По пет сгради се извършват строително-монтажни дейности. Те са последните в общината със сключени договори за целево финансиране. \r\nВ община Хасково са сключени договори за целево финансиране със 111 сдружения на собственици. Енергийноефективни мерки вече са въведени в 71 жилищни многофамилни сгради, още 6 са в изпълнение, а 24 са със стартирали дейности по техническо обследване.  \r\nВ Стара Загора са въведени в експлоатация 68 сгради и се работи по 7, като след тяхното завършване в общината ще са обновени всички сгради, одобрени за участие в програмата.  \r\nВ Пазарджик са завършени всички 41 сгради със сключени договори за целево финансиране.  \r\nИнформация за напредъка в изпълнението на Националната програма за енергийна ефективност на многофамилни жилищни сгради може да бъде намерена на интернет страницата на МРРБ.", "date": "2018.09.23", "title": "МРРБ: Обновени са 1 364 многофамилни жилищни сгради по  Националната програма за енергийна ефективност"}
{"url": "http://www.focus-news.net/news/2018/09/23/2570350/v-tsentralnoto-mitnichesko-upravlenie-shte-se-provede-brifing-vav-vrazka-sas-zapechatanite-danachni-skladove-v-rayona-na-karnobat.html", "text": "В 11.00 часа днес в сградата на Централно митническо управление (на ул. „Г. С. Раковски“ 47) заместник-директорът на Агенция „Митници“ Юлиан Мирков ще даде брифинг, на който ще бъде изложено становището на Агенцията по казуса с данъчните складове в района на Карнобат, които бяха запечатани. Това съобщиха от пресцентъра на  Агенция „Митници“ . В брифинга ще вземат участие и Светла Генова, директор на Дирекция „Акцизна дейност и методология“, както и експерти от ЦМУ.", "date": "2018.09.23", "title": "В Централното митническо управление ще се проведе брифинг във връзка със запечатаните данъчни складове в района на Карнобат"}
{"url": "http://www.focus-news.net/news/2018/09/23/2570373/tass-spored-anketno-prouchvane-germanskite-grazhdani-schitat-angela-merkel-za-nay-golyamata-gordost-na-stranata.html", "text": "Гражданите на Германия определиха канцлера Ангела Меркел за най-голямата гордост на страната. Това сочат данни от анкетно проучване, проведено от социологическия институт „Infratest dimap“, по поръчка на германския национален ежедневник „Welt am Sonntag“, предава  ТАСС . \r\nСпоред анкетата, за Меркел са гласували 16 процента от респондентите. В първата петорка влизат и бившите канцлери Хелмут Шмит (11 процента), Вили Бранд (6 процента) и Хелмут Кол (6 процента). На пето място са намира настоящият президент на страната Франк-Валтер Щайнмайер (5 процента). \r\nКакто уточнява вестникът, в анонимната телефонна анкета са взели участие 1047 германски граждани. Те са били помолени да посочат до три имена на „представители на политиката, икономиката, науката, спорта или културата, с които може особено да се гордеят заради значението им (за Германия) в миналото и настоящето“. Забележително е, че 49 процента от всички посочени имена са на политици.  Йонислав Дочев", "date": "2018.09.23", "title": "ТАСС: Според анкетно проучване германските граждани считат Ангела Меркел за най-голямата гордост на страната"}
{"url": "http://www.focus-news.net/news/2018/09/23/2570372/144-obucheniya-sa-provedeni-v-tehnicheskiya-ucheben-tsentar-na-chez-za-edna-godina-a-2000-sa-preminali-prez-uchebnata-baza-ot-otkrivaneto-na-tsentara-prez-septemvri-2017-g.html", "text": "144 обучения бяха проведени в Техническия учебен център на ЧЕЗ Разпределение България за една година. Това съобщиха от пресцентъра на  ЧЕЗ . 2000 преминаха през модерната учебна база, откакто центърът отвори врати през септември 2017 г. Курсовете водиха 53 лектори, професионалисти в сферата на енергетиката в България. \r\nТехническият учебен център на ЧЕЗ Разпределение е лицензиран за извършване и удостоверяване на професионално обучение и придобиване на степен на професионална квалификация съгласно Закона за професионалното образование и обучение по 8 професии и 12 специалности. Той предлага изключителна възможност за пълно практическо обучение в единствения по рода си в Западна България полигон с макет на електроразпределителната мрежа и напълно оборудвани учебни зали. Провежданите обучения дават възможност за квалификация и преквалификация както на служители на дружеството, така и на външни лица. \r\n„Учебният център към дружеството беше създаден с изключително желание и сме доволни да определим първата година от неговата работа като успешна. В него могат да бъдат намерени решения за избор на професия и развитие на кариерата в електроенергетиката и да бъдат проведени обучения в бизнес среда. Ще се стараем през следващата година да увеличим приноса ни към утвърждаването на добри практики в сферата на професионалното образование в България“, каза Виктор Станчев, главен оперативен директор на ЧЕЗ Разпределение България.  \r\nВ партньорство с образователните институции в центъра се приемат и групи от ученици и студенти от профилирани учебни заведения, предлагат се фирмени и индивидуални обучения, повишава се квалификацията на служителите на дружеството и се създават единни стандарти за работа, които да водят до европейско качество на обслужването в сектора.  \r\nТехническият учебен център към ЧЕЗ Разпределение България се намира в София, на адрес: ул. „Адам Мицкевич“ 2А. Повече информация във връзка с предлаганите обучения може да бъде получена на e-mail meglena.velinova@cez.bg.", "date": "2018.09.23", "title": "144 обучения са проведени в Техническия учебен център на ЧЕЗ за една година, а 2000 са преминали през учебната база, от откриването на центъра през септември 2017 г."}
{"url": "http://www.focus-news.net/news/2018/09/23/2570376/dvama-dushi-sa-zaginali-19-sa-raneni-pri-katastrofi-prez-izminaloto-denonoshtie-v-stranata.html", "text": "19 души са ранени при катастрофи през изминалото денонощие, съобщиха от пресцентъра на  МВР . В страната са станали 14 пътнотранспортни произшествия, при които има двама загинали. На територията на столицата са станали 33 леки и два тежки пътни инцидента, при които има двама ранени.", "date": "2018.09.23", "title": "Двама души са загинали, 19 са ранени при катастрофи през изминалото денонощие в страната"}
{"url": "http://www.focus-news.net/news/2018/09/23/2570368/ditmir-bushati-albaniya-podkrepya-dialoga-mezhdu-sarbiya-i-kosovo.html", "text": "Албания безрезервно подкрепя „добре установения“ диалог между Сърбия и Косово, заяви албанският министър на външните работи Дитмир Бушати, предава скопското електронно издание  „Локално“ . \r\n„Подкрепяме безрезервно диалога между Косово и Сърбия. Смятаме, че процесът трябва да нормализира тези отношения и да доведе до взаимно признаване“, заяви той. \r\n„Чрез този процес е необходимо да се изгради вътрешен консенсус в Косово“, поясни Бушати. \r\nВъншният министър изтъкна, че Албания ще подкрепи една добре установена платформа за диалога и добави, че Албания и Косово имат „взаимна комуникация и сътрудничество“, когато става въпрос за диалога между Белград и Прищина. \r\n„Няма да е честно от страна на Тирана да заеме позиция за разговори, които не са превърнати в платформа или добре формулирани идеи“, допълни Бушати. \r\nЗапитан относно идеята за „размяна на северната част на Митровица за Прешвската долина“, той заяви, че никога не е чувал за отделяне на територии от Косово.  Йонислав Дочев", "date": "2018.09.23", "title": "Дитмир Бушати: Албания подкрепя диалога между Сърбия и Косово"}
{"url": "http://www.focus-news.net/news/2018/09/23/2570377/pazardzhik-na-ploshtad-konstantin-velichkov-shte-se-provede-protest-protiv-proportsionalnoto-uvelichavane-na-taksata-za-bitovi-otpadatsi.html", "text": "В града се организира протест против пропорционалното увеличаване на такса смет, предаде репортер на  Радио „Фокус“ - Пазарджик . Организаторите на протеста са го обявили в социална мрежа, като началото е днес от 11.00 часа на площад „Константин Величков“ (Тортата). Преди дни Общината предложи увеличаване на таксата за битови отпадъци. За жилищните блокове, намиращи се в различните зони на областния град увеличението е както следва: за първа зона и апартамент от 40 кв. м – с 12.31 лева, за жилище от 60 кв. м – с 18.47 лева, за апартамент от 100 кв. м – с 30.78 лева. За втора и трета зони увеличението е малко по-ниско. За къщите, намиращи се в различните зони на Пазарджик, също се предвижда увеличение на таксата за битови отпадъци в зависимост от квадратурата им. В първа зона при 40 кв. м жилище, увеличението е с 10.18 лева, при 60 кв. м – с 15.27 лева, а при 100 кв. м – с 25.45 лева. В населените места от общината също се предвижда увеличаване на таксата за битови отпадъци. В мотивите за предлаганото увеличение се посочва, че разходите по План-сметката за Такса битови отпадъци (ТБО) за 2019 година са 11 392 642 лева, които са значително повече от облога и от очакваните постъпления през следващата година. \r\nРадослава МУРДЖЕВА", "date": "2018.09.23", "title": "Пазарджик: На площад „Константин Величков“ ще се проведе протест против пропорционалното увеличаване на таксата за битови отпадъци"}
{"url": "http://www.focus-news.net/news/2018/09/23/2570380/kathimerini-izbuhnal-e-pozhar-v-universiteta-na-ostrov-krit.html", "text": "Сериозни усилия полагат пожарникарите на остров Крит, след като в неделя, около 08:00 часа местно време, е избухнал пожар на територията на университета в Крит близо до пристанището в Ираклио, предава електронното издание на гръцкия вестник  Kathimerini . \r\nДвадесет и осем пожарникари са пристигнали на мястото, докато властите са помолили екипите на Националния център за първа помощ да бъдат в готовност, след като гъст черен дим се е издигнал над района, а пожарът се е насочил към болницата „Венизелейо“. \r\nПолицията блокира достъпа до университета и евакуира студентите, които към този момент са били на територията на университета. \r\nСпоред гръцката агенция „АНА-МПА“ сградата, в която пожарът е пламнал, не се използва. Причината за пожара все още е неясна.  Йонислав Дочев", "date": "2018.09.23", "title": "Kathimerini: Избухнал е пожар в университета на остров Крит"}
{"url": "http://www.focus-news.net/news/2018/09/23/2570378/anadolu-agency-irlandiya-mozhe-i-da-priznae-palestina-ako-pregovorite-prodalzhat-da-se-provalyat.html", "text": "Ирландия може и да признае Палестина като независима държава, ако преговорите за двудържавно решение с Израел продължат да се провалят, заяви министърът на външните работи на страната Саймън Ковъни в събота, предава  Anadolu Agency . \r\nТой направи коментара си по време на съвместна пресконференция в Дъблин с гостуващия палестински външен министър Рияд Ал Малики, който придружаваше президента на автономията Махмуд Аббас. \r\n„Направихме избор да не признаваме официално държавата Палестина засега“, заяви Ковъни, цитиран от „Irish Times“. \r\n„Но ако тази безнадеждност в диалога продължи, ще бъдем принудени да преразгледаме тази наша позиция по очевидни причини, тъй като мисля, че и много други държави в Европа ще го направят“, добави той. \r\nСпоред Ковъни Ирландия вече се е ангажирала с признаването на палестинска държава като част от мирния процес. Въпреки това, ако преговорите между Палестина и Израел продължат да се оказват безплодни, „може и да се наложи да забравим втората част от това“. \r\nАл Малики и Аббас бяха в Дълбин в събота и се срещнаха също с министър-председателя Лео Варадкар, както и президента Майкъл Хигинс. След това те ще отпътуват за Ню Йорк, за да присъстват на Общото събрание на ООН през следващата седмица. \r\nОчаква се Аббас да се обърне към международната общност с призив да спаси двудържавното решение в израело-палестинския конфликт или напълно да се откаже от него.  Йонислав Дочев", "date": "2018.09.23", "title": "Anadolu Agency: Ирландия може и да „признае“ Палестина, ако преговорите продължат да се провалят"}
{"url": "http://www.focus-news.net/news/2018/09/23/2570379/gabrovo-pozhar-e-goryal-v-apartament-na-ul-petar-mihov-nyama-postradali.html", "text": "Пожар е горял в апартамент на ул. „Петър Михов“, няма пострадали. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Съобщението за пожара на ул. „Петър Михов“ в града е получено в 17.38 часа вчера. При инцидента е унищожено домашно имущество и са опушени стените на жилището. Причина за пожара е неправилно ползване на нагревателен уред. При ликвидирането на произшествието са участвали 2 противопожарни автомобили и 6 пожарникари от Районната пожарна служба в Габрово. \r\nМария НЕДЕВА", "date": "2018.09.23", "title": "Габрово: Пожар е горял в апартамент на ул. „Петър Михов“, няма пострадали"}
{"url": "http://www.focus-news.net/news/2018/09/23/2570381/sofiya-praznik-na-nadezhdata-shte-se-sastoi-v-obradovskiya-manastir-sv-vmchk-mina-v-kv-benkovski.html", "text": "Празник на надеждата ще се състои в Обрадовския манастир „Св. вмчк Мина“ в кв. „Бенковски“ след неделната света Литургия от 13.00 часа, предаде репортер на  Агенция „Фокус“ . Празникът се провежда за дванадесета поредна година в манастира „Св. Мина“ в кв. „Бенковски“ в първата неделя след големия християнски празник на Вяра, Надежда Любов и София. На него се отправят молитви, за да се сбъднат всички просби за  мечтани рожби, да бъде благополучие и здраве в семействата, да има успех и  мисията на МБАЛ „Надежда“, работеща в това направление.   \r\nНикола ПЕТКОВ", "date": "2018.09.23", "title": "София: Празник на надеждата ще се състои в Обрадовския манастир „Св. вмчк Мина“ в кв. „Бенковски“"}
{"url": "http://www.focus-news.net/news/2018/09/23/2570384/stara-zagora-shofyorite-da-se-dvizhat-s-povisheno-vnimanie-po-avtomagistrala-trakiya-ot-km-168-do-km-208-poradi-postavyane-na-vertikalna-signalizatsiya.html", "text": "Шофьорите да се движат с повишено внимание по автомагистрала „Тракия“ от км 168 до км 208 в двете посоки поради поставяне на вертикална сигнализация. Това съобщиха от пресцентъра на  Агенция „Пътна инфраструктура“ .", "date": "2018.09.23", "title": "Стара Загора: Шофьорите да се движат с повишено внимание по автомагистрала „Тракия“ от км 168 до км 208 поради поставяне на вертикална сигнализация"}
{"url": "http://www.focus-news.net/news/2018/09/23/2570375/smolyan-17-godishnoto-momiche-specheli-konkursa-kralitsa-na-kiseloto-mlyako-v-ramkite-na-chetvartiya-mezhdunaroden-festival-na-kiseloto-mlyako-v-selo-momchilovtsi.html", "text": "17-годишното момиче спечели конкурса „Кралица на киселото мляко“ в рамките на четвъртия Международен фестивал на киселото мляко в село Момчиловци. Това съобщиха  организаторите на фестивала . Любослава Аспарухова от Благоевград е новата „Мис Родопи“ – Кралица на киселото мляко 2018. 17-годишното момиче спечели конкурса за красота, който е част от официалната програма на четвъртият Международен фестивал на киселото мляко, който се провежда в смолянското село Момчиловци в битка с 16 красавици. Тя получи короната от миналогодишната победителка в конкурса Славена Георгиева, а ваучерът от 3 000 лв. бе връчен на победителката от Лиу Пин, изпълнителен директор на корпорация „Брайт фууд“, която произвежда кисело мляко с марката „Момчиловци“ в Китай.  \r\nПърва подгласничка на Кралицата на киселото мляко и титлата „Мис Чар“ получи Виктория Учикова от Пловдив. 17-годишното момиче получи наградата си от председателя на борда на директорите на „Брайт Деъри“ Пу Шаохуа.  \r\nЖурито определи титлата „Мис Фитнес“ и втора подгласничка на победителката да бъде, Теодора Суркова от Момчиловци, като тя получи короната си от председателя на Българския център за инвестиции, туризъм и развитие в Китай Иван Тодоров.  \r\nТрета подгласничка и носител на титлата „Мис Мъдрост“, е София Пеева от Пловдив, като наградата ѝ бе връчена от зам.-министъра на туризма Любен Кънчев. \r\nТитлата  \"Мис приятелство\" в конкурса, е за  Сияна Янчева. 18 – годишното момиче от Момчиловци получи най-много гласове от публиката и с това заслужи короната, която й бе връчена от кмета на селото домакин, Сийка Суркова. \r\nПобедителката и нейните три подгласнички ще получат възможността да посетят Китай, по програма за популяризиране на киселото мляко и неговите уникални качества. Награденият фонд на Националния конкурс бе в размер на 8 000 лв.", "date": "2018.09.23", "title": "Смолян: 17-годишното момиче спечели конкурса „Кралица на киселото мляко“ в рамките на четвъртия Международен фестивал на киселото мляко в село Момчиловци"}
{"url": "http://www.focus-news.net/news/2018/09/23/2570386/ministar-lilyana-pavlova-s-postoyanstvo-i-sila-tryabva-da-davame-otpor-na-falshivite-novini-samo-taka-te-mogat-da-izcheznat-ot-zhivota-ni.html", "text": "„Възмутителна и грозна лъжа написа за мен още един сайт - informiran.net. Приписва ми абсурдното, напълно немислимо и невярно твърдение, че за поредна година не съм уважила Деня на Независимостта на България“. Това казва министър Лиляна Павлова в своя позиция по повод публикация в електронната медия, съобщиха от пресцентъра на  Министерство за Българското председателство на Съвета на ЕС 2018 . В позицията на министър Павлова се казва още:  \r\n„Това се случва само 24 часа след предходната лъжа, която категорично опровергах в N-тия на брой сайт у нас, фабрикуващ фалшиви новини. Те нямат нищо общо с реалността, но се появяват с целта да петнят името на българите, които всеки ден работят за по-доброто бъдеще на нашата държава и на Европа, от която сме неизменна част.  \r\nЛъжата, публикувана в informiran.net вчера, се появява точно след като използвайки силата на социалните медии, се обърнах с цялото си сърце към всички българи, за да им честитя 110-годишнината от обявяването на Независимостта - денят, в който България отново се връща като пълноправен член на европейското семейство. В личния си профил във фейсбук подчертах, че „с този акт нашите предшественици показват на Европа и света, че страната ни ще отстоява докрай осъществяването на националните идеали за обединение и възход“. А думите от Манифеста за обявяването на Независимостта - „винаги миролюбив, моят народ днес копнее за културен и икономически напредък; в това отношение нищо не бива да спъва България; нищо не трябва да пречи за преуспяването ѝ”, звучат актуално и днес.  \r\nПак от социалните медии днес отново призовавам всеки ден с постоянство и сила да даваме отпор на фалшивите новини и ясно да сочим с пръст сайтове, разпространяващи откровени лъжи! Само така те могат да изчезнат от живота ни!“", "date": "2018.09.23", "title": "Министър Лиляна Павлова: С постоянство и сила трябва да даваме отпор на фалшивите новини, само така те могат да изчезнат от живота ни"}
{"url": "http://www.focus-news.net/news/2018/09/23/2570389/sport-balgariya-bez-shans-za-shestitsata-na-mondial-2018.html", "text": "Волейболистите от националния отбор на България нямат теоретичен шанс да се класират за финалната шестица на Световното първенство в Италия и България. Това стана ясно след края на всички срещи в групите от втората фаза на Мондиал 2018 и предвид последните мачове днес.  \r\nКъм момента България е на второ място в Група G с 4 победи, 3 загуби и 12 точки. На българските \"лъвове\" им предстои последен мач в групата с Канада днес и в най-добрия случай, при победа с 3:0 или 3:1 гейма, ще завършат на второто място с 5 успеха, 3 поражения и 15 точки, които не стигат за участие на финалите в Торино.", "date": "2018.09.23", "title": "Спорт: България без шанс за шестицата на Мондиал 2018"}
{"url": "http://www.focus-news.net/news/2018/09/23/2570390/pazardzhik-vtori-den-prodalzhava-osmoto-izdanie-na-natsionalniya-festival-na-keshkeka-v-selo-radilovo.html", "text": "Втори ден продължава Осмото издание на Националния фестивал на кешкека в село Радилово, предаде репортер на  Радио „Фокус” – Пазарджик . С демонстрация как се вари кешкек започнаха проявите в днешния ден. Легенда за кешкека, обичаи и фолклор, както и презентация „Здравословно хранене с булгур” са част от акцентите включени през двата дни на фестивала. На изложба базар се предлагат храни, земеделски продукти и сувенири, които посетителите могат да закупят и опитат. На събитието има и млади и стари хора, които се запознаха с начина на приготвяне на митичното ястие кешкек и легендата за него. Посетителите днес ще имат възможността да се насладят на концерта на ансамбъл „Зора“ в село Радилово. В 12.30 часа е закриването на фестивала. \r\nРадослава МУРДЖЕВА", "date": "2018.09.23", "title": "Пазарджик: Втори ден продължава Осмото издание на Националния фестивал на кешкека в село Радилово"}
{"url": "http://www.focus-news.net/news/2018/09/23/2570393/bivshiyat-premier-na-makedoniya-lyubcho-georgievski-v-intervyu-za-radio-svobodna-evropa-nyama-da-imame-shans-za-po-dobar-dogovor-s-gartsiya.html", "text": "Иронията на историята и съдбата е, че сега онези, които тогава не ми позволиха да реша въпроса за името, самите те го решават и то по много по-тежък начин, заяви бившият министър-председател на Македония Любчо Георгиевски в неделното интервю на  „Радио Свободна Европа“ , което Агенция „Фокус“ представя без редакторска намеса. \r\nГосподин Георгиевски, Вие и основателите на ВМРО-ДПМНЕ призовавате гражданите да излязат и да гласува със „За“ на референдума. Защо според вас е важно гражданите да дадат своя глас „за“? Не трябва да забравяме, че ако пропадне референдумът ние и занапред ще останем БЮРМ, защото, като за начало, не вярвам че вече ще има смели македонски политици, които ще влязат в тази битка, а смятам и че международната общност тотално ще се охлади по този въпрос, така че наистина мисля че това е шансът, който трябва да се използва. Не трябва да се гледа партийно на този проблем, затова и аз се съгласих да съм част от един списък с хора, които имат познато минало във ВМРО, история и се надявам, че и мен ще ме припознаят като ВМРО-ДПМНЕ от едно време. Ето, да призовем и част от онези гласоподаватели, които са към ВМРО-ДПМНЕ, както и такива на други политически партии, че това е един наднационален въпрос и когато аз съм говорил за този въпрос в миналото, винаги съм постъпвал така – сякаш това е работа, която цяла Македония трябва да свърши заедно. \r\nДали вие ще гласувате на референдума? Да, аз ще гласувам. Искам да припомня, че аз съм политикът, който първи отвори този въпрос, смело, както днес този въпрос го решава господин Заев. Ще припомня, че още през 2000 година, когато бях премиер, имаше опит с господин Симитис да решим проблема тъкмо с това име, Северна и Горна Македония. За щастие това беше само за международна употреба, не трябваше да бъде за вътрешна употреба и не мога да не си спомня, че главни противници бяха тогавашното ръководство на СДСМ и журналистите, които бяха около тях. По ирония на историята и съдбата сега онези, които тогава не ми позволиха да го реша, самите те решават въпроса и то по много по-тежък начин. Аз, като политик, имам една последователност през изминалите 15-20 години по този въпрос и наистина винаги съм подчертавал, че в това няма нищо трагично, че това няма никаква връзка с идентичността и онези, които искат да пренесат дискусията в тази посока и най-малкото в десет интервюта съм казвал, че ще дойде ден, в който ще трябва ние да решим този проблем. На мен ми е мило, защото днес тази инициатива се води от господин Заев и ще ми бъде жал, ако пропадне, защото това наистина е въпрос, който ще остане отново затворен в следващите десетилетия. А ако въпросът пропадне и ние нищо не решим, значи ще си останем БЮРМ и всички колективно ще си повтаряме, че не сме БЮРМ, а фактите говорят, че три десетилетия вече живеем с това име. \r\nСпоменавате начина на употреба на термина. Проблем ли е, че той ще бъде и за вътрешна употреба? Ако беше само за международна употреба, това наистина щеше да бъде идеален компромис. На мен ми е жал, че много политици в Македония, включително и аз, се натъкнахме на малка съпротива от опозицията и определени медийни кръгове, които се опитваха да отправят обиди, когато искахме да решим проблема. А някои дори не искаха, да речем предишната власт 11 години нямаше намерение да реши нищо. Ако добре разбирам тези послания, които идват от противниците на този договор, те казват, че ако е бил само за международна употреба, ся щели да го приемат, а в същото време 11 години правиха проблеиа и то тогава, когато беше само за международна употреба. Тук идва въпросът какво е патриотизмът? Аз всеки ден слушам един бивш премиер и един бивш външен министър, които твърдят, че са отказали по-добър договор отколкото този, който е подписан от Заев и Димитров. Сега поставям въпроса, това ли е патриотизмът – да сте имали по-добър договор за Македония, а заради своя личен интерес или заради пет процента повече рейтинг, да не приемете по-добър договор за Македония. Аз смятам, че това говори негативно за един политик.  Йонислав Дочев", "date": "2018.09.23", "title": "Бившият премиер на Македония Любчо Георгиевски в интервю за „Радио Свободна Европа“: Няма да имаме шанс за по-добър договор с Гърция"}
{"url": "http://www.focus-news.net/news/2018/09/23/2570394/natsionalna-kompaniya-industrialni-zoni-i-vazmozhnostite-za-investitsii-v-balgariya-byaha-predstaveni-na-dva-biznes-foruma-vav-vietnam.html", "text": "„Национална компания индустриални зони“ ЕАД и възможностите за инвестиции в България бяха представени от изпълнителния директор на НКИЗ Антоанета Барес на два Българо-виетнамски бизнес форума във Виетнам – в Ханой и в Хошимин. Това съобщиха от пресцентъра на  „Национална компания индустриални зони“ ЕАД . Официалната българска делегация във Виетнам бе ръководена от министъра на икономиката Емил Караниколов. \r\nЧрез механизъм за сътрудничество между двете държави България може да е врата на виетнамските стоки към Европа, посочи министър Караниколов на среща с вицепремиера по икономическите въпроси на Виетнам Ван Дон Хюе. По време на разговора Караниколов заяви, че България би подкрепила стимули за виетнамския бизнес, за да се насърчи търговията и инвестициите между двете страни. \r\n„Българската страна е готова да окаже подкрепа на виетнамски фирми, които желаят да инвестират в България в сектори, в които имаме традиционни предимства и такива, които осигуряват висока добавена стойност и повишена конкурентоспособност на икономиката“, заяви министър Караниколов на откриването на Българо-виетнамския бизнес форум в Ханой. \r\nИкономическият министър подчерта, че посещението му в азиатската страна цели да засили диалога и да активизира търговско-икономическите отношения между двете страни. Той изрази категоричност по отношение на подкрепата на България към динамичния ход на преговорите по сключването на Споразумение за свободна търговия (ССТ) между Европейския съюз и Виетнам. \r\n„Такава подкрепа демонстрираме и днес за възможно най-скорошно подписване на това Споразумение, което ще изпрати силен сигнал за единодействието между Европа и Азия като цяло“, каза още той. \r\nНа бизнес форумите в столицата Ханой и в Хошимин, най-големия икономически и бизнес център на Виетнам, българските компании имаха възможност да представят качествени и конкурентни стоки и услуги на виетнамския пазар, както и да реализират съвместни проекти и инвестиции.", "date": "2018.09.23", "title": "„Национална компания индустриални зони“ и възможностите за инвестиции в България бяха представени на два бизнес форума във Виетнам"}
{"url": "http://www.focus-news.net/news/2018/09/23/2570382/toma-bikov-gerb-davame-poredna-preskonferentsiya-zaradi-absolyutno-bezpardonnoto-lagotene-na-g-zha-ninova.html", "text": "Даваме поредна пресконференция заради абсолютно безпардонното лъготене на г-жа Нинова. Това каза народният представител от ПГ на ГЕРБ Тома Биков, предаде репортер на  Агенция „Фокус“ . „Пресконференцията ни е породена за пореден път от абсолютно безпардонното лъготене на г-жа Нинова. Това не е политически сблъсък. Това е сблъсък на една лидерка на втората по сила партия и реалността. В ЕП нашите евродепутати гласуваха против декларацията, която призовава за отнемане на гласа на Унгария. Направиха го от принципни причини.  Нито една държава, член на ЕС не може да бъде с отнет глас. Това не е европейска политика“, заяви Биков. Той припомни, че на оперативно заседание правителственото ни е взело решение за изработване на позиция, когато този въпрос бъде поставен в Съвета на ЕС. „Тази позиция да бъде в същата посока, в която са гласували и нашите евродепутати, включително така е гласувал и евродепутата на „Обединени патриоти““, каза още той.  Агенция „Фокус“  припомня, че на 12 септември Европейският парламент одобри доклад, който отчита „постоянна заплаха за върховенството на закона в Унгария“, включващо ограничаване права и свободи на гражданите, налагане на цензура в медийната среда, съмнения за злоупотреби с европейски средства, застрашаване на демократичността - и може да задейства наказателна процедура срещу страната по чл. 7 от договора за ЕС за лишаването й от права на глас в ЕС. „За“ документа гласуваха 448 евродепутати, 197 бяха „против“, а 48 се въздържаха. След решението на ЕП Унгария обяви, че обмисля правни действия срещу него, а Полша и Чехия заявиха, че ще блокират всякакви опити Будапеща да бъде лишена от глас в ЕС. Процедурата по чл. 7 бе задействана за пръв път в края на 2017 г. срещу Полша.", "date": "2018.09.23", "title": "Тома Биков, ГЕРБ: Даваме поредна пресконференция заради абсолютно безпардонното лъготене на г-жа Нинова"}
{"url": "http://www.focus-news.net/news/2018/09/23/2570383/ria-novosti-izrael-e-narushil-sporazumenie-s-rusiya-sled-kato-e-informiral-po-kasno-za-napadenieto-nad-siriya.html", "text": "Израелските Военновъздушни сили са информирали своите руски колеги за планираното нападение над сирийски индустриални цели на 17 септември в момента на началото на атаките, а не предварително, като по този начин са нарушили споразумението от 2015 година за предотвратяване на инциденти по въздух, съобщи говорителят на министерството на отбраната на Русия Игор Конашенков, предава  РИА Новости . \r\n„Информирайки руската страна за провеждането на своята операция, израелските сили, в нарушение на договореностите, са действали не предварително, а едновременно с началото на ударите. Данните за действията им са преки нарушения на руско-израелските споразумение от 2015 година за предотвратяването на инциденти между нашите въоръжени сили в Сирия“, заяви Конашенков по време на брифинг.  Йонислав Дочев", "date": "2018.09.23", "title": "РИА Новости: Израел е нарушил споразумение с Русия, след като е информирал по-късно за нападението над Сирия"}
{"url": "http://www.focus-news.net/news/2018/09/23/2570388/georgi-svilenski-bsp-ima-trima-novi-ministri-no-ne-i-promyana-v-politikata-na-pravitelstvoto.html", "text": "Има смяна на трима министри, без да има смяна на политиката. Това каза Георги Свиленски, зам.-председател на ПГ на „БСП за България\", пред БНР, съобщиха от пресцентъра на  НС на БСП . Той посочи, че на новоизбраните министри не им бе дадена думата в Народното събрание да обяснят как смятат да управляват съответните министерства оттук нататък, което е показателно, че политиката остава същата. „Това го заяви и предшественикът на сегашния вътрешен министър, който каза: „г-н Маринов ще продължи същата политика, която водих и аз\", подчерта народният представител. Свиленски припомни, че през месец януари БСП поиска вот на недоверие към правителството по тема корупция, а именно тя бе в основата на трагичните инциденти. „Самото правителство и министри не знаят как да управляват държавата. Доказателство за това е, че Борисов не е успял да изкара цял мандат\", заяви Свиленски. \r\n„БСП предложи намаление на ДДС на хляба и хлебните произведения на 5%, а от другата страна, правителството обяснява как ще се моли на търговските вериги да слагат по-малка печалба\", коментира Георги Свиленски. Той каза, че вместо да се използват управленски инструменти и да се предприемат управленски действия и решения, се отива на някаква пазарлъци. „Това е поредното доказателство, че правителството не може да управлява държавата\", убеден е той. \r\nЗа проекта „Визия за България\" Георги Свиленски коментира, че народните представители от БСП непрекъснато се срещат с българските граждани. „Хората са единодушни, че е крайно време в България да има документ като Визията, да има обединение около нова програма за развитие на държавата\", добави той. Народният представител припомни, че това е надпартиен документ, който, в същността си, цели да бъде протегната ръка за разговор в обществото: „Радвам се, че толкова много хора внимателно и отговорно са прочели Визията и споделят с нас и плюсовете, и минусите, дори отправят препоръки, които ние много внимателно вземаме под внимание\".  \r\nПо темата Административнопроцесуален кодекс Свиленски обясни, че народните представители имат правото да сезират и са сезирали Конституционния съд. „Този, вече приет закон, ощетява всички български граждани и това не го разбраха само управляващите\", аргументира се народният представител. Той допълни, че законът, в този му вид, лишава българските граждани от административно производство.  \r\nГеорги Свлиненски коментира, че номинацията на Янаки Стоилов за Конституционния съд е обсъждана и приета в рамките на парламентарната група. „Не вярвам да има по-добра и сполучлива кандидатура от тази на г-н Янаки Стоилов, тъй като той познава в детайли Конституцията и знае как да я защитава\", каза Георги Свиленски.  \r\nПо казуса с Унгария зам.-председателят на ПГ на „БСП за България\" обясни, че най- важна е позицията на българския премиер, тъй като той има правото да гласува в Съвета на Европа. „Притеснително е двойнственото му поведение. В България говори едно, в Европа друго. Това е характерно за Бойко Борисов, но проблемът е, че това не остава незабелязано и от другите държави\", заключи Георги Свиленски.", "date": "2018.09.23", "title": "Георги Свиленски, БСП: Има трима нови министри, но не и промяна в политиката на правителството"}
{"url": "http://www.focus-news.net/news/2018/09/23/2570391/agentsiya-mitnitsi-iska-udalzhavane-na-sroka-v-koyto-skladovete-kray-karnobat-da-badat-zatvoreni.html", "text": "В момента е внесено искане в районен съд Карнобат от Агенция \"Митници\" за удължаване на срока на обезпечителните мерки. Все още нямаме резултат като решение на съда по това искане. Това каза пред журналисти зам.-директорът на Агенция „Митници” Юлиян Мирков по време на брифинг, на който беше изложено становището на Агенцията по казуса с данъчните складове в района на Карнобат, предаде репортер на  Агенция „Фокус“ . Искането на Агенцията е складовете да останат запечатани за още 60 дни. \r\n„Дадена е възможност гроздовата реколта да бъде приета в складови помещения, за да не се стигне до унищожаване на готова продукция“, посочи той. Юлиан Мирков обясни, че работниците на заводите могат да продължат да ходят на работа, но изнасянето на стока от предприятията е забранена. \r\nПо време на брифинга бяха показани видеоматериали от извършените проверки, които показват обследвани тръбни връзки и доказват наличието на кран, от който може да бъде изведен етилов алкохол без да бъде контролиран от измервателни средства. Мирков уточни, че това води до ощетяване на държавния бюджет. \r\nДаяна ДЮЛГЕРОВА", "date": "2018.09.23", "title": "Агенция \"Митници\" иска удължаване на срока, в който складовете край Карнобат да бъдат затворени"}
{"url": "http://www.focus-news.net/news/2018/09/23/2570374/burgas-protestirashti-sa-blokirali-glavniya-pat-v-karnobat.html", "text": "Блокиран е главния път I-6 в Карнобат (стария път Бургас – София), предаде репортер на  Агенция „Фокус“ . Пътят е блокиран от служители на „Винпром Карнобат“, които за втори ден изразяват недоволството си от затварянето на завода и обектите около него. Протестиращите пресичат непрестанно пешеходна пътека на главния път.", "date": "2018.09.23", "title": "Бургас: Протестиращи са блокирали главния път в Карнобат"}
{"url": "http://www.focus-news.net/news/2018/09/23/2570385/yulian-mirkov-agentsiya-mitnitsi-pri-razsledvane-na-vinprom-karnobat-e-otkrit-kran-ot-koyto-mozhe-da-bade-izveden-etilov-alkohol-bez-da-bade-kontroliran-ot-izmervatelni-sredstva.html", "text": "В хода на разследване на \"Винпром Карбнобат\" митническите служители обследваха множество тръбни връзки, при тези обследвания е открит кран, от който може да бъде изведен етилов алкохол, спирт без това извеждане да бъде контролирано от измервателни средства. Алкохолът е годен за употреба, но би могъл да се изнася нерегламентирано. Това каза пред журналисти зам.-директорът на Агенция „Митници” Юлиян Мирков по време на брифинг, на който беше изложено становището на Агенцията по казуса с данъчните складове в района на Карнобат, предаде репортер на  Агенция „Фокус“ . Той обясни, че контролните действия от Агенция „Митници“ са започнали от 5 септември и са продължили до 20 септември, както и тези от Специализираната прокуратура. „Не се знае какво е изнесеното количество алкохол, но санкциите могат да бъдат огромни, защото на всеки 100 литра алкохол акцизът е 1000 лв.“. Наказанията могат да доведат до прекратяване на лиценза“, посочи той. Зам.-директорът на Агенция „Митници“ каза още, че това е първото установено по рода си нарушение. По думите му искането на Агенцията е за удължаване на срока на затворените предприятия. „Дадена е възможност гроздовата реколта да бъде приета в складови помещения, за да не се стигне до унищожаване на готова продукция“, посочи той. Юлиан Мирков обясни, че работниците на заводите могат да продължат да ходят на работа, но изнасянето на стока от предприятията е забранена. \r\nДаяна ДЮЛГЕРОВА", "date": "2018.09.23", "title": "Юлиан Мирков, Агенция „Митници”: При разследване на \"Винпром Карнобат\" е открит кран, от който може да бъде изведен етилов алкохол без да бъде контролиран от измервателни средства"}
{"url": "http://www.focus-news.net/news/2018/09/23/2570397/varna-rzi-otchita-uvelichavane-na-registriranite-sluchai-na-ostri-respiratorni-zabolyavaniya-prez-poslednata-sedmitsa.html", "text": "Увеличават се регистрираните случаи на остри респираторни заболявания във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. Според седмичната сигнална информация за периода от 14 до 20 септември в здравната инспекция са регистрирани 98 случая на остри респираторни заболявания срещу 79 през предходната седмица. Най-много болни от остри респираторни заболявания са регистрирани във възрастовата група от 0 до 4 години и от 5 до 14 години. Има регистрирани 1 случай на грип и 15 усложнения от грип и остри респираторни заболявания – 8 бронхита и 7 пневмонии, допълниха от здравната инспекция. \r\nМарияна ВАЛЕНТИНОВА", "date": "2018.09.23", "title": "Варна: РЗИ отчита увеличаване на регистрираните случаи на остри респираторни заболявания през последната седмица"}
{"url": "http://www.focus-news.net/news/2018/09/23/2570387/toma-bikov-gerb-za-sanktsiite-sreshtu-ungariya-partiyata-na-korneliya-ninova-ne-ya-slusha.html", "text": "Партията на Корнелия Нинова не я слуша. Това каза народният представител от ПГ на ГЕРБ Тома Биков предаде репортер на  Агенция „Фокус“ . Относно това кога въпросът, касаещ санкциите срещу Унгария ще бъде поставен в Съвета на ЕС, Биков коментира, че това не е ясно и темата може да бъде поставена след 1,2 дори 3 години. По думите му, когато това се случи  позицията на ГЕРБ ще е тази, която са имали и преди това. „За разлика от БСП, които имат четирима евродепутати и са се държали по четири различни начина. Единият е гласувал „за“ – г-н Станишев, другият е „против“- г-н Неков, г-н Курумбашев е бил в зала, но не е гласувал и не е ясно защо, г-н Пирински не е бил в залата, въпреки, че г-жа Нинова определя точката като най-важна за партията й. Вадим си извода, че г-жа Нинова изразява лична позиция, а не тази на БСП“, заяви той и допълни, че след като е минало гласуването в ЕП Корнелия Нинова е събрала ръководството на БСП, които са взели решение да се против декларацията. „Декларация, която е подкрепена от нейния европейски началник. Забележете – след като е минало гласуването, тя е заела позиция. Имаше един актуален политически лаф – исках да гласувам, но нямах желание. Това е позицията на БСП и на г-жа Нинова, чиято партия не я слуша. Партията има друга позиция, каква не можем да кажем, защото не можем да разбере. Въпреки че ни е крайно неприятно да обясняваме очевидни неща, бяхме принудени за пореден път да опровергаваме думи на един политик станал известен с прозвището г-жа Лъжа. Добре лъже, но все по-недобре с времето започва да се справя и с тази длъжност“, каза още Биков. „А Корнелия Нинова споделя нашите принципи, мисленето на евродепутатите ни, които са били в зала и са изразили позиция, може да стане индивидуален член на ЕНП и да подкрепя нашите позиции. БСП най-вероятно ще остане в ПЕС. Виждаме, че евродепутатите на БСП гласуват по различен начин, в синхрон с крайната левица на Европа – в лицето на комунистите, на анархистите и ПЕС, където членува БСП“, добави той.  \r\nОт своя стана евродепутатът Андрей Новаков отправи призив към Корнелия Нинова: „Много по-лесно се живее, ако преоткриеш света на истината. Ако всеки ден имаш една и съща позиция, а не се събуждаш с различни“.  Според Новаков с доклада срещу Унгария, призоваващ към санкции, се е целяло да й се отнеме гласът. По думите му това е опит за саморазправа, който е щял да раздели Европа на Източна и Западна. \"Още колко да позволяваме това? Шенген, еврозоната, двойни стандарти при храните, а сега и това\", коментира още той.", "date": "2018.09.23", "title": "Тома Биков, ГЕРБ за санкциите срещу Унгария: Партията на Корнелия Нинова не я слуша"}
{"url": "http://www.focus-news.net/news/2018/09/23/2570399/pazardzhik-v-tsentara-na-grada-se-provede-protest-sreshtu-proportsionalnoto-uvelichenie-na-taksata-za-bitovi-otpadatsi.html", "text": "В центъра на града се проведе протест срещу пропорционалното увеличение на таксата за битови отпадъци, предаде репортер на  Радио „Фокус“ - Пазарджик . Протестът беше малоброен и се проведе днес на площад „Константин Величков“. Организаторите на протеста бяха с още няколко граждани да изявят ясно и гласно позицията си против внасянето на предложението за увеличение на такса смет, която ще се състои на сесията на Общински съвет - Пазарджик на 27 септември 2018 г. „Целта е да плащат с нашите пари все по-високите такси за депониране на смесен отпадък. Тези повишаващи се такси не са задължителен данък и нямат за цел да натоварват гражданите. Въвеждането на принципа „Замърсителят плаща“ ще доведе до диференциране на таксите – все по-високи за тези, които смесват отпадъците и създават боклук за депониране и ниски или нулеви за тези, които събират разделно и не създават боклук, а само рециклируеми отпадъци“, каза един от организаторите на протеста. \r\nРадослава МУРДЖЕВА", "date": "2018.09.23", "title": "Пазарджик: В центъра на града се проведе протест срещу пропорционалното увеличение на таксата за битови отпадъци"}
{"url": "http://www.focus-news.net/news/2018/09/23/2570401/a1-on-makedoniya-ramush-haradinay-shte-lobira-za-zasilvane-na-mezhdunarodnite-pozitsii-na-kosovo-v-nyu-york-prez-idnata-sedmitsa.html", "text": "Министър-председателят на Косово Рамуш Харадинай ще отпътува за официално посещение в САЩ през идната седмица, където ще проведе срещи с премиери и делегации, които ще участват в Общото събрание на ООН, както и с американски сенатори, конгресмени и други официални лица във Вашингтон, предава скопската електронна медия  A1 On . \r\nХарадинай, чрез съобщение в социалната мрежа „Фейсбук“, заяви че фокусът на неговите действия в Ню Йорк ще бъде засилването на международната позиция на Косово. \r\n„В Ню Йорк ще проведа двустранни срещи с колеги и международни делегации, които ще участват в Общото събрание на ООН, с акцент представяне на постиженията на Косово, приемането на страната в международните организации, привличането на директни инвестиции и други теми, които са в интерес на Косово. Покрай това, в посока укрепване на партньорството със САЩ, ще проведа срещи със сенатори, конгресмени и влиятелни личности във Вашингтон“, написа Харадинай, добавяйки че „евроатлантическият път на страната е необратим“.  Йонислав Дочев", "date": "2018.09.23", "title": "A1 On (Македония): Рамуш Харадинай ще лобира за засилване на международните позиции на Косово в Ню Йорк през идната седмица"}
{"url": "http://www.focus-news.net/news/2018/09/23/2570400/tsvetan-tsvetanov-krasimir-vlahov-shte-bade-nominatsiyata-na-gerb-i-obedineni-patrioti-za-konstitutsionen-sadiya.html", "text": "Вече има проведени разговори в управляващата коалиция по бъдещата номинация за конституционен съдия и това ще бъде Красимир Влахов - доскоро заместник-председател на Върховния касационен съд. Това заяви лидерът на ПГ на ГЕРБ Цветан Цветанов пред  \"Хоризонт\" . По думите му номинацията ще бъде факт във вторник или в сряда след изслушвания в парламентарните групи на ГЕРБ и на \"Обединените патриоти\". \"Ще номинираме и ще предложим една действително достойна професионална кандидатура от средите на съдебната система\", подчерта Цветанов. Според него така ще отпаднат всякакви спекулации и внушения, тиражирани от месеци в публичното пространство.   \r\n„Днес имаме коалиционно споразумение, управленска програма и се движим по стъпки, които могат да гарантират четиригодишния управленски мандат. Ако не изпаднем в тази политическа криза, към която се стремят опозицията и президентът на БСП Румен Радев, нещата биха изглеждали съвсем различно след две години“, коментира Цветан Цветанов, според когото \"президентът на БСП Румен Радев\" е доказал, че не може да бъде обединител на нацията, а може \"само да противодейства и да противопоставя институциите една срещу друга\". \r\nОтносно темата за Унгария, евросанкциите за неспазването на върховенството на закона и българската позиция по този въпрос, Цветан Цветанов изтъкна: \"За нас като държава е най-важно да бъдем критични действително там, където има констатиран дефицит, но Унгария да бъде част от силна и обединена Европа, защото няма как ние да говорим за интегритет и за обща  политика на ЕС, ако започнем да изолираме някоя от държавите, което би могло да създаде тежка политическа криза в Европа\". \r\n\"Всичко това, което се случи с мигрантската вълна и с бежанския поток, който беше засилен през последните години - създадоха впечатления и усещане в хората, че всъщност Европа не може да реши проблема, когато е единна и започнаха да се появяват и националистически партии, които започнаха да фокусират вниманието си в националните си проблеми, но всъщност се дезинтегрираха от това, което всъщност е силата на Европа\", изтъкна Цветанов.", "date": "2018.09.23", "title": "Цветан Цветанов: Красимир Влахов ще бъде номинацията на ГЕРБ и \"Обединени патриоти\" за конституционен съдия"}
{"url": "http://www.focus-news.net/news/2018/09/23/2570395/georgi-dimitrov-kmet-na-obshtina-karnobat-vaznikva-seriozno-naprezhenie-sred-protestirashtite-sluzhiteli-na-vinprom-karnobat-strahuvam-se-da-ne-stane-po-golyama-belya.html", "text": "Възниква сериозно напрежение сред протестиращите служители на „Винпром Карнобат“, страхувам се да не стане по-голяма беля. Това каза за  Радио „Фокус“ – Бургас  Георги Димитров, кмет на Община Карнобат. „Постоянно разговарям с представителния щаб, който организира протеста, и с ръководството на МВР“, каза още Димитров. По думите му протестиращите са се насочили към Съдебната палата, а в момента там се намират митничарите и съдията. По думите му се иска удължаване на мярката, а ако това се случи, реколтата няма да може да бъде прибрана и това, което е вътре, ще започне да се разваля, което автоматично означава - ликвидиране на завода.  \r\n„Всичко е непредвидимо, а хората са притеснени и много разтревожени, цели семейства работят там. По отношение на пътищата – освободени са, всички се намират пред Съдебната палата, а там е пешеходна зона“, добави Димитров. \r\nМария КУРТЕВА", "date": "2018.09.23", "title": "Георги Димитров, кмет на Община Карнобат: Възниква сериозно напрежение сред протестиращите служители на „Винпром Карнобат“, страхувам се да не стане по-голяма беля"}
{"url": "http://www.focus-news.net/news/2018/09/23/2570402/miglena-boyadzhieva-uchenicheski-obshtezhitiya-blagoevgrad-obshtinata-ni-osiguri-obzavezhdaneto-na-novite-12-stai-v-obshtezhitiyata.html", "text": "Общината ни осигури обзавеждането на новите 12 стаи в ученическите общежития в Благоевград. Това каза за  Радио „Фокус“ - Пирин  Миглена Бояджиева, директор на Ученически общежития - Благоевград. По думите ѝ изграждането на новите помещения се е наложило поради големият интерес тази година от страна на учениците, за да може да съберат всички желаещи деца. „Не можехме да си позволим да оставим неприети деца и решихме да направим нови стаи. Имахме пълното съдействие на Община Благоевград и ни осигуриха необходимото обзавеждане, за което благодаря. По този начин в началото на учебната година децата можеха да започнат спокойно училище“, каза още Бояджиева. По думите ѝ стаите са готови и са изградени санитарни възли. „Децата се спокойни и се чувстват много добре. 6 от новите помещения се намират в Интерната, а останалите 6 са за възпитаниците на ЕГ „Адак. Людмил Стоянов“ и ПМГ „Акад. Сергей Корольов. \r\nЛора КАЛЧЕВА", "date": "2018.09.23", "title": "Миглена Бояджиева, Ученически общежития - Благоевград: Общината ни осигури обзавеждането на новите 12 стаи в общежитията"}
{"url": "http://www.focus-news.net/news/2018/09/23/2570396/tass-ministerstvoto-na-otbranata-na-rusiya-obvini-vvs-na-izrael-za-svalyaneto-na-voenniya-samolet-il-20.html", "text": "Вината за свалянето на руския военен самолет Ил-20 в Сирия на 17 септември лежи изцяло върху Военновъздушните сили на Израел и тези, които са взели съответните решения, заяви в неделя на брифинг говорителят на министерството на отбраната на Русия Игор Конашенков, предава  ТАСС . \r\nПо думите му, „представените обективни данни свидетелстват, че действията на израелските пилоти, предизвикали смъртта на 15 руски военнослужещи, говорят или за техния непрофесионализъм или минимум за престъпно нехайство“. „Поради това считаме, че вината за трагедията с руския самолет Ил-20 изцяло лежи именно върху Военновъздушните сили на Израел и тези, които са взели решение за подобен род действия“, заяви Конашенков. \r\nТой подчерта, че действията на изтребителите от ВВС на Израел във вечерта на 17 септември „са били извършени в района на маршрутите за приземяване на въздушната база Хмеймим, не само на военни самолети, но и на цивилни пътнически такива“. \r\nГоворителят на отбранителното министерство отбеляза, че ВВС на Израел са въвели руските военнослужещи в заблуда за мястото на удара на своите изтребители Ф-16, което не е позволило на самолета Ил-20 да се оттегли в безопасен район.  Йонислав Дочев", "date": "2018.09.23", "title": "ТАСС: Министерството на отбраната на Русия обвини ВВС на Израел за свалянето на военния самолет Ил-20"}
{"url": "http://www.focus-news.net/news/2018/09/23/2570403/pregled-na-mezhdunarodnite-novini-do-13-chasa-agentsiya-fokus.html", "text": "Адвокатът на Доналд Тръмп Рудолф Джулиани заяви, че САЩ ще постигнат свалянето на властта в Иран , предава   Reuters . \r\nAдвокатът на  президента на САЩ Доналд Тръмп Рудолф Джулиани твърди, че санкциите , наложени от Вашингтон срещу Техеран, работят и в крайна сметка ще доведат до революция, която ще доведе до свалянето от власт на сегашното иранско правителство. Той каза това, като говори в събота на форум на Организацията на иранско-американските общности, който се противопоставя на правителството в Техеран, съобщава агенцията. \r\n\"Аз не знам, когато ще ги свалим, \"- каза Джулиани, говорейки за иранските власти.\" Това може да стане в след няколко дни, месеци или години\", - заяви той. - \"Но това ще се случи\". \r\n\"Явно народа на Иран е изтърпял достатъчно\", заяви адвокатът на американския президент. Според него американските санкции, наложени от Вашингтон, работят, което оказва негативно влияние върху икономическата ситуация в Иран. \"Тези условия водят до успешна революция\", добави той. \r\nАгенцията отбелязва, че Джулиани говори по време на събитието като физическо лице, обаче, тя напомня , че той е един от най-близките съюзници на Тръмп. Думите на Джулиани са в противоречие с официалната позиция на администрацията на САЩ, от където по-рано заявиха, че въпреки налагането на строги санкции, Вашингтон не иска да сваля иранското правителство, според агенцията. \r\n*** Израел се страхува Русия да не „подреже крилата“ му, пише израелският вестник  Haaretz \r\nОтговор на инцидента с руския Ил-20 в Сирия може да доведе до и ограничаване на зоната за полети  на израелски ВВС на територията на Сирийската арабска република, пише израелският вестник. \r\nСпоред вестника, Израел се надява, че Русия ще се ограничи до затварянето на небето за една седмица и няма да прибегне до допълнителни санкции, като например забраната за полети в близост до техните бази в северната част на Сирия, тъй като по този начин тя ще блокира достъпа на  израелските ВВС до териториите на север от Дамаск. \r\nОсвен това според изданието подобни мерки могат да доведат до създаването на безопасни зони за правителствени войски на Сирия и Хизбула. Освен това Израел се опасява, че ограниченията на Русия могат също така да позволят на Иран да укрепи позициите си в региона. \r\nСъщо така, изданието цитира израелския министър на отбраната Авигдор Либерман, който каза, че разговорите с висши руски представители, които  той и министър-председателят Бенямин Нетаняху са провели, както и изпращането  на делегация в Москва, начело с командира на израелските ВВС Амикам Норкин показват, че двете страните са установили добри отношения. В допълнение, той каза, че това също така показва, че Израел \"се чувства неудобно заради трагедията, дори ако той е косвено отговорен за нея.\" \r\nВестникът отбелязва, че през последните години Израел свикна да действа на \"северния фронт\" почти без ограничения. След като през февруари сирийската противовъздушна отбрана свали израелски F-16, Тел Авив си е направил изводи, но продължава да се намесват в една суверенна държава, независимо от факта, че неговите операции стават все по-опасни. \r\n***  Държавният секретар на САЩ Майк Помпео заяви, че ще посети Пхенян в скоро време, ако всичко си дойде на мястото, предава южнокорейското държавно радио  KBS . \r\nПомпео планираше четвърта визита в Северна Корея през изминалия месец, за да говори за ядреното разоръжаване на страната, но президентът на САЩ Доналд Тръмп внезапно отмени посещението. \r\nПо време на интервю за „BBC“, което беше публикувано на уебсайта на държавния департамент в събота, държавният секретар заяви, че ще посети Пхенян в скоро време, ако всичко си дойде на мястото. \r\nПо отношение на нарастващата вероятност от втора среща между Тръмп и севернокорейския лидер Ким Чен-ун, Помпео заяви че това би било добро нещо. \r\nСпоред него лидерите на САЩ и Северна Корея ще трябва да свършат много неща, добавяйки че Вашингтон ще продължи да работи, за да разреши този неприятен проблем. \r\n***   Земетресение с магнитуд 5.3 по скалата на Рихтер е регистрирано в южната част на Иран, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 08:22 часа местно време на дълбочина от 5 км. Епицентърът е на 33 км югоизточно от град Казерун, на 61 км западно от град Шираз и на 477 км северно от столицата на Катар, Доха. \r\nЗасега няма данни за жертви и материални щети. \r\n***  Президентът на Иран Хасан Роухани заяви в неделя, че САЩ искат да създадат несигурност в ислямската република, ден след като терористично нападение по време на военен парад отне живота на членове на елитната Революционна гвардия, предава  Reuters . \r\nГоворейки преди да отлети от Техеран, за да присъства на Общото събрание на ООН в Ню Йорк, Роухани обвини подкрепените от САЩ страни от Персийския залив за това, че предоставят финансова и военна подкрепа на антиправителствените етнически арабски групировки. \r\n***   Земетресение с магнитуд 6.4 по скалата на Рихтер е регистрирано в региона на Марианските острови, Тихия океан, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 15:52 часа местно време (08:52 часа българско време) на дълбочина от 60 км. Епицентърът е на 190 км югоизточно от село Инараян, Гуам и на 335 км южно от град Сайпан в Северните Мариански острови. \r\nЗасега няма данни за жертви и материални щети и не се съобщава за опасност от цунами. \r\n***  Държавната изборна комисия (ДИК) на Македония продължава с подготовката за предстоящия референдум за името на 30 септември, а публичната агитация става все по-интензивна сред гражданите на място, но и в социалните мрежи, предава скопското електронно издание  „Фактор“ . \r\nСред гражданите са и депутатите от правителствената коалиция, която е „За“ въпроса в референдума, както и опозиционните партии на албанците, които подкрепят допитването. Опозиционната ВМРО-ДПМНЕ ще проведе протестен марш, а събрание имат и поддръжниците на решението за бойкотиране на референдума. \r\nПодкрепа за референдума ежедневно идва и от европейските лидери. Коалицията „Излез ЗА европейска Македония“ ще има гражданско събиране в Струмица, на което обръщение ще направи премиерът и лидер на СДСМ Зоран Заев, след което ще има трибуни и във Велес и Гевгели. Опозиционната ВМРО-ДПМНЕ ще проведе протестен марш в Охрид. Мероприятия в Скопие в неделя следобед имат и поддръжниците на бойкотирането на референдума. \r\nКампанията завършва в четвъртък на 27 септември в полунощ, а дотогава вносителят на референдума, в случая парламентът на Македония, ще има право да определи представител и негов заместник, които да следят работата на изборните органи от обявяването на референдума до провеждането му и обявяването на крайните резултати. \r\n***  „Два пъти получих доверието на гражданите, за да не позволя промяна на конституцията с цел промяна на конституционното име, да не приемам идеи и предложения, които биха застрашили македонската национална идентичност, специфичността на македонската нация, македонския език и македонския модел на съжителство. Не отстъпвам от това мое обещание. Затова, на 30 септември няма да изляза да гласувам“, заяви президентът на Македония Георги Иванов пред Обединената македонска диаспора в американския град Детройт, съобщиха от кабинета му, предава скопският вестник  „Независен“ . \r\nИванов поясни, е съгласно член 7, ал. 3 от Закона за референдуми, никой не може да бъде задължен да гласува. Всеки гражданин, добави той, има право да реши как ще постъпи по отношение на този референдум, да излезе и да гласува, или да не излезе и да го бойкотира. \r\n„Що се отнася до мен, аз вече гласувах. Гласувах пред 27 години, на 8 септември 1991 година. Аз бях един от онези, които дадоха своя глас за Република Македония да се конституира като суверенна и независима държава, със свое име и достойнство. Не отстъпвам то това свое решение. Затова, на 30 септември няма да изляза да гласувам. Когато приех функцията на президент на Република Македония, положих свещена клетва, че ще почитам конституцията и законите. Не отстъпвам от тази своя клетва. Затова, на 30 септември няма да изляза да гласувам“, заяви македонският президент. \r\nТой поясни, че според конституцията на страната, суверенитета произлиза от гражданите и принадлежи на тях. „Не може да позволите на някого да ви вземе това право, не може да позволите някой да ви десуверенизира. Не позволявайте на някой друг да контролира вашата съвест и вашата национална гордост“, изтъкна Иванов. \r\n***  Албания безрезервно подкрепя „добре установения“ диалог между Сърбия и Косово, заяви албанският министър на външните работи Дитмир Бушати, предава скопското електронно издание  „Локално“ . \r\n„Подкрепяме безрезервно диалога между Косово и Сърбия. Смятаме, че процесът трябва да нормализира тези отношения и да доведе до взаимно признаване“, заяви той. \r\n„Чрез този процес е необходимо да се изгради вътрешен консенсус в Косово“, поясни Бушати. \r\nВъншният министър изтъкна, че Албания ще подкрепи една добре установена платформа за диалога и добави, че Албания и Косово имат „взаимна комуникация и сътрудничество“, когато става въпрос за диалога между Белград и Прищина. \r\n„Няма да е честно от страна на Тирана да заеме позиция за разговори, които не са превърнати в платформа или добре формулирани идеи“, допълни Бушати. \r\nЗапитан относно идеята за „размяна на северната част на Митровица за Прешвската долина“, той заяви, че никога не е чувал за отделяне на територии от Косово. \r\n***  Сериозни усилия полагат пожарникарите на остров Крит, след като в неделя, около 08:00 часа местно време, е избухнал пожар на територията на университета в Крит близо до пристанището в Ираклио, предава електронното издание на гръцкия вестник  Kathimerini . \r\nДвадесет и осем пожарникари са пристигнали на мястото, докато властите са помолили екипите на Националния център за първа помощ да бъдат в готовност, след като гъст черен дим се е издигнал над района, а пожарът се е насочил към болницата „Венизелейо“. \r\nПолицията блокира достъпа до университета и евакуира студентите, които към този момент са били на територията на университета. \r\nСпоред гръцката агенция „АНА-МПА“ сградата, в която пожарът е пламнал, не се използва. Причината за пожара все още е неясна. \r\n***  Вината за свалянето на руския военен самолет Ил-20 в Сирия на 17 септември лежи изцяло върху Военновъздушните сили на Израел и тези, които са взели съответните решения, заяви в неделя на брифинг говорителят на министерството на отбраната на Русия Игор Конашенков, предава  ТАСС . \r\nПо думите му, „представените обективни данни свидетелстват, че действията на израелските пилоти, предизвикали смъртта на 15 руски военнослужещи, говорят или за техния непрофесионализъм или минимум за престъпно нехайство“. „Поради това считаме, че вината за трагедията с руския самолет Ил-20 изцяло лежи именно върху Военновъздушните сили на Израел и тези, които са взели решение за подобен род действия“, заяви Конашенков. \r\nТой подчерта, че действията на изтребителите от ВВС на Израел във вечерта на 17 септември „са били извършени в района на маршрутите за приземяване на въздушната база Хмеймим, не само на военни самолети, но и на цивилни пътнически такива“. \r\nГоворителят на отбранителното министерство отбеляза, че ВВС на Израел са въвели руските военнослужещи в заблуда за мястото на удара на своите изтребители Ф-16, което не е позволило на самолета Ил-20 да се оттегли в безопасен район. \r\n***  „Терористичното блато“, източно от река Ефрат, остава „най-големият проблем“ за Сирия в бъдеще, заяви президентът на Турция Реджеп Тайип Ердоган в неделя, предава електронното издание на турския вестник  Yeni Safak . \r\nЕрдоган визира подкрепяните от САЩ Сирийски демократични сили, които са съставени от „YPG“, която е доминирана от терористи от Работническата партия на Кюрдистан (ПКК). \r\n„Понастоящем най-големият проблем за бъдещето на Сирия е терористичното блато, което се разраства под покровителството на някои от нашите съюзници, източно от Ефрат“, заяви той по време на пресконференция преди посещението си в Ню Йорк за Общото събрание на ООН. \r\nПодчертавайки, че никоя страна не е по-засегната от сирийската гражданска война от Турция, Ердоган заяви, че ще насочи внимание към хуманитарната криза в своята реч пред Общото събрание. \r\nПо отношение на възможна среща с президента на САЩ Доналд Тръмп, Ердоган заяви че към момента това не е на дневен ред, но ще го обмисли, ако такава покана дойде от Вашингтон. \r\n*** \r\nA1 On (Македония): Рамуш Харадинай ще лобира за засилване на международните позиции на Косово в Ню Йорк през идната седмица \r\nПрищина. Министър-председателят на Косово Рамуш Харадинай ще отпътува за официално посещение в САЩ през идната седмица, където ще проведе срещи с премиери и делегации, които ще участват в Общото събрание на ООН, както и с американски сенатори, конгресмени и други официални лица във Вашингтон, предава скопската електронна медия A1 On. \r\nХарадинай, чрез съобщение в социалната мрежа „Фейсбук“, заяви че фокусът на неговите действия в Ню Йорк ще бъде засилването на международната позиция на Косово. \r\n„В Ню Йорк ще проведа двустранни срещи с колеги и международни делегации, които ще участват в Общото събрание на ООН, с акцент представяне на постиженията на Косово, приемането на страната в международните организации, привличането на директни инвестиции и други теми, които са в интерес на Косово. Покрай това, в посока укрепване на партньорството със САЩ, ще проведа срещи със сенатори, конгресмени и влиятелни личности във Вашингтон“, написа Харадинай, добавяйки че „евроатлантическият път на страната е необратим“. \r\n***", "date": "2018.09.23", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/23/2570405/haskovo-poveche-ot-40-tvortsi-uchastvaha-v-poetichna-sreshta-pod-zvezdite-kurortniya-kompleks-sakartsi.html", "text": "Повече от 40 представители на мереното слово се събраха в курортния комплекс Сакарци в околностите на Тополовград на 22 септември. Това съобщиха от пресцентъра на  Община Тополовград . Поетичната среща под звездите се провежда за втори път и се организира от тополовградския Клуб на поетите „Илко Карайчев”. Местните творци посрещнаха гости от: София, Пловдив, Габрово, Сливен, Ботевград, Севлиево, Ямбол, Перник, Бургас, Велико Търново, Монтана, Дупница, Ябланица. Свои приятели сред сакарската природа посрещнаха Николай Дялков, Петко Илиев, Петя Бойчева, Вълка Плякова, Геновева Диманова, Димитър Томов, Тонка Славкова. Срещата откри председателят на местния клуб Геновева Диманова. С един мощен възглас „Да живей България!” творците почетоха 22 септември – Денят на независимостта. Поетите прочетоха свои стихове, размениха книги, пяха и свириха, потанцуваха и си обещаха нови срещи. За отрупаните маси с ястия и напитки се погрижи заведението на клуб „Армуда”. За новородено внуче почерпи щастливата баба от Тополовград Минка Топалова. Настроението вдигна тополовградската Вокално инструментална група „Паника”. След една романтична нощувка сред природата, гостите отпътуваха и увериха гостоприемните домакини, че ще дойдат пак.", "date": "2018.09.23", "title": "Хасково: Повече от 40 творци участваха в поетична среща под звездите курортния комплекс Сакарци"}
{"url": "http://www.focus-news.net/news/2018/09/23/2570404/plovdiv-s-reditsa-sabitiya-prodalzhavat-esennite-praznitsi-na-izkustvata-2018-v-asenovgrad.html", "text": "С редица събития продължават Есенните празници на изкуствата 2018 в Асеновград, съобщи за  Радио „Фокус“ - Пловдив  Даниела Костова, експерт от отдел „Култура“ в Община Асеновград. На 25 септември ще гостува театър „Хенд“ с комедията „Крал Юбю“. Проектът е финансиран по програма на Министерството на културата. Входът е свободен. На 26 септември в Градската библиотека ще гостува пловдивската поетеса Цвета Михайлова с книгата си „Море от спомени“. Срещата е организирана от Литературен клуб „Орфей“ при НЧ „Св. преп. Паисий Хилендарски“. На 28 септември по инициатива на групата „Станимашка фотографчийница“ ще се открие паметна плоча на големия българин и фотограф Крум Савов. В Деня на поезията - 1 октомври ще се състои премиерата на книгата „Обител“ на асеновградския поет Атанас Георгиев. Корицата и илюстрациите са от известния пловдивски художник Снежана Фурнаджиева. На 2 октомври ще се проведе информационна екокампания „Нашата река“ на Градската библиотека. „Тя ще се проведе сред асеновградските училища и в тази връзка групата „Станимашка фотографчийница“ открива фото изложба на открито пред библиотеката „От Рожен до Марица“. Подобна кампания се прави за първи път и инициативата е изцяло на библиотеката“, каза Костова. Тя добави, че на 3 октомври ще се отдаде дължимото на всички войни, загинали при битката при Дойран с прожекция на филм от поредицата за славата за героизма на българските войни в тази битка. „Всичко това ще се случи по повод 100 години от края на ПСВ. Ще има две прожекции - от 13.30 часа и 18.00 часа. Преди това представителният Духов оркестър при Военновъздушните сили град Пловдив ще изнесат концерт в 17.30 часа на пл. „Акад. Николай Хайтов“, каза още Костова.  \r\nНа 4 октомври официално ще се открие фестивалът „Кино за пътешественици“ с филма „С кану по Амазонка“ от 18.30 часа. „Киното беше затворено, но преди години имахме кино фестивал. Няколко години пропуснахме и тази година фестивалът се възстановява. Няколко поредни четвъртъка цяла месец любителите на пътешествията ще могат да видят филми, които са свързани с хора, които пътуват по много екзотични места. Входът ще бъде с билети, на място“, каза Костова. На 5 октомври в старинно училище „Св. Георги“ ще има изложба живопис, която ще е спомен за художника Даниела Георгиева, която е починала миналата година. На 10 октомври Есенните празници на изкуствата 2018 завършват с поетична вечер с поета Петър Динчев, който през май е станал почетен гражданин на Асеновград. Те започнаха на 20 септември с представянето на поетичния сборник за незрящи „Докосване” на Красимир Ортакчиев – съвместен проект на Литературен клуб „Орфей” при НЧ „Св. преп. П. Хилендарски” и Съюза на слепите. \r\nМария РУСЕВА", "date": "2018.09.23", "title": "Пловдив: С редица събития продължават Есенните празници на изкуствата 2018 в Асеновград"}
{"url": "http://www.focus-news.net/news/2018/09/23/2570407/veliko-tarnovo-esenni-praznitsi-se-provezhdat-v-park-tarnovgrad-duhat-na-hilyadoletna-balgariya.html", "text": "Есенни празници се провеждат в Парк „Търновград – духът на хилядолетна България“ във Велико Търново по повод навършването на една година от откриването на парка с миниатюрите в града. Това съобщиха за  Радио „Фокус“ – Велико Търново  от пресцентъра на културната институция. Много изненади и подаръци са предвидени са посетителите, които ще получат и 20% отстъпка от цената на входните билети. Днес за всички посетители ще има безплатен сладолед. Те имат възможност безплатно да дегустират и вина от бутикова изба. \r\nСпециални атракции за туристите – демонстрации на средновековни занаяти и забавления, ще има и в последната събота и неделя от месеца. На 29 и 30 септември в Парка на миниатюрите ще бъдат представени средновековни текстилни техники, демонстрации на студено и горещо коване, рисуване върху керамика, стрелба с лък, различни забавни игри и уроци по средновековни танци. \r\nПаркът на миниатюрите „Търновград – духът на хилядолетна България“ беше официално открит на 30 септември 2017 г. \r\nМария НЕДЕВА", "date": "2018.09.23", "title": "Велико Търново: Есенни празници се провеждат в Парк „Търновград – духът на хилядолетна България“"}
{"url": "http://www.focus-news.net/news/2018/09/23/2570410/nikolay-yanev-edin-ot-organizatorite-na-protesta-v-pazardzhik-vsichki-normalni-evropeyski-darzhavi-retsiklirat-otpadatsite-i-namalyavat-danatsite.html", "text": "Ние смятаме, че е нормално такса смет да бъде определяна на принципа „замърсителят плаща“, защото реално квадратните метри не правят боклука, а го правят хората. Това каза за  Радио „Фокус“ - Пазарджик  Николай Янев, един от организаторите на протеста срещу вдигането на такса смет в Пазарджик. Той добави, че е имало средства са рекултивация на старото сметище, които са събрани в някакъв размер, но не всички са постъпили в сметките на Министерство на околната среда и водите (МОСВ). „Всички нормални европейски държави рециклират отпадъците и намаляват данъците, като тук нищо не се променя от 80 години насам в сметосъбирането и сметоизвозването. Само депонираме, а това са ресурси, които биха могли да помогнат за намаляването на данъците, но Общинска администрация няма желание да работи в тази насока\", каза Янев. \r\nРадослава МУРДЖЕВА", "date": "2018.09.23", "title": "Николай Янев, един от организаторите на протеста в Пазарджик: Всички нормални европейски държави рециклират отпадъците и намаляват данъците"}
{"url": "http://www.focus-news.net/news/2018/09/23/2570408/sport-ludogorets-gostuva-na-botev-v-posledniya-mach-ot-kraga.html", "text": "Лудогорец гостува на Ботев Пловдив в последния мач от програмата на деветия кръг в Първа лига днес от 20:00 часа.   \r\nШампионите ще търсят успех на стадиона в Коматево, за да не допуснат голямо изоставане от лидерите във временното класиране ЦСКА и Левски, които играят помежду си в следващия кръг. \r\nОчаква се тимът от Разград да излезе мобилизиран и да се опита да заличи негативните емоции от загубата срещу Леверкузен в Лига Европа.  \r\nВ Ботев ще пробват да се възползват максимално от проблемите в лагера на съперника. Треньорът Николай Киров иска повече агресия в нападение от своите футболисти, които записаха две поредни нулеви ремита - срещу ЦСКА в Пловдив и като гост на Славия.", "date": "2018.09.23", "title": "Спорт: Лудогорец гостува на Ботев в последния мач от кръга"}
{"url": "http://www.focus-news.net/news/2018/09/23/2570409/burgas-normalno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. „Движението е спокойно, няма образували се колони от автомобили“, посочи още дежурният. \r\nМария КУРТЕВА", "date": "2018.09.23", "title": "Бургас: Нормално се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/09/23/2570413/blagoevgrad-na-teritoriyata-na-oblastta-se-provezhdat-ehografski-i-akushero-ginekologichni-pregledi-s-mobilni-kabineti.html", "text": "В Благоевградска област стартира провеждането на ехографски и акушеро-гинекологични прегледи с мобилни кабинети в населени места с компактно ромско население. Това съобщиха за  Радио „Фокус“ - Пирин  от Регионална здравна инспекция - Благоевград. „По предварително изготвен график ще се проведат беседи, кампании и разпространение на информационни материали от Регионална здравна инспекция - Благоевград, Дирекция „Обществено здраве“, отдел „Профилактика на болестите и промоция на здравето“. Тези дейности ще предхождат профилактичните прегледи“, съобщиха още от Регионална здравна инспекция - Благоевград. До 18.00 часа такива прегледи ще се проведат в село Микрево.  \r\nВ понеделник такива прегледи предстоят да се извършат в село Баня. На 29 септември специалистите от РЗИ - Благоевград ще посетят ромското население в Гърмен, а в последния ден от месец септември прегледи ще бъдат извършени в Разлог. \r\nЛора КАЛЧЕВА", "date": "2018.09.23", "title": "Благоевград: На територията на областта се провеждат ехографски и акушеро-гинекологични прегледи с мобилни кабинети"}
{"url": "http://www.focus-news.net/news/2018/09/23/2570398/yeni-safak-teroristichnoto-blato-na-pkk-iztochno-ot-efrat-e-nay-golemiyat-problem-za-siriya-zayavi-redzhep-tayip-erdogan.html", "text": "„Терористичното блато“, източно от река Ефрат, остава „най-големият проблем“ за Сирия в бъдеще, заяви президентът на Турция Реджеп Тайип Ердоган в неделя, предава електронното издание на турския вестник  Yeni Safak . \r\nЕрдоган визира подкрепяните от САЩ Сирийски демократични сили, които са съставени от „YPG“, която е доминирана от терористи от Работническата партия на Кюрдистан (ПКК). \r\n„Понастоящем най-големият проблем за бъдещето на Сирия е терористичното блато, което се разраства под покровителството на някои от нашите съюзници, източно от Ефрат“, заяви той по време на пресконференция преди посещението си в Ню Йорк за Общото събрание на ООН. \r\nПодчертавайки, че никоя страна не е по-засегната от сирийската гражданска война от Турция, Ердоган заяви, че ще насочи внимание към хуманитарната криза в своята реч пред Общото събрание. \r\nПо отношение на възможна среща с президента на САЩ Доналд Тръмп, Ердоган заяви че към момента това не е на дневен ред, но ще го обмисли, ако такава покана дойде от Вашингтон.  Йонислав Дочев", "date": "2018.09.23", "title": "Yeni Safak: „Терористичното блато“ на ПКК източно от Ефрат е най-големият проблем за Сирия, заяви Реджеп Тайип Ердоган"}
{"url": "http://www.focus-news.net/news/2018/09/23/2570415/sport-bayern-prodalzhava-pobednata-si-seriya-v-germanskiya-elit-s-uspeh-nad-shalke.html", "text": "Байерн Мюнхен продължава победната си серия в германския елит, след като спечели с 2:0 гостуването на Шалке. Точни за баварците бяха Хамес Родригес през първото полувреме и Левандовски от дузпа след почивката. Така Байерн се изкачи на върха в класирането с 12 точки – пълен актив след 4 мача. Шалке дели последното място с Леверкузен, като и двата тима нямат точка до момента.", "date": "2018.09.23", "title": "Спорт: Байерн продължава победната си серия в германския елит с успех над Шалке"}
{"url": "http://www.focus-news.net/news/2018/09/23/2570412/the-guardian-dzheremi-korbin-zayavi-che-bi-podkrepil-priziva-na-chlenovete-na-leybaristkata-partiya-za-vtori-referendum-za-brekzit.html", "text": "Лидерът на Лейбъристката партия Джереми Корбин заяви, че би подкрепил втори референдум а Брекзит, ако активистите на партията, по време не ежегодната ѝ конференция, гласуват за промяна на политиката на Лейбъристите, предава британският вестник  The Guardian . \r\nВъпреки това Корбин добави, че тази политика не е първият му избор, тъй като вярва, че едни генерални избори биха били много по-добър начин за разрешаване на политическата криза около напускането на Великобритания от Европейския съюз.  Йонислав Дочев", "date": "2018.09.23", "title": "The Guardian: Джереми Корбин заяви, че би подкрепил призива на членовете на Лейбъристката партия за втори референдум за Брекзит"}
{"url": "http://www.focus-news.net/news/2018/09/23/2570416/premierat-boyko-borisov-shte-rakovodi-balgarskata-delegatsiya-za-73-oto-obshto-na-sabranie-na-oon-v-nyu-york.html", "text": "Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации в Ню Йорк. Това съобщиха от  правителствената информационна служба . Там премиерът ще изнесе реч, свързана с основната тема на Общия дебат, която тази година е „ООН за всички хора: глобално лидерство и споделени отговорности за мирни, равнопоставени и устойчиви общества“. \r\nВ рамките на визитата премиерът Бойко Борисов ще участва в Срещата на високо равнище „Глобален призив за действие за справяне с проблема с наркотиците“, организирана по инициатива на президента на САЩ Доналд Тръмп. България е съдомакин на събитието. Българският министър-председател ще участва в срещата на върха за мира “Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека.  \r\nПо време на посещението си българският министър-председател ще проведе двустранни срещи с държавни и правителствени ръководители на държави членки на ООН, както и с представители на неправителствени организации.  \r\nПосещението на българският премиер в САЩ е между 23 и 29 септември. \r\nВ делегацията, водена от министър-председателя Бойко Борисов, е вицепремиерът и министър на външните работи Екатерина Захариева.", "date": "2018.09.23", "title": "Премиерът Бойко Борисов ще ръководи българската делегация за 73-ото Общо на събрание на ООН в Ню Йорк"}
{"url": "http://www.focus-news.net/news/2018/09/23/2570417/plovdiv-postanovkite-art-i-bogat-na-kasapnitsata-shte-badat-predstaveni-v-grada-v-ramkite-na-mezhdunarodniya-esenen-teatralen-festival-stsena-na-krastopat.html", "text": "Постановките „Арт“ и „Богът на касапницата“ ще бъдат представени днес в града в рамките на Международния есенен театрален фестивал „Сцена на кръстопът“, съобщиха за  Радио „Фокус“ - Пловдив  от организаторите. Жителите и гостите на града ще могат да гледат две представления по Ясмин Реза – „Арт“ и „Богът на касапницата“, с участието на талантливите студенти на проф. Стефан Данаилов в НАТФИЗ „Кръстьо Сарафов“. Те ще се играят в Камерната зала на Драматичния театър при вход свободен.  \r\nВ „Арт“ играят Филип Буков, Йордан Ангелов, Божидар Мицев, а в „Богът на касапницата“ – Боряна Бабанова, Радина Боршош, Явор Вълканов, Живко Сираков. От 11.00 часа трупата представи спектакъла по Дарио Фо „Няма да платим, няма да платим“ с участието на Стела Димитрова, Дона Вълова, Антон Порязов, Филип Буков, Божидар Мицев, Роберт Ваханян. Гостуването на студентите на проф. Данаилов е част от съпътстващата програма на театралния форум.", "date": "2018.09.23", "title": "Пловдив: Постановките „Арт“ и „Богът на касапницата“ ще бъдат представени в града в рамките на Международния есенен театрален фестивал „Сцена на кръстопът“"}
{"url": "http://www.focus-news.net/news/2018/09/23/2570414/patriarh-neofit-obrazat-na-ekzarh-stefan-dnes-stoi-oshte-po-vnushitelno-za-da-ni-napomnya-kak-tryabva-da-se-sluzhi-na-narod-tsarkva-i-otechestvo.html", "text": "Негово Светейшество Българският патриарх и Софийски митрополит Неофит  благослови жителите на село Широка лъка и стотиците миряни, които присъстваха на тържественото честване на 140-ата годишнина от рождението на екзарх Стефан, предаде репортер на  Радио „Фокус“ – Смолян . Пред паметника на Екзарха в родопското село, в присъствието на Светия Синод на Българската православна църква, той произнесе слово, в което прослави живота и дейността на великия духовник. „В православната ни църква в нейната вековна и превратна история с особена светлина грее към нас образът на блаженият наш предшественик и трети български екзарх Стефан. Образ на изряден духовник, вдъхновен богослов, и всеотдаен архипастир, отдал всичките си сили и богати дарования в полза на Христовата църква и своя обичан народ. Днес десетилетия след неговото блажено отшествие, образът му стои още по-внушителен, за да ни напомня как трябва да се служи на народ, църква и отечество и да ни утвърждава в християнската ни вяра, която носим днес в усилията ни да сме достойни наследници и приемници на великите наши отци и предци от далечното ни и близко минало“, посочи в словото си Негово Светейшество. \r\nТой подчерта, че като приемник на екзарх Йосиф, не само на Софийската митрополитска катедра, но и като предстоятел на православната ни църква за нас е не само чест и радост, но и задължение и отговорност да сме в неговото родно място пред неговия роден дом, където Светата Пловдивска митрополия организира изпълващите се през настоящата година 140 години от неговото рождение. „Годишнина, която е добър повод да насочим вниманието си към образа на Екзарха и отново от неговия живот и служение да извлечем поуки. Спомняме си за свещеническия син от Широка лъка, извървял достойно целият дълъг път от Самоковската семинария през Киевската духовна академия до тогавашните реномирани западни университети, дипломирайки се навсякъде с успех и придобивайки завидна за времето си богословска езикова култура, с които заслужи славата на един от високобразованите наши духовници, даровити и обичани плодовити български църковни писатели. За монаха, приел пострига в ангелоподобното житие от ръцете на българския екзарх Йосиф, преминал през всички степенни на свещената йерархия, и достигнал до най-високата от тях, отдавайки на всяко място, на което е бил поставен от господа, най-доброто от себе си за процъфтяване на православната църква в своята родина и за утвърждаване на християнската вяра и християнския морал пред своя народ, за йерарха успял да доведе до край многогодишната борба на българската православна църква за премахване на достопечалната схизма с църквата-майка в Константинопол и да възстанови благодатното общение с останалите православни църкви високоиздигнати по този начин нейният авторитет международен и междуцърковен и очертавайки пътят към възстановяване на патриаршеското ѝ достойнство“, допълни патриарх Неофит.  \r\nТой призова всички да си спомним за висшия български йерарх от критичното време на Първата световна война, който с множество готовност за саможертва и с целия си обществен авторитет успя да предотврати гибелта на десетки хиляди български евреи, определени за депортиране и в нацистките лагери на смъртта, записвайки по този начин не само своето име, но и името на светата православна църква със златни букви в историята на човечеството, показвайки на дело какво означава православната ни християнска вяра и завещаната ни от нашия Господ Исус Христос божествена любов към всеки човек, добави патриарх Неофит. \r\nТой уточни, че за всички тези и за още много неща от богатия и изпълнен с достойнство живот на преснопаметния български екзарх Стефан, ние си спомняме отново днес – 140 години след неговото рождение, събрани заедно в родното му място и застанали през бюст-паметника, издигнат тук през 2003 г. след като малко по-рано той беше удостоен със званието Праведник на света от Израелския мемориален институт и името му беше записано завинаги в светия град Йерусалим на почетна стена в Алеята на праведните.  \r\nНегово Светейшество изрази признателността си за топлото посрещане от страна на всички домакини и най-вече на негово високопреосвещенство Пловдивския митрополит Николай, който организира тези чествания и ни предостави възможност отново да се докоснем до личността на преснопаметния Софийски митрополит и екзарх български Стефан. „Радостни сме и от факта, че светата ни Църква в лицето на Пловдивска митрополия стана собственик на дома на екзарх Стефан за спомен на бъдещите поколения. Божията любов, неговата милост и благодатното общение да бъдат с всички нас. Амин!“, каза още пред жителите и гостите на Широка лъка патриарх Неофит. \r\nНели ГЕРГЬОВСКА", "date": "2018.09.23", "title": "Патриарх Неофит: Образът на Екзарх Стефан днес стои още по-внушително, за да ни напомня как трябва да се служи на народ, църква и отечество"}
{"url": "http://www.focus-news.net/news/2018/09/23/2570420/pazardzhik-pod-zvutsite-na-pesenta-moya-strana-moya-balgariya-prodalzhava-natsionalnoto-sastezanie-po-skorostno-izkachvane-za-kupa-pazardzhik.html", "text": "Под звуците на „Моя страна, моя България“ продължава Националното състезание по скоростно изкачване за купа „Пазарджик“, която се провежда за втори ден в града, предаде репортер на  Радио „Фокус“ - Пазарджик . Пред сградата на Общината са се събрали ентусиасти и любители на катеренето, които с нетърпение очакват реда си, за да изпробват уменията си. Не липсва и публика, която насърчава всеки един от състезателите с викове и аплодисменти. Всички състезатели могат да започнат катерене, дори и пробно, само след преглед и съгласуване с отговорник по безопасността и готов осигуряващ, напомниха организаторите и добавиха като инструкции, че всички участници трябва да бъдат физически здрави и психически устойчиви, за да вземат участие в изкачванията. В случай, че някой се почувства зле или види, че някой друг не се чувства добре, е длъжен да уведоми организаторите и/или лекарят на състезанието. Финалът на състезанието е обявен за 18.00 часа. \r\nРадослава МУРДЖЕВА", "date": "2018.09.23", "title": "Пазарджик: Под звуците на песента „Моя страна, моя България“ продължава Националното състезание по скоростно изкачване за купа „Пазарджик“"}
{"url": "http://www.focus-news.net/news/2018/09/23/2570411/georgi-svilenski-bsp-nikoga-ne-e-rano-za-predsrochni-izbori.html", "text": "С избора на новите трима министри има продължаване на същата политика - политика, която обществото в голямата му част не приема. Виждаме просто смяна на имена, без ясно заявена смяна на политиката. Българските граждани могат да очакват повече от същото. Това каза Георги Свиленски от БСП в предаването  „Неделя 150“  по  БНР . Относно изказването на президента Румен Радев, че това управление няма алтернатива, Георги Свиленски посочи: „Какво значи няма алтернатива? Алтернативата я казват българските граждани. Когато има избори, те с гласа си показват дали има алтернатива. Вероятно президентът визира случая, че в рамките на този парламент няма друга конфигурация, която да може да управлява“. \r\nНикога не е рано за предсрочни избори, подчерта Свиленски. „Визия за България“ не е  проектът, не е партийната програма на БСП, а протегната ръка за разговор с обществото, смята Георги Свиленски, който се позова на отзиви за платформата. По думите му „всички са единодушни, че е крайно време в България да има такъв документ и обединение около някаква нова програма за развитие на държавата“. \r\nВ коментара си за недостатъчната промяна на социологическата картина, независимо от усилията на левицата, той отбеляза, че „ако на българските граждани им харесва това, което е в монета, ако им харесва този начин на живот, БСП няма какво да направи, освен да продължи да пропагандира тази нова визия и тези идеи, които има за развитие“. \r\nСвиленски потвърди, че едно от обсъжданите в БСП имена за конституционен съдия е на Янаки Стоилов, но на този етап все още няма официална номинация. \r\n„Посланието е ясно - най-добрият конституционалист, най-добрият експерт, най-добрият специалист, който може да има в държавата, човекът, написал Конституцията, човекът, отстоявал и писал над 25-26 години закони - това, което ние можем да направим, е този човек да го предложим на българското Народно събрание за член на Конституционния съд, тъй като не вярвам да има по-добра и по-сполучлива кандидатура от Янаки Стоилов“, каза Свиленски.", "date": "2018.09.23", "title": "Георги Свиленски, БСП: Никога не е рано за предсрочни избори"}
{"url": "http://www.focus-news.net/news/2018/09/23/2570419/blagoevgrad-marko-mendosa-zakri-vtorata-vecher-na-the-brava-balkan-fest-v-selo-dabrava.html", "text": "Два дни в село Дъбрава звучаха най-новите хитове и утвърдени такива на млади банди и световни имена. Това съобщиха от пресцентъра на  Община Благоевград . Втората вечер на фестивала бе закрита от легендарния бас китарист на Whitesnake Марко Мендоса. Той представи, пред почитателите на този стил музика, новия си проект - албума Viva la Rocк. Водещ по време на събитието бе Звезди - певец, музикант и композитор, познат от една от най-големите рок банди Ахат. Той изказа специални благодарности към Община Благоевград, кмета д-р Атанас Камбитов и зам.-кмета по култура и хуманитарни дейности Христина Шопова за подкрепата при организацията и реализирането на The Brava fest. \r\nПо залез слънце в село Дъбрава, на сцената излязоха млади таланти. Wasted Generation пяха познати парчета и заредиха вечерта, след тях щафетата поеха сърбите от Hadzi Prodane Duse, които пяха свои парчета и направиха интересни кавъри. Програмата на фестивала продължи със Saint’N’Sinners от Турция, които успяха да завладеят публиката и да я подготвят за големия финал и изпълненията на хедлайнера Марко Мендоса. \r\nПо време на двудневния фест, организаторите се бяха погрижили да има за всеки по нещо. Младите любители на рок музиката, успяха да вземат своите първи уроци от Rockschool - София и Мелина Крумова. Планинско колоездене и езда бяха част от изненадите за почитателите на силни усещания и екстремни удоволствия.", "date": "2018.09.23", "title": "Благоевград: Марко Мендоса закри втората вечер на The Brava Balkan fest в село Дъбрава"}
{"url": "http://www.focus-news.net/news/2018/09/23/2570423/smolyan-intenziven-na-izhod-e-avtomobilniyat-trafik-na-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Интензивен на изход е автомобилният трафик на граничните пунктове с Гърция „Маказа“, „Златоград“ и „Капитан Петко войвода“ към 14.00 часа, съобщиха за  Радио „Фокус“ – Смолян  от Главна дирекция „Гранична полиция“. На останалите гранични пунктове на българо-гръцката граница трафикът също е интензивен на изход от страната. \r\nНели ГЕРГЬОВСКА", "date": "2018.09.23", "title": "Смолян: Интензивен на изход е автомобилният трафик на граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/23/2570424/istoricheskata-vazstanovka-predstavi-pristiganeto-na-knyaz-ferdinand-na-gara-trapezitsa-i-prochitaneto-na-manifesta-za-obyavyavane-na-nezavisimostta-na-balgariya.html", "text": "Историческата възстановка представи пристигането на княз Фердинанд на гара „Трапезица“ и прочитането на Манифеста за обявяване на Независимостта на България 110 години след това паметно събитие. Монархът слезе от царския влак, заедно с министър-председателя Александър Малинов и официалните лица, които бяха тържествено посрещнати от кмета и жителите на града, предаде репортер на  Радио „Фокус“ – Велико Търново . \r\nИсторическата възстановка беше наблюдавана от стотици жители и гости на Велико Търново. На нея присъства и кметът на Общината инж. Даниел Панов, както и представители на институциите. \r\nБлизо 40 артисти пресъздадоха събитията от 22 септември 1908 година, а в ролята на княз Фердинанд се превъплъти актьора Милен Иванов. Организирана беше встъпителна сцена, където тогавашният френски представител Морис Палеолог води диалог със секретаря на все още княз Фердинанд – Чапрашиков. По време на цялата церемония Духовият оркестър на Общината се погрижи за празничната атмосфера, изпълнявайки маршове и тогавашният национален химн „Шуми Марица“. Почетна рота съставена от курсанти на НВУ „Васил Левски“ и членове на клуб „Традиция“ също бе на гарата, за да посрещне княз Фердинанд. \r\nВ 12.07 часа българският владетел слезе от атракционния влак с парен локомотив и вагон от  царската композиция „Корона експрес”. Пред събралото се множество той прочете Манифеста за обявяване Независимостта на България, който според историческите сведения е написан ръчно по време на пътуването в самия влак. Под неговата диктовка нарочен писар написа Манифеста, а фотограф увековечи събитието, случило се преди 110 години в старопрестолния Търновград. Следвайки хода на събитията, случили се през този ден, председателят на Народното събрание Христо Славейков и министър-председателят Александър Малинов отправиха молба от името на народа княз Фердинанд да стане български цар. \r\nВъзстановката се организира съвместно от Община Велико Търново и „БДЖ – Пътнически превози” ЕООД, като част от програмата е и атракционното пътуване с „Корона експрес”. То започна в 11.50 часа по маршрут гара Горна Оряховица – гара Трявна и обратно. \r\nВ пресъздаването на паметните събития взеха участие Националният военен университет „Васил Левски“, Клуб „Традиция“, актьорите от МДТ „Константин Кисимов“, ученици от Професионалната гимназия по туризъм „Д-р Васил Берон“, Регионален исторически музей и Духовият оркестър на Община Велико Търново. \r\nВъзстановката е част от националните чествания по случай 110-годишнината от обявяването на Независимостта на България. Програмата е част от международната инициатива „Европейски дни на културното наследство“. \r\nМария НЕДЕВА", "date": "2018.09.23", "title": "Историческата възстановка представи пристигането на княз Фердинанд на гара „Трапезица“ и прочитането на Манифеста за обявяване на Независимостта на България"}
{"url": "http://www.focus-news.net/news/2018/09/23/2570425/afp-shveytsarskiyat-kanton-sankt-galen-glasuva-za-zabrana-na-burkite-po-vreme-na-mesten-referendum.html", "text": "Втори швейцарски кантон ще въведе регионалната „забрана за бурки“, след като мнозинството от гласоподавателите в Санкт Гален избраха да забранят покриващото облекло на публични места, предава  AFP . \r\nБлизо 67 процента от гласоподавателите в североизточния кантон гласуваха в полза на новия закон, според официалните резултати, откривайки пътя за последване на примера на южния кантон Тичино, където такъв закон беше въведен преди две години. \r\nЗаконът за забрана на бурките беше одобрен то местния парламент в Санкт Гален в края на миналата година. Той премина през законодателния орган с подкрепа от десните популисти и центристките партии – но въпросът беше поставен на референдум, след като Зелената партия и Младите социалисти поискаха допитване.  Йонислав Дочев", "date": "2018.09.23", "title": "AFP: Швейцарският кантон Санкт Гален гласува за забрана на бурките по време на местен референдум"}
{"url": "http://www.focus-news.net/news/2018/09/23/2570426/gd-granichna-politsiya-intenziven-e-trafikat-na-izhod-ot-balgaro-gratskata-granitsa-i-na-gkpp-dunav-most-vidin-za-tovarni-avtomobili.html", "text": "Интензивен е трафикът на всички гранични контролно-пропускателни пунктове на изход от българо-гръцката граница и на вход и изход за товарни автомобили на ГКПП „Дунав мост-Видин“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-македонската, българо-сръбската и българо-турската граници трафикът е нормален на всички гранични контролно-пропускателни пунктове.", "date": "2018.09.23", "title": "ГД „Гранична полиция“: Интензивен е трафикът на изход от българо-гръцката граница и на ГКПП „Дунав мост-Видин“ за товарни автомобили"}
{"url": "http://www.focus-news.net/news/2018/09/23/2570406/reuters-iran-e-privikal-predstavitelya-na-oae-v-stranata-zaradi-komentari-za-teroristichniya-akt-v-ahvaz.html", "text": "Външното министерство на Иран в неделя е привикало временно изпълняващия длъжността посланик на Обединените Арабски Емирства (ОАЕ), заради направени коментари за терористичния акт в Ахваз, който отне живота на 29 души, предава  Reuters , като се позовава на държавната телевизия на Иран „Press TV“. \r\nСпоред телевизията, действията са предприети заради коментари, направени от неназован представител на ОАЕ, без да бъдат посочени подробности. \r\nНякои висшестоящи официални лица на Иран, включително президента на страната Хасан Роухани, обвиниха държавите от Персийския залив в подкрепа на нападателите.  Йонислав Дочев", "date": "2018.09.23", "title": "Reuters: Иран е привикал представителя на ОАЕ в страната заради коментари за терористичния акт в Ахваз"}
{"url": "http://www.focus-news.net/news/2018/09/23/2570428/liderat-na-bsp-korneliya-ninova-da-sme-neprimirimi-kam-vsyaka-proyava-na-fashizam-na-nasilie-i-razedinenie.html", "text": "Днес е 23 септември. Почитаме онези мъже и жени, които дадоха живота си в антифашистката борба, които са били водени от чисти идеи и са мечтали за справедливо и солидарно общество, за благоденствието на всеки човек. Това написа лидерът на БСП Корнелия Нинова във „Фейсбук”, съобщиха от пресцентъра на  НС на БСП . „Никой не е забравен, нищо не е забравено” - ни задължава да сме непримирими днес към всяка проява на фашизъм, на насилие и на разединение.", "date": "2018.09.23", "title": "Лидерът на БСП Корнелия Нинова: Да сме непримирими към всяка проява на фашизъм, на насилие и разединение"}
{"url": "http://www.focus-news.net/news/2018/09/23/2570427/predsedatelyat-na-abv-rumen-petkov-balgariya-mozhe-da-stane-evropeyski-lider-po-vazstanovyavaneto-na-dobrite-ikonomicheski-otnosheniya-sas-stranite-ot-arabskiya-svyat.html", "text": "България може да стане европейски лидер по възстановяването на добрите икономически отношения със страните от Арабския свят. Това заяви в ефира на телевизия „Европа“ председателят на АБВ Румен Петков, който преди дни посети Ливан и проведе среща с министър-председателя на арабската държава Саад Харири. Това съобщиха от пресцентъра на  партията . „Посещението ми в Ливан е част от цялостния стремеж на ПП АБВ за възстановяване на отношенията на България с Арабския свят. Впечатлен съм от отношението на премиера Харири към нашата страна и изобщо на отговорните фактори в тази държава, една немалка част от които са завършили своето образование у нас. Много се надявам, че тяхното приятелство с нашата държава и премиера Борисов ще даде положителен резултат. През ноември ние от Алтернатива за българско възраждане ще направим един голям икономически форум България – Ливан, който да даде положителен тласък на отношенията между нашите две държави. Защото,  ние ако сега не се върнем като присъствие в държавите от Арабския свят ще изгубим и последния шанс да използваме този ресурс, който държавата ни е инвестирала в подготовката на хиляди студенти от тези страни. Няколко хиляди са само ливанските студенти завършили в наши университети. Тези хора обичат България и искат страната ни да присъства там. Защото ние сме построили при тях енергосистеми, детски и здравни заведения и сме подготвяли кадри, които да работят в тези места. И ако България има волята да надскочи дребните проблеми, които имаме тук, ние можем да станем лидер в Европа по процесите на връщане на ползотворните ни взаимоотношения с Арабския свят“, посочи той. В страни от темата Румен Петков бе призован за коментар и по отношение на бъдещето на АЕЦ „Белене“ и поредните финансови санкции, които страната ни търпи заради прекратяването на проекта и то на фона на подготвяното поредно увеличени на  цените на енергоносителите. „Считам, че част от обществото няма да може да понесе този пореден ценови удар. Не знам защо парламента бяга от дискусията за ценообразуването в енергетиката ни. Да не говорим за присъдата, която БСП или Драгомир Стойнев причиниха на България със спирането на АЕЦ „Белене“ от около 80 милиона лева. Не знам дали си даваме сметка за безумието на управниците ни, какви социални ефекти води след себе си?  За това ние от АБВ настояваме този път  прокуратурата да потърси персонална отговорност, включително от министъра и шефа на НЕК тогава. Защото се случи така, че  вместо сега да имаме един работещ реактор и  един пред стартиране, нас продължават да ни съдят. За това пак казвам, че ние от АБВ настояваме правителството и Народното събрание да продължат стъпките, които бяха начертани за „АЕЦ „Белене“, за да имаме и енергийна сигурност и да продължим да бъдем стратегически енергиен източник в региона“.", "date": "2018.09.23", "title": "Председателят на АБВ Румен Петков: България може да стане европейски лидер по възстановяването на добрите икономически отношения със страните от Арабския свят"}
{"url": "http://www.focus-news.net/news/2018/09/23/2570422/dots-hristo-mihaylov-abv-zabranata-za-lov-na-divi-svine-pokray-granitsata-s-rumaniya-pokazva-upravlenska-nemosht.html", "text": "Забраната за лов на диви свине покрай речната ни граница с Румъния показва управленска немощ. Това каза за  Агенция „Фокус“  зам.-председателят на партия АБВ доц. Христо Михайлов във връзка с въведените забрани за лов на диви свине по северната граница на страната ни. „Предприетите мерки, както и до сега показват хаос в управленските решения. Както строителството на оградата тип „чесало“ за дивите свине, така и последната заповед на министъра от изминалата седмица за забрана на лова от Видин до Силистра покрай речната ни граница с Румъния показват управленска немощ. Тази забрана нито ще помогне да се предотврати навлизането на вируса, нито самия лов ще реши въпросите с Африканската чума. Този процес в момента е преди всичко въпрос на биологична сигурност и въпрос на информираност на животновъдите“, допълни той. „Радвам се, че в големите индустриални комплекси са предприети отдавна, и то по инициатива на стопаните, драконовски мерки за сигурност, но не достатъчно информирани са частните стопани. Там е необходима изключително сериозна кампания по отношение на биосигурността – лична и обществена хигиена, хигиената на самото стопанство – там куцаме много“, заяви още доц. Михайлов.  \r\nПо думите му в страните, в които вирусът е влязъл ни показват, че никакви забрани за лова не могат да решат навлизането, преместването или преминаването на вируса. „Учудвам се на тези неадекватни действия, включително и на министъра в последните дни, за една тотална забрана, която нагнетява само и единствено напрежение и подронва авторитета и доверието в институциите. Ако се намерят адекватните мерки, гражданите и ловците да повярват в адекватността на тези мерки, ние много по-леко бихме преодолели недостатъците на този процес“, уточни той.  \r\nДоц. Михайлов коментира, че в момента няколко десетки хиляди ловци са подложени на едно издевателство от страна на неадекватните действия в Министерството на земеделието. „Надявам се, че министърът ще се съобрази с мнението на специалистите, защото и по Африканската чума по свинете, както и по чумата по дребни преживни животни Министерството не потърси своевременно нито науката, нито тези в Европа, които са наясно с практическите решения. В момента се върши нещо, което само да отшуми в общественото мнение, че се предприемат мерки. Като цяло мерките са неадекватни“, каза още зам.-председателят на АБВ.  \r\nЦветелин ДИМИТРОВ", "date": "2018.09.23", "title": "Доц. Христо Михайлов, АБВ: Забраната за лов на диви свине покрай границата с Румъния показва управленска немощ"}
{"url": "http://www.focus-news.net/news/2018/09/23/2570430/ministar-ekaterina-zaharieva-pred-balgarskata-obshtnost-v-monreal-vie-ste-nay-dobrite-ni-poslanitsi-po-sveta.html", "text": "„Най-голямата загуба по време на прехода бе загубата на хора. От една страна съжалявам, че не сте в България, но от друга страна точно вие сте най-добрите ни посланици. Където и да отида, президенти, премиери и министри подчертават, че дълбоко ценят таланта и трудолюбието на нашите сънародници в техните държави. Надявам се част от вас да се върнете”. С тези думи вицепремиерът и министър на външните работи Екатерина Захариева се обърна към нашите сънародници в Канада, които се събраха да отпразнуват с нея Деня на независимостта в българската църква „Свети Иван Рилски” в Монреал, съобщиха от пресцентъра на  Министерството на външните работи .    \r\nХрамът е купен от българските емигранти през 2009 г., а правителството ни помогна ремонта и създаването на българско училище там с 20 500 долара.  \r\n„България е държава с добро бъдеще за вашите деца. За първи път миналата година броят на напусналите страната вече е равен на тези, които са се завърнали. Знам, че ще отнеме време, но се надявам догодина завръщащите се да са повече”, каза още Захариева.  \r\n30-годишен мъж от публиката - Никола Цеков, успя да развълнува първия ни дипломат, след като ѝ съобщи, че след 11 години живот в Канада смята да се върне в родината, въпреки че има добре платена работа и много приятели.  \r\nВъншният министър поздрави нашите сънародници и с 110-ата годишнина от обявяването на Независимостта на България.    \r\n„През тези 110 години Българският народ мина през редица препятствия - тоталитарен режим, Студената война, а само преди няколко месеца приключи Българското председателство на Съвета на ЕС. Може да кажем, че днес се е сбъднала мечтата на Левски България да бъде равна на другите европейски народи. Сега подкрепяме и нашите партньори от Западните Балкани да станат част от ЕС”, каза тя.    \r\nЗахариева и българската посланичка в Канада Светлана Етрополски заявиха, че винаги са на разположение на сънародниците ни за оплаквания, препоръки и съдействие. След като децата от неделното училище и техните родители представиха богата фолклорна програма, външният министър, посланикът и българският консул от Отава поздравиха лично всеки един от гостите и разговаряха продължително време по повдигнати от тях въпроси в различни сфери - от това как да се подобри административното обслужване до възможностите за правене на бизнес между България и Канада.  \r\nОфициален представител на българската общност в Монреал е Българското културно-спомагателно дружество. Основано е през 1976 година с идеална цел. Членовете на дружеството и избраното от тях настоятелство са доброволци и организацията се поддържа с помощта на членски внос и дарения.    \r\nБългаро-канадският културен Център „П. Хилендарски\" в Монреал бе основан през 2002 г. с цел насърчаване на културата, историята и българските традиции, подпомагане на развитието на социалните и културните връзки между България и Канада, организиране на кампании за набиране на средства за благотворителни цели, организиране на концерти, спектакли, изложби.    \r\nПрез 2001 г е основан и Канадско-български културен институт „Зорница” с цел да предоставя социална, образователна, културна и бизнес информация на своите членове. Дружеството издава българоезичния вестник „Зорница“, организира концерти, предлага помощ на новопристигналите български имигранти, поддържа библиотека с български книги.    \r\nПрез 2016 г. неделното училище отвори още 2 допълнителни центъра в различни краища на Монреал, за да обхване по-голяма част от българската общност в града.  \r\nНа срещата присъстваха и членове на Канадско-българския бизнес съвет с председател г-н Георги Паничерски – почетен консул на Република България в Монреал. Това е канадска асоциация с нестопанска цел, учредена на 18 април 1996. Неговата мисия е да насърчава обмена на стоки, услуги, информация и опит, както и икономическото сътрудничество между България и Канада.", "date": "2018.09.23", "title": "Министър Екатерина Захариева пред българската общност в Монреал: Вие сте най-добрите ни посланици по света"}
{"url": "http://www.focus-news.net/news/2018/09/23/2570433/plovdiv-druzhestvoto-na-hudozhnitsite-iska-obshtestveno-obsazhdane-na-proekta-za-galeriyata-na-ul-gladston.html", "text": "Обществено обсъждане на проекта за галерията на ул. „Гладстон“ искат от Дружеството на художниците. Това каза за  Радио „Фокус“ - Пловдив  Снежана Фурнаджиева, председател на Дружеството. По думите ѝ до такова решение се стигнало след среща с архитектите в четвъртък, на която имало разгорещени дебати. Поводът е забрана за оповестяването пред обществеността на изработения трети вариант на проекта поради клауза в договора на изпълнителя за поверителност на информацията. „Предложението на кмета е изрязване на предната част на сградата, а главната остава непроменена. Третият вариант е поетият от Петкана Бакалова ангажимент да направи предната част, която предизвика спорове сред архитектите, заради която кметът се притесни и я премахна. След като тя направи третия вариант на предната част на проекта, се забрани от фирмата изпълнител въобще да го показва, т.е. те си настояваха за съкратения вариант, който не е правилен, не е по-добър и носи много неудачи вътре в решението и по задание сградата не изглежда добре. Става обикновена, правоъгълна сграда като магазин. Ние искаме да имаме красива и удобна за нас, художниците, сграда за Пловдив, така, както беше проектирана. Това осигуряваше организирането на пленери за младите хора и др.“, каза още Фурнаджиева. Предстои изпращане на официално писмо до кмета на Община Пловдив Иван Тотев с искането за провеждане на обществено обсъждане. „Очаквам да се направи най-доброто за града от всички“, добави още Фурнаджиева. \r\nМария РУСЕВА", "date": "2018.09.23", "title": "Пловдив: Дружеството на художниците иска обществено обсъждане на проекта за галерията на ул. „Гладстон“"}
{"url": "http://www.focus-news.net/news/2018/09/23/2570432/ana-mpa-prokopis-pavlopulos-kam-turtsiya-istoriyata-ni-uchi-na-polzata-ot-mirno-savmestno-sashtestvuvane.html", "text": "Президентът на Гърция Прокопис Павлопулос отправи съобщение към съседна Турция в неделя, докато присъстваше на празненствата в гръцкия град Триполис, отбелязващи 197-ата годишнина от превземането на града по време на гръцката война за независимост от османско владение, предава гръцката информационна агенция  АНА-МПА . \r\n„През настоящата година също, по време на тази годишнина с национално значение, ще повтарям това на нашия приятел и съсед Турция: историята не съществува, за да ни разделя, а за да ни учи и особено днес трябва да ни научи на ползата от мира и мирното съвместно съществуване. Ние гърците винаги протягаме ръка на приятелство и добросъседство, както и на мирно съвместно съществуване с Турция и подкрепяме нейната европейска перспектива. Ключово условия за това, обаче, е пълното и искрено уважение към върховенството на международното и европейско право“, заяви той. \r\nТова, поясни Павлопулос, означава пълно уважение към границите, територията и суверенитета на Гърция, които са и граници и територия на Европейския съюз.  Йонислав Дочев", "date": "2018.09.23", "title": "АНА-МПА: Прокопис Павлопулос към Турция: Историята ни учи на ползата от мирно съвместно съществуване"}
{"url": "http://www.focus-news.net/news/2018/09/23/2570435/sport-totnam-izprevari-yunayted-sled-pobeda-kato-gost-nad-braytan.html", "text": "Тотнъм спря най-негативната си серия от загуби във всички турнири под ръководството на Маурисио Почетино, надделявайки като гост на Брайтън с 2:1 в мач от шестия кръг на английската Висша лига.  \r\nФутболистите на Тотнъм се намираха в поредица от три поражения, но този път под неспирния дъжд, стигнаха до успеха с попадения на дежурния си голмайстор Хари Кейн от дузпа и Ерик Ламела, а в добавеното време Антони Нокер върна един гол за Брайтън.   \r\nТака Тотнъм изпревари Манчестър Юнайтед и излязоха на пето място във временното класиране. \r\nВенцислав ДРАГОМАНОВ", "date": "2018.09.23", "title": "Спорт: Тотнъм изпревари Юнайтед след победа като гост над Брайтън"}
{"url": "http://www.focus-news.net/news/2018/09/23/2570418/telma-makedoniya-na-27-septemvri-v-makedoniya-zapochva-protsesat-na-monitoring-za-pregovorite-s-es.html", "text": "На 27 септември започва подготвителният период за процеса на присъединяване на Македония към Европейския съюз, предава скопският телевизионен канал  „Телма“ . \r\nВицепремиерът и председател на делегацията на Македония за преговорите с ЕС Буяр Османи в неделя обяви, по време на пресконференция, че ще предвожда македонската делегация в Брюксел, когато на 27 септември ще започне мониторинг процесът за глава 23 – съдебна система и основни права. В делегацията, която наброява 40 лица от повечето институции в страната, ще бъде и министърът на правосъдието Рената Десковска. \r\nМониторингът на всички глави трябва да бъде завършен до юни 2019 година.   Йонислав Дочев", "date": "2018.09.23", "title": "„Телма“ (Македония): На 27 септември в Македония започва процесът на мониторинг за преговорите с ЕС"}
{"url": "http://www.focus-news.net/news/2018/09/23/2570434/rumyana-hadzhieva-etnograf-v-rim-blagoevgrad-shte-bade-predstavena-izlozhbata-nyakoga-v-gorna-dzhumaya.html", "text": "В РИМ - Благоевград ще бъде представена изложбата „Някога в Горна Джумая“ в рамките на инициативата „Горна Джумая - градски пейзажи“, която е опит за една по-иновативна, атрактивна форма за среща на старите преселнически родове и техните потомци с новите поколения. Това каза за  Радио „Фокус“ - Пирин  Румяна Хаджиева, етнограф в Регионален исторически музей - Благоевград. „Традиционно отбелязваните в Регионален исторически музей - Благоевград Европейски дни на наследството 2018 през септември тази година ще прераснат в една по-мащабна инициатива подготвена съвместно с Народно читалище „Никола Вапцаров“ - Благоевград. Акцент ще сложим върху 105-годишнината от масовата бежанска вълна на българи от Беломосрка и Вардарска Македония, непосредствено след войните за национално обединение в началото на XX век. Знам, че този нестихващ поток от преселници, установили се в някогашна Горна Джумая, внася един нов специфичен живот, обогатява културния облик на малкото крайгранично градче“, каза още Хаджиева. По думите ѝ инициативата е наречена „Горна Джумая - градски пейзажи“. „Форма за оживяване на градското пространство на стария квартал „Вароша“. Също така за представяне на нови познания за миналото на селището и не на последно място една форма за общоградско забавление, защото поканените са не само наследниците на преселнически родове, но и всички граждани и гости на града“, каза Хаджиева. По думите ѝ от 27 септември в залите на Регионален исторически музей - Благоевград ще бъде експонирана постерната изложба „Някога в Горна Джумая“, която ще бъде пренесена по протежение на главната варошка улица. \r\nЛора КАЛЧЕВА", "date": "2018.09.23", "title": "Румяна Хаджиева, етнограф: В РИМ - Благоевград ще бъде представена изложбата „Някога в Горна Джумая“"}
{"url": "http://www.focus-news.net/news/2018/09/23/2570421/reuters-redzhep-tayip-erdogan-shte-se-stremi-kam-po-dobri-ikonomicheski-i-politicheski-otnosheniya-s-germaniya.html", "text": "Президентът на Турция Реджеп Тайип Ердоган заяви в неделя, че ще работи върху подобряването на политическите и икономическите отношения с Германия по време на посещението си в страната в края на месеца, предава  Reuters . \r\nЕрдоган първо ще пътува до САЩ, за да присъства на Общото събрание на ООН и ще се срещне с американски инвеститори там, преди да посети Германия между 27 и 29 септември. \r\n„Нашият приоритетен дневен ред, по време на посещението ми в Германия, ще бъде пълното загърбване на лошия период, който изпитахме в политическите си отношения през последните години“, заяви той по време на пресконференция преди заминаването си за САЩ. \r\n„Друг приоритет (също) ще бъдат стъпките, които могат да се предприемат, за пренасянето на нашите икономически отношения върху взаимноизгодна основа“, добави още той.  Йонислав Дочев", "date": "2018.09.23", "title": "Reuters: Реджеп Тайип Ердоган ще се стреми към по-добри икономически и политически отношения с Германия"}
{"url": "http://www.focus-news.net/news/2018/09/23/2570436/kyustendil-katastrofa-e-stanala-na-glaven-pat-e-79-predi-razklona-za-boboshevo.html", "text": "Катастрофа е станала на главен път Е-79 преди разклона за Бобошево, съобщи  слушател на Радио „Фокус“ - Пирин . Движението в района е затруднено и се регулира от полицейски служители.", "date": "2018.09.23", "title": "Кюстендил: Катастрофа е станала на главен път Е-79 преди разклона за Бобошево"}
{"url": "http://www.focus-news.net/news/2018/09/23/2570431/plovdivskiyat-mitropolit-nikolay-poseshtenieto-na-patriarh-neofit-v-shiroka-laka-e-ot-golyamo-duhovno-znachenie-za-nastoyashteto-i-badeshteto-na-tsarkvata-v-rodopa-planina.html", "text": "В Широка лъка Негово Високопреосвещенство Пловдивският митрополит Николай благодари на Българския Патриарх Неофит за особеното внимание и великата чест да присъства на тържествата по повод 140 години от рождението на Екзарх Стефан, предаде репортер на  Радио „Фокус“ – Смолян . „Да дойде при нас ангелът на светата ни църква – Негово светейшество патриарх Неофит, това има огромно духовно значение, не само по отношение на преклонението пред подвига и признателността на Екзарха, но преди всичко за настоящето и бъдещето на светата църква в този благословен от Бога край в сърцето на Родопа планина, където живеят христолюбиви и родолюбива наши сънародници, ваши верни чеда. Те са верен народ божий, изстрадал много, измъчен, но пазещ в сърцето и душата си пламъка на православната вяра, въоръжен против злото в този век с тези две най-важни две оръжия – вярата в Бога и любовта към отечеството“, с тези думи Пловдивският митрополит се обърна към Българския патриарх пред паметника на Екзарх Стефан в Широка лъка. Той призова Негово Светейшество да благослови родопчани, да ги има в молитвите си, защото те се молят за Патриарха, за да може Бог да ви дарява с дълголетие, благодатни сили със душеспасително и богоугодно служение на светата ни църква като първойерарх и неин достоен първосветител. „Ние осъзнаваме и вярваме, че по Божият благ промисъл, не някой друг в тези тежки времена, а именно вие сте нашият патриарх. Искрено ви обичаме, молим се за вас, подкрепяме ви във вашите добри и полезни начинания, във вашето с добра съвест осъществявано патриаршеско ръководство на Светата ни църква“, отбеляза Пловдивският митрополит Николай. Той изказа благодарност към всички за съучастието в това духовно тържество. „Божието благословение да пребъде над богоспасяемата ни епархия и над всички вас, Бог да ни пази от всяко злощастие и беда, да ни дари с мир, благоденствие, здраве и душевно спасение“, каза още митрополит Николай. С голяма благодарност той прие и подарък Патриарх Неофит – портрет на Екзарх Стефан, който обеща да бъде поставен на подобаващо място в родния дом на Екзарха в Широка лъка, който наскоро бе придобит от Пловдивската митрополия. \r\nНели ГЕРГЬОВСКА", "date": "2018.09.23", "title": "Пловдивският митрополит Николай: Посещението на патриарх Неофит в Широка лъка е от голямо духовно значение за настоящето и бъдещето на църквата в Родопа планина"}
{"url": "http://www.focus-news.net/news/2018/09/23/2570437/the-jerusalem-post-kosovo-shte-pozvoli-otkrivaneto-na-posolstvo-v-erusalim-v-zamyana-na-priznavane-na-nezavisimostta-mu.html", "text": "По думите на президента на Косово Хашим Тачи, Прищина може да отвори посолство в Ерусалим в замяна на признаване на независимостта на най-младата държава на Балканите, съобщава вестник  The Jerusalem Post , като се позовава на медии от балканската страна. \r\nРазположената на Балканския полуостров Република Косово обяви едностранна независимост от Сърбия през 2008 г., припомнят от редакцията. Страната с преобладаващо албанско население обаче все още е обект на териториален спор.  През 2013 г. правителствата в Прищина и Белград подписаха Брюкселското споразумение с посредничеството на Европейския съюз. Президентът на Косово Тачи участва в преговорите, подчертава изданието. \r\nИзраел обаче не призна Косово за суверенна държава. Тя има културни връзки и търговия с нея, но позицията за Прищина се основава на нежеланието на Израел да насърчава едностранни декларации за независимост. САЩ и 23 от 28-те държави-членки на ЕС обаче признаха независимостта на Косово. \r\n„Ако Косово бъде признато от Израел, ще позволя отварянето на косовско посолство в Ерусалим\", е заявил Тачи пред местни медии. Президентът на Косово добави, че във връзка с решението на президента на САЩ Доналд Тръмп да прехвърли американското посолство в Ерусалим, Косово никога няма да гласува против интересите на Вашингтон.  \r\n„Връзките на Република Косово със САЩ са отлични, аз се срещнах с президента Тръмп и неговият подход към нас е същият като на предишния президент, а САЩ подкрепят бъдещето на Косово на 100%\", категоричен бе Тачи. Тереза Герова", "date": "2018.09.23", "title": "The Jerusalem Post: Косово ще позволи откриването на посолство в Ерусалим в замяна на признаване на независимостта му"}
{"url": "http://www.focus-news.net/news/2018/09/23/2570439/predsedatelyat-na-abv-rumen-petkov-realizira-se-skandalen-proekt-za-obedinyavane-na-aets-kozloduy-i-darzhavnite-mini-maritsa-iztok.html", "text": "В процес на реализация е едно от най-скандалните решения в българската енергетика от 90-та година насам – предложение за обединяване на АЕЦ „Козлодуй“ и държавните „Мини Марица-изток” в едно дружество. За това алармира лидерът на АБВ Румен Петков на пресконференция в Плевен, съобщиха от пресцентъра на  партията . По думите му предложението е направено от името на Българския енергиен холдинг  и неговият изпълнителен директор Петьо Иванов и вече веднъж е обсъждано в министерството на енергетиката.  \r\nСпоред Петков предложението е скандално, защото е в състояние да съсипе в стопански и финансов план едно от най-силните енергийни дружества в Европа – атомната електроцентрала в Козлодуй.  „Състоянието на мини „Марица-изток” е тревожно от години. Към момента финансовата задлъжнялост на държавното дружество надхвърля 830 милиона лева. Политиката на Европейската комисия за гарантиране на екологичната сигурност включва постоянно увеличаване на таксите за вредните емисии, които се плащат, а при нас основния финансов ресурс, който трябва да отделяме за плащането на тези финансови задължения и екологични такси е „Мини Марица-изток”, посочи той.  „През тази година таксите са в порядъка на 17-20 долара на тон. Един мегават при производството си изпуска в пространството между 1,3 до 1,5 тона въглероден двуокис. Т.е.  вредната емисия, която плащаме за един мегават отива на 20 и няколко евро в този момент“, допълни Румен  Петков. По думите му през следващата година се предвижда да се плащат 25 евро, което означава сериозно завишаване, а това на свой ред поставя „Мини Марица-изток” в особено тежко състояние, тъй като себестойността на производството на един мегават няма да може да покрие таксата, която трябва да бъде плащана за парниковите емисии. „От друга страна АЕЦ „Козлодуй“ към момента има 300 милиона печалба, след като е платила ядреното си гориво и отвозването му обратно в Русия. След като е заплатила всички задължения по удължаване живота на двата реактора и след като за своя сметка извършва цялостния ремонт, реконструкция и поддръжка на съоръженията си“, посочи председателят на АБВ. Според него  този,  който замисля този нелеп и престъпен към енергийната ни сигурност акт за сливане на двете предприятия ще съсипе атомната електроцентрала в Козлодуй.  „Ние от АБВ настояваме първо да се даде публичност на този процес, да се знаят неговите автори, а не той да се прави зад гърба на обществото, а вероятно и зад гърба на правителството. И второ – процесът трябва да бъде спрян веднага. Другото е престъпление към енергийната сигурност на България”.Румен Петков добави, че страната ни е пропуснала 20 години в развитието на нашата енергийна система и днес първи блок на АЕЦ „Белене“ можеше вече да е в експлоатация, а пред пуск щеше да е втори блок. \r\n„Второто ни настояване е правителството и Народното събрание да набележат хронограма по довеждане на процедурата до краен резултат с определяне на стратегически инвеститор и рестартиране на проекта Белене“, заяви той и припомни, че всички негативни внушения за газовите връзки в Европа и за изграждането на нови ядрени мощности са дълбоко престъпни към българския национален интерес. По думите му в това престъпление участваха български политици.„Ние от АБВ извадихме поименно хората, които обясняваха как няма да се състои „Турски поток”, как няма да има такава връзка, как ние ще си взимаме газ от трети източници. Сега „Турски поток” е пред пускане. В резултат на което ние ще си купуваме руска газ от Турция, което ще оскъпи при всички случаи ценообразуването и за бита и за икономиката в България. Не бива да допускаме това нещо да се развива и на територията на атомната ни енергетика. За това ние от АБВ искаме публичност на процеса. Искаме да се знаят авторите на предложението за сливане на двете дружества,  искаме да им се потърси административна и управленска отговорност. Искаме виновните  да бъдат отстранени веднага от управлението на БЕХ  и на енергетиката като цяло”. \r\nСпоред Петков ръководството на АЕЦ Козлодуй се противопоставя на такъв проект, но в Народното събрание, неясно защо, никой не поставя този въпрос и това е абсурдно.", "date": "2018.09.23", "title": "Председателят на АБВ Румен Петков: Реализира се скандален проект за обединяване на АЕЦ \"Козлодуй\" и държавните \"Мини Марица-Изток\""}
{"url": "http://www.focus-news.net/news/2018/09/23/2570441/veliko-tarnovo-pet-tona-furazh-sa-izgoreli-pri-pozhar-v-selo-ovcha-mogila.html", "text": "Пет тона фураж са изгорели при пожар в свищовското село Овча могила. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът на тел. 112 е подаден вчера в 18.50 часа. На него се е отзовал екип от Районна пожарна служба – Свищов. В ликвидиране на произшествието участие е взел и служител от Кризисния център в селото. Като причина за инцидента се посочва небрежност при боравене с открит огън. От опожаряване е спасена една сграда в близост. \r\nСъщият ден екип от местната пожарна служба е гасил пожар в сухи треви в местност Стъклен в града. На подобен инцидент са се отзовали и техни колеги от пожарната служба в Горна Оряховица. Те са получили сигнал за пламнали сухи треви в района на главен път Варна - София до разклона за село Козаревец. И при двете произшествия са взели участие екипи от по трима пожарникари. \r\nМария НЕДЕВА", "date": "2018.09.23", "title": "Велико Търново: Пет тона фураж са изгорели при пожар в село Овча могила"}
{"url": "http://www.focus-news.net/news/2018/09/23/2570438/nikolay-yanev-edin-ot-organizatorite-na-protesta-v-pazardzhik-v-sotsialnata-mrezha-imashe-dosta-zhelaeshti-koito-iskaha-da-podkrepyat-protesta.html", "text": "В социалната мрежа имаше доста желаещи, които искаха да подкрепят протеста, но реално тук не дойдоха и половината от тях. Това каза за  Радио „Фокус“ - Пазарджик  Николай Янев, един от организаторите на протеста срещу вдигането на такса смет в Пазарджик. Той допълни, че е много лесно човек да стои зад компютъра и да се съгласява или да изразява негативното си отношение, но ако трябва да се появи с лице и да заяви позиция - все още малко хора го умеят. По думите му може би някои от тези хора искат да изразят позиция, но се страхуват от последствия, ако са обвързани по някакъв начин с тези срещу, които се протестира. „Имаше големи заявки в социалната мрежа, но тук никой не дойде реално да изяви позиция, освен няколко човека. Нас това не ни плаши, ние не го правим да трупаме дивиденти, а да изразим недоволството си от предстоящата сесия, на която Общински съвет - Пазарджик на 27 септември 2018 г. ще гласува предложението за вдигане такса смет“, каза Янев. \r\nРадослава МУРДЖЕВА", "date": "2018.09.23", "title": "Николай Янев, един от организаторите на протеста в Пазарджик: В социалната мрежа имаше доста желаещи, които искаха да подкрепят протеста"}
{"url": "http://www.focus-news.net/news/2018/09/23/2570440/plovdiv-20-000-leva-sa-bili-otkradnati-ot-magazin-na-golyama-targovska-hranitelna-veriga-v-asenovgrad.html", "text": "20 000 лева са били откраднати от магазин на голяма търговска хранителна верига в Асеновград. Това съобщиха за  Агенция „Фокус“  от ОДМВР-Пловдив. Сигналът е подаден тази сутрин. Установена е липсата на сумата от оборотните пари на магазина. В момента тече досъдебно производство, по което работят служители от РУ-Асеновград под наблюдението на Районната прокуратура. Изясняват се обстоятелствата около случая – кога и как е извършена кражбата.", "date": "2018.09.23", "title": "Пловдив: 20 000 лева са били откраднати от магазин на голяма търговска хранителна верига в Асеновград"}
{"url": "http://www.focus-news.net/news/2018/09/23/2570443/nova-makedoniya-yens-stoltenberg-se-obarna-kam-makedontsite-chakame-vi-v-nato.html", "text": "Генералният секретар на НАТО Йенс Столтенберг се обърна към македонската общественост и я призова да реши дали да мине през вратата на Алианса, която е отворена за нея, отбелязва скопското електронно издание  „НОВА“ .  \r\n„Време е вашите гласове да бъдат чути. Това е възможност, която идва веднъж в живота. Вратата на НАТО е отворена, но само гражданите на вашата страна могат да решат дали да минат през нея“, подчерта Столтенберг във видеобръщение, в което се обърна на езика, на който говорят македонците.  \r\nМедията припомня, че Столентберг посети Македония по-рано този месец, за да подкрепи лично прилагането на споразумението с Гърция за новото име на страната. Тереза Герова", "date": "2018.09.23", "title": "„НОВА“ (Македония): Йенс Столтенберг се обърна към македонците: Чакаме ви в НАТО!"}
{"url": "http://www.focus-news.net/news/2018/09/23/2570442/tass-broyat-na-zaginalite-pri-potavaneto-na-feribot-v-ezeroto-viktoriya-dostigna-do-225-dushi.html", "text": "Броят на загиналите при потъването на ферибот в езерото Виктория достигна до 225 души, предава руската информационна агенция  TACC , като уточнява, че по-рано бе съобщено за 209 жертви. \r\nСпасителите продължават с усилията си за намиране на оцелели след инцидента. По данни на медиите на плавателния съд е имало над 400 души, въпреки че капацитетът му за превоз на пътници е бил в пъти по-малък. \r\nТрагедията се случи в четвъртък между два острова в езерото, припомня ТАСС. Тереза Герова", "date": "2018.09.23", "title": "ТАСС: Броят на загиналите при потъването на ферибот в езерото Виктория достигна до 225 души"}
{"url": "http://www.focus-news.net/news/2018/09/23/2570446/poslovni-dnevnik-harvatiya-letniyat-sezon-priklyuchi-uspeshno-no-harvatiya-opredeleno-veche-ne-e-turisticheski-hit.html", "text": "Хърватия може да се похвали с пореден успешен летен сезон, който завърши с плюс по редица показатели. Но страната определено вече не е хит сред почиващите, предупреждава електронното издание   Poslovni Dnevnik . \r\nПрез настоящата година Хърватия не предложи на посетителите нищо по-различно от миналата година: завишени цени, претъпкани хотели и оферти, които не отговарят на действителността.  \r\nНа 31 декември обаче вероятно управляващите в Загреб ще се похвалят с още една рекордна за туризма година. През първите осем месеца бе отбелязан ръст от пет процента на гостите и от четири процента на броя на реализираните нощувки. Но позитивите са само на повърхността. Всъщност, хърватският туризъм е изправен пред огромни проблеми в самата му сърцевина.  \r\nВ официалните доклади не се съдържа информация за това какво всъщност се случи в туристическия отрасъл през последната година. За първи път от много години Хърватия се сблъска с почти забравения проблем с липсата на туристи в ключовите месеци на летния сезон - юли и почти цялата половина на август. Опитните в бранша бързо осъзнаха, че в страната вече има прекалено голямо предлагане за настаняване, а резервациите се правят не от най-заможните туристи, а от индивидуални гости, които почиват в страната без посредничеството на туристическите агенции.  \r\nПонижаването на цените за нощувките бе твърде закъсняла мярка за справяне с проблема. Хотелиерите по Адриатическото крайбрежие трябваше да преглътнат горчива хапка, за да проумеят, че за резервацията на едно легло вече не се борят по трима посетители. Проблемът се корени в това, че състезанието за привличане на туристи в Средиземно море се възобнови с пълна сила и сега летовниците имат богат избор за това къде да прекарат почивката си по-пълноценно и по-евтино. За Хърватия изводът е един: страната вече не туристическа сензация и хит дестинация.  Тереза Герова", "date": "2018.09.23", "title": "Poslovni Dnevnik (Хърватия): Летният сезон приключи успешно, но Хърватия определено вече не е туристически хит"}
{"url": "http://www.focus-news.net/news/2018/09/23/2570429/tass-posolstvoto-na-izrael-v-moskva-e-otkazalo-da-komentira-obvineniyata-na-ruskoto-ministerstvo-na-otbranata.html", "text": "Посолството на Израел в Москва е отказало да коментира изявлението на министерството на отбраната на Русия, че отговорността за свалянето на руския военен самолет Ил-20 в Сирия е на израелските Военновъздушни сили, предава  ТАСС . \r\n„Не мога да коментирам“, е заявил представител на дипломатическата мисия на Израел пред руската агенция. \r\nВ неделя говорителят на руското министерство на отбраната Игор Конашенков заяви, че вината за свалянето на руския Ил-20 в Сирия на 17 септември изцяло лежи върху ВВС на Израел и тези, които вземат отговорните решения.  Йонислав Дочев", "date": "2018.09.23", "title": "ТАСС: Посолството на Израел в Москва е отказало да коментира обвиненията на руското министерство на отбраната"}
{"url": "http://www.focus-news.net/news/2018/09/23/2570449/predsedatelyat-na-pg-na-gerb-tsvetan-tsvetan-tsvetanov-shte-uchastva-v-zasedanie-na-savmestnata-grupa-za-parlamentaren-kontrol-na-evropol-v-bryuksel.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов заминава на 24 септември на двудневно работно посещение в Брюксел. Това съобщиха от пресцентъра на  ПП ГЕРБ . Там той ще участва в заседание на Съвместната група за парламентарен контрол върху работата на Европол. Заедно с Цветанов в заседанието ще участват и председателят на Комисията за контрол над службите за сигурност Димитър Лазаров и Филип Попов, също член на комисията. \r\nВ рамките на работното си посещение в белгийската столица, Цветан Цветанов ще проведе и срещи с председателя на Европейската народна партия (ЕНП) Жозеф Дол, председателя на групата на ЕНП в ЕП и първи обявен кандидат на ЕНП за председател на Европейската комисия – Манфред Вебер, както и с генералния директор на ОЛАФ Виле Итала.", "date": "2018.09.23", "title": "Председателят на ПГ на ГЕРБ Цветан Цветан Цветанов ще участва в заседание на Съвместната група за парламентарен контрол на Европол в Брюксел"}
{"url": "http://www.focus-news.net/news/2018/09/23/2570448/veliko-tarnovo-stotitsi-zhiteli-i-gosti-na-grada-patuvaha-s-tsarskiya-vlak-po-napravlenie-gorna-oryahovitsa-veliko-tarnovo-tryavna-i-obratno.html", "text": "Стотици жители и гости на Велико Търново се качиха на Царския влак по маршрут Горна Оряховица – Велико Търново – Трявна и обратно, предаде репортер на  Радио „Фокус“ – Велико Търново . Атракционното пътуване с влака с парен локомотив и вагон от царската композиция „Корона експрес” е съчетано с възстановката на посрещането на княз Фердинанд на гара „Трапезица“ и прочитането на Манифеста за обявяване на Независимостта на България. Композицията потегли в 11.50 часа от гара „Горна Оряховица“ и пристигна във Велико Търново в 12.07 часа, където бяха пресъздадени събитията, случили се на 22 септември 1908 година. След тържествената част стотици жители и гости се снимаха с парния локомотив и разгледаха личния вагон-салон на цар Борис III от „Корона експрес”. \r\nСлед престоя си на гара „Трапезица“ атракционната композиция тръгна към гара „Трявна“. В обратна посока царския влак потегли в 15.00 часа. \r\nПървокласният вагон-салон е произведен през 1938 г. в Германия за нуждите на Цар Борис ІІІ. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагон-салонът е със запазено луксозно обзавеждане, като специалните ламперии и дамаски са автентични. \r\nСъбитието е организирано съвместно от Община Велико Търново и „БДЖ – Пътнически превози” ЕООД. \r\nМария НЕДЕВА", "date": "2018.09.23", "title": "Велико Търново: Стотици жители и гости на града пътуваха с Царския влак по направление Горна Оряховица – Велико Търново – Трявна и обратно"}
{"url": "http://www.focus-news.net/news/2018/09/23/2570444/smolyan-konkurs-za-kulinarni-spetsialiteti-se-provede-v-ramkite-na-festivala-na-kiseloto-mlyako-v-selo-momchilovtsi.html", "text": "Конкурс за кулинарни специалитети се проведе в рамките на Фестивала на киселото мляко в село Момчиловци. Това съобщиха  организаторите на фестивала . Кебап с телешко месо и фасул сготви Ути Бъчваров за 700 гости на Фестивала на киселото мляко, който се провежда за трети ден в село Момчиловци. Известният готвач нарече ястието момчиловски кебап, а в него вложи 65 кг обезкостено телешко месо, 20 кг фасул, чувал моркови, чувал лук, целина и джоджен. Приготовлението на вкусната гозба започна от ранни зори, за да е готов на обяд. Паралелно с раздаването на кебапа, се проведе и конкурс за кулинарни специалитети. Наградата за най-вкусно ястие спечели Мария Никова, която приготви агнешко печено. Цветка Радкова бе отличена за плодовия си щрудел с мед, дюли и орехи. Третото място бе за фунийките с пълнеж от кисело мляко, краставици и копър на Добринка Желязкова. Организаторите излъчиха и тазгодишният най-добър производител на кисело мляко. Престижният приз бе присъден на Сийка Гаджева. Един от най-атрактивните моменти в програмата на празника бе надпиването с айрян. В надпреварата се включиха  11 участници, като най-бърз бе Стойчо Янев, който грабна първа награда. Бяха връчени наградите на най-малките участници в конкурса за детска рисунка: Памела Ботева - 1-во място; Дарина Петрова - 2-ро място; Теодора Кюлханова - 3-то място. Връчена бе и една поощрителна награда, която отиде при Елена Стойкова. \r\nВ края на фестивалната програма, гостите от Китай получиха сертификати за дълголетие. „Вие сте нашите приятели и посланици на Момчиловци и на България в Китай. Надявам се да разкажете на всички ваши приятели как сме ви посрещнали, колко хубава е тук. Препоръчайте им и те да посетят Момчиловци и да видят всичко това, което сте преживели тук вие. Благодарим ви и за това, че направихте така, че и ние да се докоснем до вашето изкуство и култура“. С тези думи  председателят на Българския център за инвестиции, туризъм и развитие в Китай Иван Тодоров се обърна към гостите от далечната страна, с поканата да посетят празника и следващата година.", "date": "2018.09.23", "title": "Смолян: Конкурс за кулинарни специалитети се проведе в рамките на Фестивала на киселото мляко в село Момчиловци"}
{"url": "http://www.focus-news.net/news/2018/09/23/2570450/blagoevgrad-makedonskiyat-ansambal-tanets-iznese-kontsert-v-gotse-delchev-po-povod-110-godini-ot-obyavyavaneto-na-nezavisimostta.html", "text": "В незабравим спектакъл се превърна концерта на Националния ансамбъл за народни песни и танци на Македония „Танец”, който се състоя на площад „Македония” в град Гоце Делчев. Поводът за гостуването на ансамбъла бе 110-та годишнина от обявяване на независимостта на България, която отбелязахме на 22 септември, както и Традиционния есенен панаир, който продължава до 24 септември. Това съобщиха от пресцентъра на Община Гоце Делчев. \r\nПубликата на препълнения площад „Македония” пред Дома на културата бе буквално взривена от емоциите, красотата, феерията и майсторството, които показаха професионалистите от ансамбъл „Танец”. Грандиозният концерт бе наблюдаван от кмета на община Гоце Делчев Владимир Москов, заместник-кметовете Валери Сарандев и Саид Иброш и общински съветници, които бурно аплодираха професионализма на артистите от ансамбъла. Концертът бе организиран по покана на община Гоце Делчев и бе очакван с огромно нетърпение от публиката, въпреки, че ансамбъл „Танец” вече е гостувал в града. \r\nАнсамбъл „Танец” е име, което вече шест десетилетия е символ на македонската култура и изкуство по целия свят. Той е създаден с Указ на правителството на Република Македония през 1949 година с цел да събира, съхранява и обогатява македонското фолклорно богатство и да го представя навсякъде по света, като взима участие в концерти, фестивали и други културни форуми", "date": "2018.09.23", "title": "Благоевград: Македонският ансамбъл „Танец“ изнесе концерт в Гоце Делчев по повод 110 години от обявяването на Независимостта"}
{"url": "http://www.focus-news.net/news/2018/09/23/2570453/varna-dvama-dushi-sa-postradali-pri-katastrofa-na-krastovishteto-na-ul-gen-kolev-i-ul-tsarevets-nyama-opasnost-za-zhivota-im.html", "text": "Двама души са пострадали при катастрофа на кръстовището на ул. „Ген. Колев“ и ул. „Царевец“ във Варна, няма опасност за живота им. Това съобщиха за  Радио „Фокус“ – Варна  от Областната дирекция на МВР – Варна. Инцидентът е станал около 14.10 часа, след като 23-годишен водач на лек автомобил е преминал на червен светофар на кръстовището на ул. „Ген. Колев“ и ул. „Царевец“ и е блъснал друг автомобил, управляван от 36-годишна жена. При инцидента са пострадали водачите на двата автомобила. Те са с контузии, прегледани са в болнично заведение и са освободени за домашно лечение. \r\nМарияна ВАЛЕНТИНОВА", "date": "2018.09.23", "title": "Варна: Двама души са пострадали при катастрофа на кръстовището на ул. „Ген. Колев“ и ул. „Царевец“, няма опасност за живота им"}
{"url": "http://www.focus-news.net/news/2018/09/23/2570455/veliko-tarnovo-zanayatchii-ot-tsyala-balgariya-uchastvat-v-esenniya-festival-za-izkustvata-i-zanayatite-nosht-na-samovodskata-charshiya.html", "text": "Занаятчии от цяла България участват в Есенния фестивал за изкуства и занаяти „Нощ на Самоводската чаршия“. Алеята на занаятите оживя за изкуството на различни занаятчии, артисти и музиканти, които в рамките на четири поредни дни предлагат богата арт програма, предаде репортер на  Радио „Фокус“ – Велико Търново . 50 самоуки творци показват ръчно изработена керамика, бижута, аксесоари, играчки, кожени изделия, плъсти и др. Част от изложението представя традиционни български кулинарни продукти. В своите работилници майсторите от Чаршията демонстрират своите старинни технологии, запазени през вековете. \r\nВсяка от четирите вечери ще завършва с огнено шоу. Детски работилници са предвидени за най-малките посетители, които могат да изработват различни изделия с помощта на занаятчиите. В програмата са предвидени и много улични изпълнения, изложби, хоротека, концертни изяви и др. \r\nНачалото на културния форум беше поставено през 2011 година, а всяко от изданията привлече туристи от цяла България и чужбина. Организатори на събитието са Община Велико Търново и Общинската агенция по туризъм „Царевград-Търнов“. \r\nМария НЕДЕВА", "date": "2018.09.23", "title": "Велико Търново: Занаятчии от цяла България участват в Есенния фестивал за изкуствата и занаятите „Нощ на Самоводската чаршия“"}
{"url": "http://www.focus-news.net/news/2018/09/23/2570445/nevrokopskiyat-mitropolit-serafim-kategorichno-osazhdame-izvarshenoto-v-rozhenskata-sveta-obitel-zlodeyanie.html", "text": "Категорично осъждаме извършеното в Роженската света обител злодеяние. Посегателството над лице с духовен сан и над църковно имущество не е обикновено престъпление, то е тежка противообществена проява. Това се посочва в  позиция  на Неврокопския митрополит Серафим във връзка със случая в Роженския манастир. „То е ясен признак за дълбоко вкоренено духовно заболяване, което убива човека и го прави жив мъртвец. Нека да не сме безразлични, но да бъдем отговорни и бдителни и да съхраняваме светините на Църквата ни, които са общо наше достояние и богатство. Всички ние заедно изграждаме тялото на Църквата – нека да бъдем непримирими с греха, с отстъплението от непреходните евангелски ценности, с престъпленията в нашето общество, особено с онези, които са против човека, защото всяка една човешка душа струва много повече отколкото целия свят с всичките му богатства и съкровища”, заявява още митрополит Серафим. „Призовавам и всички, които заемат отговорни постове в държавните и местните институции, да не омаловажават и да не пренебрегват проблемите, които Църквата поставя за разглеждане или когато търси помощ и съдействие. Да не забравяме, че в православната християнска вяра са устоите на нашата държавност“, допълва още той.", "date": "2018.09.23", "title": "Неврокопският митрополит Серафим: Категорично осъждаме извършеното в Роженската света обител злодеяние"}
{"url": "http://www.focus-news.net/news/2018/09/23/2570458/sport-bayern-prodalzhava-pobednata-si-seriya-v-germanskiya-elit-s-uspeh-nad-shalke.html", "text": "Байерн Мюнхен продължава победната си серия в германския елит, след като спечели с 2:0 гостуването на Шалке. Точни за баварците бяха Хамес Родригес през първото полувреме и Левандовски от дузпа след почивката. Така Байерн се изкачи на върха в класирането с 12 точки – пълен актив след 4 мача. Шалке дели последното място с Леверкузен, като и двата тима нямат точка до момента. \r\nВенцислав ДРАГОМАНОВ", "date": "2018.09.23", "title": "Спорт: Байерн продължава победната си серия в германския елит с успех над Шалке"}
{"url": "http://www.focus-news.net/news/2018/09/23/2570459/plovdiv-politseyski-patruli-sa-razpolozheni-na-nyakolko-ulitsi-v-grada.html", "text": "На няколко места в Пловдив и областта са разположени полицейски патрули, предаде репортер на  Радио „Фокус“ - Пловдив . Единият е на колелото на централна гара, вторият е на ул. „Богомил“ пред Професионалната гимназия по туризъм „Асен Златаров“, третият се намира на бул. „България“ в посока кръговото движение на Международния панаир, друг екип на полицията е разположен преди надлез Родопи, в посока кв. „Кючук Париж“. Полицейски патрул има на изхода на село Труд в посока Пловдив. \r\nДвижението в областта се извършва с нормална интензивност. Пътните настилки са сухи. Видимостта е добра. \r\nМария РУСЕВА", "date": "2018.09.23", "title": "Пловдив: Полицейски патрули са разположени на няколко улици в града"}
{"url": "http://www.focus-news.net/news/2018/09/23/2570456/liderat-na-vmro-dpmne-ot-protestniya-marsh-v-ohrid-dogovorat-s-gartsiya-e-protiv-natsionalnite-interesi-i-darzhavata-tryabva-da-bade-othvarlen.html", "text": "Договорът за промяна на името е в ущърб на Македония и трябва да бъде отхвърлен. Той е против македонските национални интереси, срещу македонската държава; той е „зараза“,  вкарана в здрав организъм, която ни задушава и тепърва ще ни дърпа надолу, ако не се противопоставим. Това бе призивът, който председателят на опозиционната ВМРО-ДПМНЕ Християн Мицковски отправи към участниците в протестното шествие, което партията организира в Охрид, предава скопският телевизионен канал  „Сител“ . \r\nПред симпатизанти и поддръжници на ВМРО-ДПМНЕ Мицковски припомни някои исторически моменти, в които международната общност е обещавала добро бъдеще за страната, ако бъдат приети отстъпки като временното наименование на страната, смяна на знамето, Конституцията, Рамковия договор, териториалната реорганизация… \r\n„Приехме всичко, което искаха от нас, през 90-те години, през 2001 г. и 2004 г. Сега… е време да променим подхода си и да не приемем това, което ни се предлага, защото е срещу нашите интереси, срещу това, което нашите предци ни оставиха. Тъй като това е споразумение да променим себе си“, подчерта лидерът на ВМРО-ДПМНЕ.  \r\nМицковски отправи предупреждение към гражданите на страната, че ако приемат това, което сега им, се предлага, ще „загубим националната идентичност и същевременно ще даде спирачка в ръцете на Гърция да блокира европейския път на Македония, когато иска и както иска“.  \r\n„И ако това мине, години по-късно ще настъпи момент, в който Гърция отново ще постави нови условия и тогава ще бъдем с променена идентичност, история и образование. Ако референдумът даде зелена светлина на споразумението с Гърция, на практика се включва червена светлина за референдума от 1991 г.“, допълни  Мицковски, като същевременно подчерта тяхната противоположност в съдържанието: първият е за създаване самостоятелна, независима, суверенна Македония, а този на 30 септември за тъкмо обратното - промяна на името, идентичността и загубата на онази Македония от 1991 г. Тереза Герова", "date": "2018.09.23", "title": "Лидерът на ВМРО-ДПМНЕ от протестния марш в Охрид: Договорът с Гърция е против националните интереси и държавата, трябва да бъде отхвърлен"}
{"url": "http://www.focus-news.net/news/2018/09/23/2570451/nevrokopskiyat-mitropolit-serafim-v-balgariya-pochti-ne-ostana-svyato-myasto-koeto-da-ne-e-bilo-obekt-na-koshtunstveni-deystviya.html", "text": "В България почти не остана свято място, което да не е било обект на кощунствени действия. Това се посочва в  позиция  на Неврокопския митрополит Серафим във връзка със случая в Роженския манастир. „През последните няколко дни широка гласност доби едно престъпно деяние, извършено спрямо древния Роженски манастир „Рождество Богородично” и спрямо едно от духовните лица, служещи в манастира. На 18 септември в светата обител беше извършен грабеж и оказано физическо и психическо насилие над свещенослужител от клира на Българската православна църква. С болка и тревога ще отбележа, че в нашата страна такова посегателство далеч не е първо и не е единствено. През последните години хиляди икони и църковно-богослужебни предмети, които за нас са светини с неоценима духовна и културна стойност, бяха ограбени и повечето от тях са безвъзвратно загубени“, се посочва в позицията на Серафим.  \r\n„Напомням на онези, които, заслепени от страстта на сребролюбието и материалните богатства, се изкушават и безразсъдно посягат на светините, че такива деяния не са нищо друго, освен хула против Светия Дух и смъртен грях”, отбелязва миторполит Серафим.", "date": "2018.09.23", "title": "Неврокопският митрополит Серафим: В България почти не остана свято място, което да не е било обект на кощунствени действия"}
{"url": "http://www.focus-news.net/news/2018/09/23/2570460/miglena-boyadzhieva-uchenicheski-obshtezhitiya-blagoevgrad-kapatsitetat-na-obshtezhitiyata-e-zapalnen-na-100-i-vsichki-kandidatstvali-uchenitsi-sa-prieti.html", "text": "Капацитетът на общежитията е запълнен на 100% и всички кандидатствали ученици са приети. Това каза за  Радио „Фокус“ - Пирин  Миглена Бояджиева, директор на Ученически общежития - Благоевград. По думите ѝ в общежитията на ЕГ „Адак. Людмил Стоянов“ и ПМГ „Акад. Сергей Корольов“ има настанени 124 деца. В общежитията на Спортен интернат – Благоевград има настанени 56 ученици. „В Спортен интернат – Благоевград 99% от настанените са спортисти. Най-голяма е бройката на футболистите, а имаме волейбол и женски футбол. В ЕГ „Адак. Людмил Стоянов“, ПМГ „Акад. Сергей Корольов“ и НХГ са само ученици на учебни заведения. Всички ученици, подали документи, са приети“, каза още Бояджиева. Тя подчерта, че бройката на желаещите тази година е по-голяма. „Миналата година имахме 108 деца от ЕГ „Адак. Людмил Стоянов“ и ПМГ „Акад. Сергей Корольов“, а в Спортен интернат – Благоевград имаше 46“, каза още Бояджиева. \r\n„Абсолютно всичко, което е необходимо на децата е осигурено, за да се чувстват добре и да спортуват спокойно. Спортният интернат разполага с три етажа, а всяка стая е двойна, със самостоятелна баня и тоалетна. Отделно има изградени помещения - занималня, компютърна зала, тенис на маса, обособени помещения за гледане на телевизия. Абсолютно всичко, което е необходимо на децата е осигурено“, каза още Бояджиева. През 2014 година беше ремонтирана цялата база на общежитията към Спортен интернат – Благоевград. Всичките 27 спални помещения към Интерната бяха изцяло ремонтирани. Изградена беше и напълно нова електрическа инсталация, водопроводна и отоплителна система. Стаите са с нова дограма, осветителни тела и подова настилка. Напълно реконструирани бяха коридорите, стените и таваните. „Аз мисля, че съм създала всички условия за едно нормално протичане на учебната година, но времето ще покаже дали нещо сме пропуснали и може да се промени. Сега децата се чувстват добре и да спортуват спокойно.  \r\nПо думите ѝ преди ремонта през 2014 година санитарните възли бяха общи и по един на етаж, сега има във всяка стая. След подобренията, които бяха извършени след десетилетия занемареност, днес общежитията имат модерен облик и значително повишена функционалност. „През 2012 година, по време на първия етап от ремонтите дейности, бе поставена нова дограма и топлоизолация на спортните зали, а осветителната система бе подменена. В зала „Гимнастика“ се изгради изцяло нова вентилационна система, а коридорите в тренировъчните зали бяха освежени“, каза още Бояджиева. \r\nЛора КАЛЧЕВА", "date": "2018.09.23", "title": "Миглена Бояджиева, Ученически общежития - Благоевград: Капацитетът на общежитията е запълнен на 100% и всички кандидатствали ученици са приети"}
{"url": "http://www.focus-news.net/news/2018/09/23/2570447/tehran-times-mvnr-na-iran-privika-sharzhe-dafera-na-oae-zaradi-komentari-za-teroristichniya-atentat-v-ahvaz.html", "text": "Министерството на външните работи на Иран привика шарже д'афера на Обединените арабски емирства във връзка с коментари, направени по повод терористичния атентат в град Ахваз, съобщава англоезичният ежедневник  Tehran Times , без обаче да разкрива допълнителни подробности по случая, включително и какво точно е било изявлението на дипломата. \r\nПрипомня се, че при атаката, извършена по време на военен парад в столицата на провинция Хузестан, загинаха 29 души, включително жени, деца и членове на Иранската революционна гвардия.  \r\nВ Иран са налице убеждения, че по-голямата част от държавите от Персийския залив подкрепят терористичната групировка „Ал Ахвазия“, която пое отговорност за атентата.  Тереза Герова", "date": "2018.09.23", "title": "Tehran Times: МВнР на Иран привика шарже д'афера на ОАЕ заради коментари за терористичния атентат в Ахваз"}
{"url": "http://www.focus-news.net/news/2018/09/23/2570462/slobodna-dalmacija-harvatiya-zatvaryane-na-nudistkite-lageri-i-privlichane-na-kachestveni-gosti-kakvo-e-izgubila-harvatiya-poradi-novite-evropeyski-tendentsii-v-turizma.html", "text": "Информационният портал   Slobodna Dalmacija  публикува обширен материал, в който представя кратка справка за историята на нудизма в Хърватия и загубите, които страната претърпява от постепенното ограничаване на възможностите за почивка по Адриатическото крайбрежие на любителите на натурализма.  \r\nСтатията започва с припомняне, че до XVIII век за хората от Централна Европа е било напълно естествено да се къпят голи в реките и езерата, но след началото на 1700-та година тази практика се превръща в абсолютно табу за обществото. И в последвалите десетилетия има хора, които се застъпват за нудизма като израз на завръщането на древногръцкия идеал за свобода, но съвременното движение на т.нар. култура на свободното тяло възниква в самия край на XIX век в Германия и бързо печели привърженици, предава  Радио \"Фокус\" в рубриката \"Балкански туристически часовник\".  \r\nС идването на нацистите на власт през 1933 г., Адолф Хитлер поставя извън закона поставя всички нудистки организации в страната. Но движението се разпространява и в Хърватия.   \r\nПървият нудистки лагер в Хърватия е създаден през 1934 г. в Ангелския залив на остров Раб от австрийския професор Рихард Ерман - първият председател на Международната асоциация на натуралистите. Така е поставено началото на културата на свободното тяло по плажовете на Адриатическо море.  \r\nПорталът дава трибуна на Йерко Сладолиев, един от пионерите в развитието на натурализма в Хърватия и автор на редица книги по темата. Сега 72-годишен, Сладолиев е управител на първия комерсиален нудистки лагер в бивша Югославия, както и в цяла Европа - този на остров Коверсиада. И до ден днешен той следи, записва и обработва статистически  всички данни за къмпингуването по плажовете в страната.  \r\nПо думите на Сладолиев, през последните близо 20 г. се наблюдава категоричен спад в броя на нудистите, почиващи по хърватското крайбрежие. За това има обяснение - ако през 70-те години на миналия век в Хърватия е имало 34 нудистки центрове и са били регистрирани по шест милиона нощувки в тях на сезон, то към настоящия момент в страната функционират едва 13 подобни туристически съоръжения. Затова не е изненадващо, че годишно биват реализирани по два милиона нощувки в тях.  \r\nМасовото закриване на нудистките лагери започва в началото на XXI век, със затварянето на центъра в Пунта Скала, близо до Задар. Причината, според Сладолиев, е свързана с новата \"бляскава\" европейска тенденция в туризма, а именно - откриването на по-луксозни къмпинги. Ето защо през последните години съдбата на нудисткия лагер в Пунта Скала е застигнала и множество други центрове, в които са летували последователите на културата на свободното тяло.  \r\nСладолиев критикува правителствата заради отказа им от ангажимент към този специфичен вид гости - нудизмът дори не е споменат в Стратегията за развитието на туризма до 2020 г. Той припомня, че в разцвета на движението 7-8 на сто от приходите на туризма са били генерирани именно от привържениците на нудизма: в Югославия е имало около 50 000 нудисти и около 500 техни асоциации, припомня Сладолиев. Тереза Герова", "date": "2018.09.23", "title": "Slobodna Dalmacija (Хърватия): Затваряне на нудистките лагери и привличане на \"качествени гости\": Какво е изгубила Хърватия поради новите европейски тенденции в туризма"}
{"url": "http://www.focus-news.net/news/2018/09/23/2570461/burgas-normalno-se-osashtestvyava-dvizhenieto-na-teritoriyata-na-oblastta.html", "text": "Нормално се осъществява движението в следобедните часове в областта, предаде репортер на  Радио „Фокус“ – Бургас . Пътищата са нормално проходими и видимостта е отлична. \r\nСпокойно е движението и по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. С нормална интензивност се осъществява и движението по бургаските булеварди – „Демокрация“, „Сан Стефано“ и „Тодор Александров“. \r\nМария КУРТЕВА", "date": "2018.09.23", "title": "Бургас: Нормално се осъществява движението на територията на областта"}
{"url": "http://www.focus-news.net/news/2018/09/23/2570464/veliko-tarnovo-triizmerniyat-spektakal-tsarevgrad-tarnov-shte-bade-izlachen-tazi-vecher-v-grada.html", "text": "Триизмерният спектакъл „Царевград Търнов“ ще бъде излъчен тази вечер в града, предаде репортер на  Радио „Фокус“ – Велико Търново . В неделната вечер великотърновци и гости на града ще могат да наблюдават шоуто, което ще бъде прожектирано върху фасадата на Художествената галерия „Борис Денев” и в пространството около Паметника на Асеневци. 3D мапинг спектакълът ще започне в 21.00 ч. и ще  се вижда от цялата стара част на Велико Търново. \r\nШоуто, което съчетава триизмерни ефекти, фойерверки, прожектори, лазери и музика е вдъхновено от историята на Велико Търново. В осветлението участват 120 устройства, които са разположени на всички площадки около паметника „Асеневци“. В началото започва със светлинна част, която прелива в 3D mapping с особено впечатляващ финал и илюминации. Прожекцията на спектакъла ще бъде кулминация на тържествата по повод 110-годишнината от Независимостта на България. \r\nМария НЕДЕВА", "date": "2018.09.23", "title": "Велико Търново: Триизмерният спектакъл „Царевград Търнов“ ще бъде излъчен тази вечер в града"}
{"url": "http://www.focus-news.net/news/2018/09/23/2570463/washington-examiner-sasht-naznachavat-nov-komandvasht-amerikanskite-sili-v-yuzhna-koreya.html", "text": "САЩ обмислят назначаването на нов командващ американските сили в Южна Корея – в момент, в който Вашингтон преговаря с Пхенян за ядрено разоръжаване на полуострова, отбелязва изданието  Washington Examiner .  \r\nГенерал Робърт „Абе\" Абрамс ще бъде изслушан в сенатската комисия за въоръжените сили. Ако кандидатурата му бъде одобрена, Абрамс ще поеме командването на 28,5 хил. военнослужещи на САЩ в Южна Корея, както и на две ключови военни части. Рокадата на поста ще дойде в момент, в който американският президент Доналд Тръмп обмисля провеждането на втора среща на върха със севернокорейския лидер Ким Чен-ун. \r\n„Сега, когато се изтеглихме от Ирак и Афганистан, световните събития в други региони създадоха среда, която е нестабилна, несигурна, сложна, двусмислена и опасна. Това е непредсказуемо и изисква нашата армия да бъде подготвена и в готовност по всяко време\", написа Абрамс в статия, представена през месец май. В нея може лесно да се открои мотото на южнокорейските военни за „готовност за борба тази вечер\". \r\n„Ние имаме способността да бъдем готови през цялото време, и това започва с промяната на нашия начин на мислене. Трябва да се върнем към манталитета на готовността, с която израснах като млад офицер в Германия\", написа още Абрамс в статията си.  \r\nТой, който може да замени на поста генерал Винсънт Брукс, ще бъде натоварен с управлението на военните на Корейския полуостров при евентуален конфликт или споразумение за мир. Сега е командващ армията във Форт Браг, Северна Каролина, бил е начело на военни части в Ирак и Афганистан, и е син на известен военен генерал. \r\nОчаква се на изслушването във вторник сенаторите да попитат генерала за позицията на САЩ за Корейския полуостров и как ще се справи с нарастващите заплахи на разполагащия с ядрено оръжие Север. Демократите най-вероятно ще го притиснат да коментира решението на Тръмп да прекрати някои военни учения в Южна Корея. . Тереза Герова", "date": "2018.09.23", "title": "Washington Examiner: САЩ назначават нов командващ американските сили в Южна Корея"}
{"url": "http://www.focus-news.net/news/2018/09/23/2570452/the-wall-street-journal-novite-sanktsii-na-sasht-sreshtu-rusiya-sa-nasocheni-sreshtu-orazheynite-sdelki-na-moskva.html", "text": "Водещото американско издание  The Wall Street Journal  публикува материал, в който привежда мнение на експерти, според които новите санкции на Вашингтон срещу Москва следва да се разглеждат като послание към страните да ограничат покупките на оръжия руско производство. \r\nПо-рано тази седмица управляващите в САЩ наложиха нова порция санкции на Русия, аргументирайки решението си с приетото миналата година законодателството, насочено срещу разузнавателните операции на Москва и отбранителната й индустрия. \r\nМинистерството на финансите наложи санкции на китайско военно изследователско звено и неговия директор за закупуване на реактивни бомби и ракети от Русия. Едновременно с това Държавният департамент на САЩ добави 33 руски разузнавателни и отбранителни агенти към списък от служители и охранителни компании.  \r\nМосква и Пекин осъдиха последния кръг от американски санкции. Говорител на китайското външно министерство заяви в петък, че санкциите „сериозно нарушават основните норми на международните отношения\" и призовава Вашингтон да отмени ограниченията. Руският външен министър Сергей Лавров на свой ред нарече мерките „друга проява на нелоялна конкуренция\". \r\nСпоред представители на Вашингтон санкциите вероятно са предотвратили трансфер на оръжия на стойност няколко милиарда долара. В резултат от това съобщение се затвърди убеждението, че заплахата е реална, твърди Ричард Нефю, бивш служител, отговарящ за санкционната политика в Държавния департамент на САЩ, който сега е професор и старши научен сътрудник във Факултета по международни и обществени въпроси на Колумбийския университет. \r\nСпоред Нефю последните санкции на Вашингтон следва да се тълкуват като предупреждение към Индия и Турция да не подписват оръжейни сделки с Русия.  \r\nДобавянето на 33 нови агенти и организации в списъка на санкционираните лица е от особена важност, твърди Джуди Лий, партньор на фирмата Gibson Dunn & Crutcher LLP, чиято практика е насочена към международната търговия, санкциите и контрола върху износа. \r\nСписъкът не налага директно санкции. По-скоро, обяснява Лий,  тя предупреждава онези, които планират мащабни сделки с Русия, че може да бъдат наказани. „Всеки, който има усещане за управление на риска, няма да иска да има нищо общо с тези хора\", категорична е Лий. \r\nСлужителите в САЩ отказаха да кажат точно какво представлява „значителна сделка\" според тях, но са категорични, че средствата по нея са само част от уравнението. „Има много фактори, които определят решението кога сделката е значима\", подчертава източник на изданието, чието име и позиция не се уточнява от редакцията.  \r\nВ ръководство на Държавния департамент, издадено през октомври 2017 г., се определя характерът и мащабът на дадена транзакция, и дали представлява заплаха интересите на САЩ в областта на националната сигурност и външната политика. Това са факторите, които определят дали една сделка е „значителна за САЩ“.  Тереза Герова", "date": "2018.09.23", "title": "The Wall Street Journal: Новите санкции на САЩ срещу Русия са насочени срещу оръжейните сделки на Москва"}
{"url": "http://www.focus-news.net/news/2018/09/23/2570468/ivo-bonev-sayuz-na-hleboproizvoditelite-i-sladkarite-varna-povishena-e-tsenata-i-na-testenite-zakuski-v-grada.html", "text": "Повишена е цената не само на хляба във Варна, но и на тестените закуски. Това каза в интервю за  Радио „Фокус“ – Варна  Иво Бонев, председател на Съюза на хлебопроизводителите и сладкарите във Варна. Той отбеляза, че повишението отново е средно с 10 стотинки, като основната причина за по-високите цени е също високата стойност на труда и по-високите цени на брашната. „На места баничката вече гони 1.50 лева, цените се повишиха предвид по-високата цена на труда и по-скъпото брашно“, каза Иво Бонев. Той подчерта, че на места има корекция и в цените на сладкарските изделия. „Последното увеличение на сладкарските изделия беше в края на миналата година. Трудът в този сектор също е важен и заема сериозен дял в крайната цена на предлаганите продукти“, заяви Иво Бонев. По думите му в годините цените на хляба, тестените и сладкарски изделия ще вървят нагоре, което е нормален процес. „Да, доходите също са ниски и трябва да бъдат коригирани в посока нагоре. Никъде в ЕС няма хляб и закуска под 1 евро“, добави Иво Бонев. \r\nМарияна ВАЛЕНТИНОВА", "date": "2018.09.23", "title": "Иво Бонев, Съюз на хлебопроизводителите и сладкарите – Варна: Повишена е цената и на тестените закуски в града"}
{"url": "http://www.focus-news.net/news/2018/09/23/2570465/blic-sarbiya-kak-opisvat-sarbite-pochivkata-si-v-gartsiya.html", "text": "От година на година сръбските туристи, избрали за лятната си отпуска дестинация в Гърция, имат все по-малко оплаквания, предимно от почиващи през месеците май и септември. Голяма част от тях свързани с неудобства, за които туроператорите нямат вина - като например лоши метеорологични условия или наличието на комари. Според представителите на бранша най-интересно е да се работи със сръбските туристи, почиващи в Северна Гърция - не само защото са най-многобройната група, но и защото изискванията им са сред най-интересните. Белградското електронно издание  Blic  събира разкази на служители на туристически компании за най-любопитните оплаквания и претенции на сръбските туристи в Гърция. \r\nТуроператорите са категорични: всички почиващи имат едни и същи желания: място в предната част на автобуса, апартамент с изглед към морето и по възможност - да получат някакви отстъпки - независимо дали са пенсионери или вече са надхвърлили възрастовата граница на категорията \"младежи\", т.е. 25 г., предава  Радио \"Фокус\" в рубриката \"Балкански туристически часовник\".  \r\nЗа летовниците, пътуващи към Гърция, в автобуса обикновено е или твърде топло, или твърде студено; оплаквания няма, само когато мястото до тях е празно и могат да се \". \r\n\"излегнат\". Щом автобусът премине проверката при ГКПП \"Евзони\", настъпва суматоха за това дали и на връщане в Сърбия ще седнат на същото място. Предните седалки са толкова желани, че някои от туристите си носят дори медицински бележки, с които лекарят препоръчва туристът да седи близо до водача на превозното средство, разказват с усмивка представителите на бранша. \r\nИма много туристи, особено възрастните, които са обсебени от страх от крадци и при всяко изчезване на тяхна вещ сигнализират за кражба. Наскоро момиче се оплакало, че майка й е \"крадец маниак\" и се заканила да позвъни в полицията, тъй като й е задигнала банските. След проверка се оказало обаче, че момичето просто е забравило да го прибере в куфара си.  \r\nСърбите имат и редица претенции при настаняването си. Туристите настояват да имат изглед към морето, но ако получат отстъпка, нямат нищо против прозорецът им да гледа към вътрешния двор на хотела, разказват служителите. Сръбските почиващи изискват апартаментите им да бъдат напълно оборудвани и искат компенсации от агенциите, ако например \"фурната е прекалено малка\", \"няма дълбок съд\" или \"има само един тиган\". \r\nПоведението на сръбските туристи предизвиква и искрен смях в множество ситуации. Изданието пише за възрастна жена, отишла на почивка с внука си. Когато са й казали, че не може да влезе в апартамента преди уречения час на настаняване, тя е поискала да й сложат във фризер месото, което си носела от Сърбия. След влизането си в стаята тя започнала да крещи, че камериерката е изхвърлила месото й, тъй като жената е помислила, че е забравено от предните гости. Бабата се успокоила, когато все пак намерила месото в контейнера за отпадъци.  \r\nДруг тип проблем, с който ангажират служителите на агенциите, са свадите между почиващите. Семейните борби не са шега - в един такъв случай двойка потрошила посудата, докато се вихрел скандал. След това обяснили на водача си, че просто са искали да се разнообразят и в крайна сметка са останали до края на ваканцията си.  \r\nИзданието информира и за друг любопитен случай, в който семейство е настояло агенцията им да купи бели маратонки и ученически пособия за детето им, тъй като забравили да направят това, докато били на почивка в Гърция.  \r\nВодачите на групи често получават и оплаквания за хъркане - при това не само от мъже. Като пример се привежда случай на едно момиче, чиято леля хъркала толкова силно, че се наложило да прекара цялата почивка, спейки на терасата.  \r\nНе всички недоразумения обаче произтичат от туристи. При проверка гръцки граничари поставили в паспортите печат с дата 32-ри август. Снимка на документите вече бе споделена в социалните мрежи.  Тереза Герова", "date": "2018.09.23", "title": "Blic (Сърбия): Как описват сърбите почивката си в Гърция"}
{"url": "http://www.focus-news.net/news/2018/09/23/2570466/evgeniya-zhivkova-todor-zhivkov-mi-haresa-revyutata-borisov-da-misli-poveche-za-obiknovenite-hora-dogan-razumen-politik-ninova-nalozhi-se-kato-lider.html", "text": "Тодор Живков ми хареса ревютата, Борисов - да мисли повече за обикновените хора, Доган - разумен политик, Нинова - наложи се като лидер. Това каза Евгения Живкова, дизайнер и експолитик, в интервю, излъчено в предаването „Беновска пита” по „Канал 3” и „Радио К2” на 23 септември 2018 г., съобщиха от  екипа на предаването . \r\nИлиана Беновска: Това интервю записваме на 18 септември 2018 година. Намираме се заедно с г-жа Евгения Живкова на нейното поредно ревю, което е на тема? \r\nЕвгения Живкова: Фантазия.  \r\nИлиана Беновска: Есен-зима? \r\nЕвгения Живкова: Есен-зима, да.  \r\nИлиана Беновска: Кое поред е това интервю, г-жо Живкова?\t \r\nЕвгения Живкова: Около осмото, може би, днеск.  \r\nИлиана Беновска: Успявате ли да кажете различни неща?  \r\nЕвгения Живкова: Общо взето не съвсем, тъй като едно и също ме питате.  \r\nИлиана Беновска: Сега ще видим. А кое е поредното Ви ревю? \r\nЕвгения Живкова: Поредното ревю, не съм ги броила, не знам. Всяка година, от 1993-та – по две, само последните пет години – по едно, трябва да ги смятаме – над 40, да. \r\nИлиана Беновска: Браво! Доволна ли сте от това, че се опитвате хем да следвате модните тенденции, хем да правите българска мода? \r\nЕвгения Живкова: Доволна съм, защото аз през годините смятам, че имам добро наблюдение над стила, над желанията на българките, и естествено трябва, разбира се, да се следват модните тенденции! \r\nИлиана Беновска: Погледнах какво предлагате в това издание. \r\nЕвгения Живкова: Ето това е нещо интересно, ново, хем е спортно, хем е младежко – трикотажна блуза. Отгоре допълнително се апликират тези бродирани цветя. \r\nИлиана Беновска: Кой е моделиерът? \r\nЕвгения Живкова: Моделиерът или дизайнерът, или изпълнителят? Дизайнерът съм аз! \r\nИлиана Беновска:  Защото знам, че и малката Ви дъщеря Андреа помага.  \r\nЕвгения Живкова: Да, и разбира се целият екип, който ми помага за създаването на облеклата, защото това, да се зашие толкова прецизно отгоре върху трикото, е също сложна и отговорна работа. \r\nИлиана Беновска: А как задавате генералната линия? Защо този панталон е с това бие?  \r\nЕвгения Живкова: Защото този панталон, освен че се комбинира, според мен, добре към тази блуза, той е актуален и като цяло към тенденциите в колекцията. Това кардиналско червено е много модерно за този сезон! \r\nИлиана Беновска: Това спортна дреха ли е? \r\nЕвгения Живкова: Може да се каже, че панталонът може да се носи с тази блуза, като по-спортно облекло, също така и с червено сако, което ще видим по-нататъка, от същата материя, също така и в черно.  \r\nИлиана Беновска: А как гледате на връщането на 60-те години в модата?  \r\nЕвгения Живкова: 60-те години или може би по-изчистеният, минималистичен стил в облеклата е доста модерен. Продължава да бъде харесван и от публиката, и от самите дизайнери! \r\nИлиана Беновска: Има ли в България Джаки Кенеди, защото тя беше символът на 60-те и тези рокли точно?  \r\nЕвгения Живкова: Мисля, че има дами, които се обличат добре. Може би има дами, на които им седят подобни рокли добре, но чак Джаки Кенеди – не мисля! \r\nИлиана Беновска: Президент Радева, какъв е талонът й за модата? \r\nЕвгения Живкова: Президент Радева, смятам, че колкото може жената показва добра визия! Има данни като фигура, като структура, като цяло. Не смятам, че би трябвало да бъде чак толкова критикувана, както е! \r\nИлиана Беновска: Така е, съгласна съм с Вас, жената ни представлява добре! Това е една официална рокля, може би бъдеща абитуриентска ли е или зимна? \r\nЕвгения Живкова: Това е една официална рокля. Не бих казала, че е толкова зимна. Тук, при тази рокля, допълнително на ръкавите са апликирани тези цветя. Това е едно от любимите неща на нашата марка, да правим допълнителни апликации, които са доста сложни, и правят роклите да изглеждат по-интересни и не толкова обикновени! Това е туника с панталон, по екстравагантен! \r\nИлиана Беновска: Това би ли подхождало на г-жа Корнелия Нинова, новият лидер на БСП? \r\nЕвгения Живкова: Това мисля, че на Вас ще Ви подхожда страшно много, имате и фигурата за такава дреха! \r\nИлиана Беновска: Ще го пробвам, но г-жа на Нинова, например, какво би й подхождало, можете ли да ми покажете, защото тя е жена политик, а Вие обичате политиците? \r\nЕвгения Живкова: На г-жа Нинова можем да покажем, да, ето това кардиналско червено сако с пола би й подхождало, според мен! \r\nИлиана Беновска: Да не разбъркаме тука разпределението? \r\nЕвгения Живкова: Не няма проблем! \r\nИлиана Беновска: Да го вдигна ли? \r\nЕвгения Живкова: Не, вече знаем кое къде е. Това сако, мисля, че би й подхождало! \r\nИлиана Беновска: Избрахте го заради цвета ли?  \r\nЕвгения Живкова: Не само заради цвета, заради модела, тъй като е класическо сако. Хем е двуредно, но не е чак толкова силно застъпено двуредно, и мисля, че би й седяло добре! Има леко разкрояване в талията.  \r\nИлиана Беновска: Харесвате ли БСП под ръководството на г-жа Нинова? \r\nЕвгения Живкова: Вие ми задавате въпроси, които не са свързани с модата! \r\nИлиана Беновска: Ние не сме се уговаряли да говорим само за мода! \r\nЕвгения Живкова: БСП си избират лидерите, както знаете аз не съм член. Разбира се, мога да давам своето мнение. Аз лично имам прекрасни отношения с г-жа Нинова! Смятам, че тя успява да се наложи като лидер, дано да продължи така! \r\nИлиана Беновска: Но самата БСП как се експонира? Вие бяхте толкова години в политиката и в парламента! \r\nЕвгения Живкова: Много е трудно да се управлява една толкова стара партия, с толкова голяма членска маса! Не смятам, че за никой лидер би било... \r\nИлиана Беновска: Е, вече не е чак толкова голяма тази членска маса, ГЕРБ ги превъзхожда! \r\nЕвгения Живкова: Превъзхожда ги може би на изборите, но в крайна сметка БСП си имат достатъчно много членове. Според мен е положително също това, че като че ли има и млади хора, които стават членове на БСП, и това е радващо! \r\nИлиана Беновска: Вашите дъщери симпатизират ли на БСП? \r\nЕвгения Живкова: Моите дъщери не мога да кажа на кого симпатизират, тъй като може би трябва тях да ги попитате. \r\nИлиана Беновска: Какво ги влече повече – политиката или модата? \r\nЕвгения Живкова: Политиката не ги влече, модата, разбира се!  \r\nИлиана Беновска: Един малко тъжен въпрос ще задам, но сигурно сте си го задавала. Вашата майка, Людмила Живкова, ако беше тук, сред нас, какво бихте й предложили да облече? \r\nЕвгения Живкова: Ами, труден въпрос за отговаряне, но ако искате мога да Ви покажа по-нататък.  \r\nИлиана Беновска: Аз си харесах едно нещо. Ей там, онова червеното мисля, че ми хареса! \r\nЕвгения Живкова: Тука бих се спряла на розовото! \r\nИлиана Беновска: Дайте Вие! \r\nЕвгения Живкова: Майки ми обичаше светлите тонове, може би една класическа рокля като тази и това сако. Всъщност в по-ранните си години носеше и черно. По-нататъка започна да носи по-светли облекла.  \r\nИлиана Беновска: Така, Вие какво бихте облякла от тук намиращите се дрехи? \r\nЕвгения Живкова: Доста неща бих облякла. \r\nИлиана Беновска: Кой Ви е фаворит? \r\nЕвгения Живкова: Ето това сако ми е фаворит! \r\nИлиана Беновска: Кое сако? \r\nЕвгения Живкова: Ето това, то и на Вас ще Ви седи много добре! \r\nИлиана Беновска: Да го пробваме ли как изглежда в ефир? \r\nЕвгения Живкова: Да, вижте тези допълнения. \r\nИлиана Беновска: Чудесно! Ще Ви помоля да задържите за малко устройството, а аз да облека. Ето, сега ще видим в ефир как изглеждат дрехите на г-жа Евгения Живкова. Леле, пропусна ме някое копче, и ръкавите са таман!  \r\nЕвгения Живкова: Супер, добре! \r\nИлиана Беновска: Добре ли е, колеги? Разклати камерата, в знак на съгласие! \r\nЕвгения Живкова: Това сако може да се комбинира и с пола, черна, и с рокля, и с панталон! Аз, в случая, съм сложила към него един черен панталон, който е малко над глезените. \r\nИлиана Беновска: Ето, ревюто започна! Още от ефира на „Беновска пита”, а после ще го видим цялото. Благодаря! \r\nКое е онова, което Вие бихте номинирали като успех в модата за Вас? \r\nЕвгения Живкова: Може би това, че все пак толкова години успявам да присъствам на българската сцена, да имам клиенти, които да харесват моите облекла, това е важно за всеки дизайнер и творец като цяло! \r\nИлиана Беновска: Виждам, че и аксесоари тука сте приготвили – обувки. За всеки тоалет ли имате собствена визия с какво трябва да го допълните? \r\nЕвгения Живкова: Да, за всеки тоалет имам собствена визия – с какви обувки, с какви допълнителни неща, аксесоари, трябва да се допълни.  \r\nИлиана Беновска: Кой Ви помага в избора на допълнителните аксесоари?  \r\nЕвгения Живкова: Ами общо взето никой не ми помага, но когато използваме различни марки на обувки, хората, които ги представляват, ми помагат в избора, съдействат ми, но общо взето бих казала, че аз знам на коя дреха какви обувки, например, трябва да се сложат.  \r\nИлиана Беновска: Ако говорим за – как се обличат нашите жени в политиката, сещам се Мая Манолова, например, не знам дали Ви е приятелка? \r\nЕвгения Живкова: Да.  \r\nИлиана Беновска: Тя е един елегантен човек в политиката! \r\nЕвгения Живкова: Да, Мая Манолова, за по-официален повод... \r\nИлиана Беновска: Това май...? \r\nЕвгения Живкова: Да, тази рокля, с това манто, на Мая Манолова, за по-официален повод – това би й седяло добре! \r\nИлиана Беновска: И на мен ми харесва! \r\nЕвгения Живкова: Да, и на мен! Това ми е едно от любимите! \r\nИлиана Беновска: Какво ще бъде онова, което би променило отношенията между хората в политиката, ако се ръководим от, как да кажа..., красотата на облеклото и контактът, което то осъществява между нас? Нали знаете, има отблъскващи дрехи, привлекателни! \r\nЕвгения Живкова: При всички случаи, според мен, една красива дреха, елегантна, съобразена с въпросните поводи, за които би се носила, е подходяща и би скъсила донякъде контакта! \r\nИлиана Беновска: Дядо Ви..., Вие започнахте навремето с плетене на пуловери, така беше, нали, когато него го пуснаха от ареста? \r\nЕвгения Живкова: Да.  \r\nИлиана Беновска: Мислила ли сте си – Тодор Живков какво би казал, ако е на едно ревю? \r\nЕвгения Живкова: Той беше на едно ревю, имаше тази възможност, на едно ревю в един хотел, когато го представих. Може би да беше 1997 г., малко преди да почине. Тогава вече беше пуснат от домашен арест и имаше възможност да присъства на ревюто за първи път и последен, фактически, за съжаление! \r\nИлиана Беновска: И какво каза? \r\nЕвгения Живкова: Каза, че много му е харесало, че не е очаквал толкова интересно да бъде, защото само беше слушал, беше гледал по телевизията или на видео. \r\nИлиана Беновска: Не го ли считаше за несериозно това? \r\nЕвгения Живкова: Изобщо не предполагаше колко грандиозно изглежда, когато присъстваш на подобно събитие!    \r\nИлиана Беновска: А той ли Ви подтикна към политика? \r\nЕвгения Живкова: Не, не ме е подтиквал, напротив, даже сме коментирали, говорили сме, и аз съм казвала, че нямам желание да се занимавам с политика в онези времена.  \r\nИлиана Беновска: Добре де, но Вие бяхте много трайно в политиката.  \r\nЕвгения Живкова: Осем години.  \r\nИлиана Беновска: Осем години, опитахте се да направите доста, бих казала, полезни неща! До колко те се осъществиха – това е друга тема. Кое считате за най-голямото си постижение в политиката? \r\nЕвгения Живкова: Много неща смятам, че се осъществиха. Имам различни предложения, свързани със закона за просветата, също така с развитието на младежта, на спорта! Имам доста инициативи, които съм реализирала в законодателството! Също така бях и докладчик на Парламентарната асамблея на Съвета на Европа за Азербайджан. Мисля, че и там успях добре да се справя и да помогна на своите колеги от Азербайджан да бъдат добри в следването на препоръките на Съвета на Европа! \r\nИлиана Беновска: Не Ви ли липсва политиката? \r\nЕвгения Живкова: Не, не ми липсва напълно политиката. Чувствам се по-спокойно, по в свои води в модата!  \r\nИлиана Беновска: А това страхотно манто, червено, но в различни нюанси! \r\nЕвгения Живкова: Да.  \r\nИлиана Беновска: На коя бихте го препоръчала? Кой ви изскочи от главата в момента? \r\nЕвгения Живкова: Мая Манолова ми изскочи! \r\nИлиана Беновска: Отново Мая! Универсална за обличане? \r\nЕвгения Живкова: Защото Мая е универсална за обличане! Мая има хубава фигура, поддържана, и смятам, че всяка дреха би й седяла добре! \r\nИлиана Беновска: Да, прекрасна е, наистина! И на мен много ми харесва! \t \r\nАко се опитаме да върнем нещата назад, бихте ли започнала пак мода, пак политика?  \r\nЕвгения Живкова: Мода със сигурност, може би и политика. Човек не може да се връща назад и да казва какво не би направил. Аз не мога да кажа, че не съм доволна от това, което съм направила в политиката например! \r\nИлиана Беновска: Ако бяхте в политиката, какво щяхте да кажете на Бойко Борисов? \r\nЕвгения Живкова: Задавате ми такива въпроси, които не са свързани с модата! \r\nИлиана Беновска: Ама няма да се уговаряме. Ние с Вас не можем да разговаряме само за мода, това е..., ще ни се смеят хората! Нито аз съм в модно предаване, нито Вие сте само дизайнер! \r\nЕвгения Живкова: Естествено. Какво бих му казала? Бих му казала, че може би действително трябва да обръща повече внимание на случващото се в държавата с обикновените хора, да се мисли повече за тях, това е едно от нещата, и да има действително по-близък контакт с хората, не само чрез телевизията! \r\nИлиана Беновска: А БСП дават ли достатъчно ясна алтернатива, те са единствената опозиция? \r\nЕвгения Живкова: Според мене не напълно! \r\nИлиана Беновска: Какво им куца?  \r\nЕвгения Живкова: Според мен, може би донякъде им куца и винаги им е куцало – изявите им пред публика, пред медии, чрез медии. Публичността мисля, че им куца! Това е един проблем при БСП! \r\nИлиана Беновска: Искам да Ви заведа към един подарък, който съм Ви подготвила. Ще помоля екипът да ни последва, да мине даже пред нас, и докато вървим натам, да Ви попитам какво мислите за другия знаков политик в България – Ахмед Доган? \r\nЕвгения Живкова: Ахмед Доган е пример за политик според мен! Като цяло – умен, разумен политик!  \r\nИлиана Беновска: Не Ви ли липсва напоследък? \r\nЕвгения Живкова: Може би като цяло – смятам, че липсва на политика, защото, пак казвам, той е разумен политик! Благодарение на него ДПС е една либерална партия, която е утвърдена!\t \r\nИлиана Беновска: Ето това е подаръкът, който обикновено правя на събеседниците. Това е една книга, която сме написали 1992 г., това е едно дълго интервю. Ще бъда много благодарна да го прочетете и да го анализирате, защото ние, с почетния председател на ДПС, не можахме да издадем втора част, защото сякаш темите, анализирани от него тук, не са намерили решение.  \r\nЕвгения Живкова: Благодаря! Аз ще Ви подаря също две книги – едната е сборник, в който има и моя публикация на тема „Възникване и развитие на Индската цивилизация”, също така има и тезиси на Тодор Живков. \r\nИлиана Беновска: Да напомним – по специалност Вие сте? \r\nЕвгения Живкова: Историк, и специализацията ми е История и теория на културата. \r\nИлиана Беновска: Научната работа не Ви влече? \r\nЕвгения Живкова: Не, за съжаление! Подарявам Ви второто издание, допълнено второ издание на „Мемоарите на Тодор Живков”. \r\nИлиана Беновска: Може ли да кажа една шега, много лично ще прозвуча – като следвах, четях в студиото на слепите. Хората имаха нужда някой да им чете книги, да се записват, да се разпространяват. В един момент ми дадоха да изчета цялото издание на томовете на другаря Тодор Живков, говоря за 80-те години. Знаете ли кое най-много ми хареса? \r\nЕвгения Живкова: Кое? \r\nИлиана Беновска: Какво съм разбрала точно тогава не знам, но най-много ми хареса последният том – там бяха импровизираните му речи, там си беше той! \r\nЕвгения Живкова: Най-вероятно действително е било така.  \r\nИлиана Беновска: Чели ли сте всичките му... \r\nЕвгения Живкова: Не, не мога да ги прочета, те са огромно количество.  \r\nИлиана Беновска: Без да възмущавам Вашия моден вкус, да Ви подаря тениската на предаването „Беновска пита”! \r\nЕвгения Живкова: Благодаря! \r\nИлиана Беновска: Отзад има въпрос „...Защо?”. \r\nЕвгения Живкова: Защо какво? \r\nИлиана Беновска: Защо какво? Какъв въпрос със защо често си задавате, и имате ли отговор? \r\nЕвгения Живкова: Не на всички защо-та, но понякога. \r\nИлиана Беновска: Напоследък? \r\nЕвгения Живкова: Напоследък нямам – защо. Може би – защо продължавам с мода?    \r\nИлиана Беновска: А защо продължавате с мода? \r\nЕвгения Живкова: Защото това е моето призвание! \r\nИлиана Беновска: Вашето призвание? \r\nЕвгения Живкова: Да!  \r\nИлиана Беновска: И...! \r\nЕвгения Живкова: Нямате да ме удряте (има се предвид традиционната ябълка, която Илиана Беновска подарява на събеседниците си, подхвърляйки я – бел. авт.)! \r\nИлиана Беновска: Няма да Ви удрям, аз и президентът Радев не го ударих, аз му я хвърлих много умело! Сега ще я хвърля с лявата ръка, държите ли? Браво! Спортувате ли? \r\nЕвгения Живкова: Да. \r\nИлиана Беновска: Какво правите? \r\nЕвгения Живкова: Ски – зимни, водни, колело. \r\nИлиана Беновска: Подарявам Ви тази ябълка, защото тя е символ на желанието ни да се убедим, че България не е нация на гнилите ябълки, както ни обвини един френски пътешественик, който беше посланик тук, и замина за Африка, защото там го заточиха, а сме една нация на здравите, български, червени ябълки и ще успеем! \r\nЕвгения Живкова: Така е, и аз така смятам, права сте! \r\nИлиана Беновска: И последно, за финал, какво бихте казали на зрителите – трябва ли да се интересуват от политика, и трябва ли да анализират нещата преди да реагират спонтанно? \r\nЕвгения Живкова: Според мен задължително трябва да се интересуват от политика, защото от всички нас зависи бъдещето на държавата и ние избираме политиците! Трябва да анализират преди да говорят, да!", "date": "2018.09.23", "title": "Евгения Живкова: Тодор Живков ми хареса ревютата, Борисов - да мисли повече за обикновените хора, Доган - разумен политик, Нинова - наложи се като лидер"}
{"url": "http://www.focus-news.net/news/2018/09/23/2570470/veliko-tarnovo-obshtinata-shte-finansira-remonta-na-opozharenata-kontsertna-zala-vav-voenniya-klub.html", "text": "Община Велико Търново и „Ротари клуб“ с обща инициатива за възстановяване на опожарената концертната зала във Военния клуб в старата столица, съобщиха за  Радио „Фокус“ – Велико Търново  от пресцентъра на Общината. В тази връзка се проведе и благотворителна акция за изготвянето на технически проект за ремонта на тази зала. Инициативата е част от проявите, посветени на 80-годишнината на организацията. Ротарианците събират средства за техническо проектиране на ремонтните дейности на концертната зала, на негова база Общината ще осигури средствата за целия ремонт. По предварителни изчисления за него ще са необходими близо 500 хиляди лева. \r\nЗа осигуряване на средствата от бюджета, има решение на Общинския съвет. С него е одобрено и споразумение между Общината  и Министерство на отбраната. По силата на това споразумение Общината се задължава да ремонтира Военния клуб за своя сметка, а Министерството да прехвърли на Общината бившето сержантско училище. 20 дка от терените вече са възстановени, очаква се прехвърлянето и на останалите 20 дка. \r\nПоставена е цел залата да бъде готова до 18 ноември 2019 година, когато се навършват 85 години от завършването на строителството на Военния клуб. \r\nМария НЕДЕВА", "date": "2018.09.23", "title": "Велико Търново: Общината ще финансира ремонта на опожарената концертна зала във Военния клуб"}
{"url": "http://www.focus-news.net/news/2018/09/23/2570454/afp-sasht-osadiha-atentata-v-ahvaz-no-prizovaha-iran-da-se-vgleda-v-sebe-si.html", "text": "САЩ осъдиха терористичния атентат в столицата на иранската провинция Хузестан, но същевременно призоваха Техеран да потърси причините за случилото си, като „се вгледа в себе си“, предава  AFP . \r\n„САЩ осъждат всякакви терористични нападения навсякъде. Винаги сме се придържали към тази позиция\", увери Ники Хейли, специалният американски посланик в ООН.  \r\nПрипомня се, че при атаката, извършена по време на военен парад в столицата на провинция Хузестан, загинаха 29 души, включително жени, деца и членове на Иранската революционна гвардия.  Тереза Герова", "date": "2018.09.23", "title": "AFP: САЩ осъдиха атентата в Ахваз, но призоваха Иран „да се вгледа в себе си“"}
{"url": "http://www.focus-news.net/news/2018/09/23/2570471/yeni-safak-spored-erdogan-teroristichnoto-blato-na-iztok-ot-efrat-e-nay-golyamata-zaplaha-za-badeshteto-na-siriya.html", "text": "„Терористичното блато“ на изток от река Ефрат е „най-големият проблем“ за бъдещето на Сирия. Това заяви държавният глава на Турция Реджеп Тайип Ердоган, съобщава англоезичното електронно издание на местния вестник  Yeni Safak   с уточнението, че в района действат и групировки, доминирани от членове„Работническата партия на Кюрдистан“ (ПКК) – като подкрепяните от САЩ „Народни отряди за самозащита“ (YPG).  \r\n„В момента най-големият проблем за бъдещето на Сирия е терористичното блато, което се разширява на изток от Ефрат под егидата на някои от нашите съюзници\", отбеляза Ердоган на пресконференция преди посещението си в Ню Йорк за Годишното общо събрание на ООН. \r\nПодчертавайки, че никоя страна не е била по-силно засегната от гражданската война в Сирия, колкото Турция, Ердоган заяви, че в речта си в Ню Йорк ще обърне внимание на хуманитарните кризи.  \r\nПо повод евентуална среща с президента на САЩ Доналд Тръмп, Ердоган заяви, че понастоящем въпросът не е включен в дневния ред, но ще го обмисли, ако Вашингтон поиска подобен разговор.  \r\nТурция и САЩ понастоящем изпитват затруднения в двустранните отношения, породени от отказа на Анкара да освободи от затвора заподозрения в терористична дейност американски пастор Андрю Брънсън.  Тереза Герова", "date": "2018.09.23", "title": "Yeni Safak: Според Ердоган „терористичното блато“ на изток от Ефрат е най-голямата заплаха за бъдещето на Сирия"}
{"url": "http://www.focus-news.net/news/2018/09/23/2570467/orf-silvio-berluskoni-shte-se-kandidatira-za-evropeyskite-izbori-prez-2019-ta-godina.html", "text": "Бившият министър-председател на Италия Силвио Берлускони ще се кандидатира за европейските избори през 2019 г., предава австрийската държавна медия  ORF .  \r\n„Ще участвам в следващите избори, за да се състезавам за страната, която обичам“, потвърди италианският политик пред местните медии. \r\nБерлускони, сега 81-годишен, бе изключен от участие в парламентарните избори в родината си през март тази година заради присъдата му за укриване на данъци. Забраната бе отменена от съда през май, макар първоначално да трябваше да остане в сила до 2019 г.  Тереза Герова", "date": "2018.09.23", "title": "ORF: Силвио Берлускони ще се кандидатира за европейските избори през 2019-та година"}
{"url": "http://www.focus-news.net/news/2018/09/23/2570472/veliko-tarnovo-ogranicheno-e-dvizhenieto-na-motorni-prevozni-sredstva-s-obshta-masa-nas-12-tona-po-patya-lozen-polski-trambesh-zaradi-namalen-gabarit-na-patnoto-platno.html", "text": "Нормално натоварен е трафикът по главните и второстепенни улици и булеварди във Велико Търново в края на почивния ден. По интензивно е движението по ул. „Магистрална“ в града, както и в района на Южен пътен възел, предаде репортер на  Радио „Фокус“ – Велико Търново . Всички светофарни уредби към момента работят нормално. Автобусите от градския транспорт се движат по график. \r\nОтворен за движение на всички превозни средства е Проходът на Републиката. В едната лента се осъществява движението в участък от пътя между Павликени и село Горна Студена. Ограничението е въведено в отсечката от км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се пропуска последователно в двете посоки от регулировчици. Ограничено е движението на моторни превозни средства с обща маса нас 12 тона по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nДвижението по път Дебелец - Средни колиби - Елена е ограничено за моторни превозни средства над 10 тона поради намален габарит на пътното платно. Обходният маршрут е по направление Дебелец – Велико Търново – Лясковски кантон – Миндя – Елена и обратно. \r\nОграничено е движението на моторни превозни средства над 3.5 т по пътя между селата Чешма и Кесарево. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година. \r\nМария НЕДЕВА", "date": "2018.09.23", "title": "Велико Търново: Ограничено е движението на моторни превозни средства с обща маса нас 12 тона по пътя Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2018/09/23/2570457/sadat-v-karnobat-reshi-oshte-tazi-vecher-da-bade-otvoren-vinzavodat-v-selo-tserkovski.html", "text": "Тази вечер ще бъде отворен винзаводът в село Церковски. Фабриката за спиртни напитки в Церковски и заводът за бутилиране във Венец остават запечатани за още един ден. Това реши съдът в Карнобат, предаде  бТВ . \r\nПо-рано днес на извънреден брифинг Агенция „Митници” оповести откритите доказателства за нарушения във фабриките на Миню Стайков. зам.-директорът на Агенция „Митници” Юлиан Митков поясни, че е установено съществуването на кран, от който може да бъде изведен краен продукт етилов алкохол, или с прости думи казано спирт, без това извеждане да бъде контролирано от измервателни средства и без да бъде отчетено. От митницата поискаха складовете да бъдат запечатани за още 60 дни. Това пренесе недоволството на работниците под прозорците на съда в Карнобат.", "date": "2018.09.23", "title": "Съдът в Карнобат реши още тази вечер да бъде отворен винзаводът в село Церковски"}
{"url": "http://www.focus-news.net/news/2018/09/23/2570475/blagoevgrad-intenziven-e-trafikat-po-glaven-pat-e-79-i-am-struma-v-uchastaka-ot-oblastta.html", "text": "Интензивен е трафикът по главен път Е-79 и АМ „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление-Благоевград. Натоварено е и движението по второкласен път 19 Симитли-Гоце Делчев. Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание в района. Възможно е образуването на колони от автомобили на пътен възел „Симитли“ – там, където се разделят главен път Е-79 и второкласен път 19. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.23", "title": "Благоевград: Интензивен е трафикът по главен път Е-79 и АМ „Струма“ в участъка от областта"}
{"url": "http://www.focus-news.net/news/2018/09/23/2570474/pregled-na-mezhdunarodnite-novini-do-18-chasa-agentsiya-fokus.html", "text": "САЩ осъдиха терористичния атентат в столицата на иранската провинция Хузестан, но същевременно призоваха Техеран да потърси причините за случилото си, като „се вгледа в себе си“, предава  AFP . \r\n„САЩ осъждат всякакви терористични нападения навсякъде. Винаги сме се придържали към тази позиция\", увери Ники Хейли, специалният американски посланик в ООН.  \r\nПрипомня се, че при атаката, извършена по време на военен парад в столицата на провинция Хузестан, загинаха 29 души, включително жени, деца и членове на Иранската революционна гвардия. \r\n***  Министерството на външните работи на Иран привика шарже д'афера на Обединените арабски емирства във връзка с коментари, направени по повод терористичния атентат в град Ахваз, съобщава англоезичният ежедневник  Tehran Times , без обаче да разкрива допълнителни подробности по случая, включително и какво точно е било изявлението на дипломата. \r\nПрипомня се, че при атаката, извършена по време на военен парад в столицата на провинция Хузестан, загинаха 29 души, включително жени, деца и членове на Иранската революционна гвардия.  \r\nВ Иран са налице убеждения, че по-голямата част от държавите от Персийския залив подкрепят терористичната групировка „Ал Ахвазия“, която пое отговорност за атентата. \r\n***  Военновъздушните сили на Израел продължават да твърдят, че техни изтребители не са се криели зад сваления в източната част на Средиземно море руски разузнавателен самолет „Ил-20“, предава  TACC . \r\nСпоред израелските ВВС към момента на катастрофата самолетите им не са били напуснали въздушното пространство на страната им. „ВВС на Израел не са се криели зад никакви самолети, а израелските изтребители все още са се намирали във въздушното пространство на Израел при падането на руския „Ил-20“, се казва в комюнике, разпространено от пресслужбата на израелската армия.  \r\nПо-рано в неделя Министерството на отбраната на Руската федерация хвърли вината за фаталния инцидент в Средиземно море върху ВВС на Израел. При свалянето на „Ил-20“ загинаха 15 души. \r\n***  „Терористичното блато“ на изток от река Ефрат е „най-големият проблем“ за бъдещето на Сирия. Това заяви държавният глава на Турция Реджеп Тайип Ердоган, съобщава англоезичното електронно издание на местния вестник  Yeni Safak   с уточнението, че в района действат и групировки, доминирани от членове„Работническата партия на Кюрдистан“ (ПКК) – като подкрепяните от САЩ „Народни отряди за самозащита“ (YPG).  \r\n„В момента най-големият проблем за бъдещето на Сирия е терористичното блато, което се разширява на изток от Ефрат под егидата на някои от нашите съюзници\", отбеляза Ердоган на пресконференция преди посещението си в Ню Йорк за Годишното общо събрание на ООН. \r\nПодчертавайки, че никоя страна не е била по-силно засегната от гражданската война в Сирия, колкото Турция, Ердоган заяви, че в речта си в Ню Йорк ще обърне внимание на хуманитарните кризи.  \r\nПо повод евентуална среща с президента на САЩ Доналд Тръмп, Ердоган заяви, че понастоящем въпросът не е включен в дневния ред, но ще го обмисли, ако Вашингтон поиска подобен разговор.  \r\nТурция и САЩ понастоящем изпитват затруднения в двустранните отношения, породени от отказа на Анкара да освободи от затвора заподозрения в терористична дейност американски пастор Андрю Брънсън. \r\n***  САЩ обмислят назначаването на нов командващ американските сили в Южна Корея – в момент, в който Вашингтон преговаря с Пхенян за ядрено разоръжаване на полуострова, отбелязва изданието  Washington Examiner .  \r\nГенерал Робърт „Абе\" Абрамс ще бъде изслушан в сенатската комисия за въоръжените сили. Ако кандидатурата му бъде одобрена, Абрамс ще поеме командването на 28,5 хил. военнослужещи на САЩ в Южна Корея, както и на две ключови военни части. Рокадата на поста ще дойде в момент, в който американският президент Доналд Тръмп обмисля провеждането на втора среща на върха със севернокорейския лидер Ким Чен-ун. \r\n„Сега, когато се изтеглихме от Ирак и Афганистан, световните събития в други региони създадоха среда, която е нестабилна, несигурна, сложна, двусмислена и опасна. Това е непредсказуемо и изисква нашата армия да бъде подготвена и в готовност по всяко време\", написа Абрамс в статия, представена през месец май. В нея може лесно да се открои мотото на южнокорейските военни за „готовност за борба тази вечер\". \r\n„Ние имаме способността да бъдем готови през цялото време, и това започва с промяната на нашия начин на мислене. Трябва да се върнем към манталитета на готовността, с която израснах като млад офицер в Германия\", написа още Абрамс в статията си.  \r\nТой, който може да замени на поста генерал Винсънт Брукс, ще бъде натоварен с управлението на военните на Корейския полуостров при евентуален конфликт или споразумение за мир. Сега е командващ армията във Форт Браг, Северна Каролина, бил е начело на военни части в Ирак и Афганистан, и е син на известен военен генерал. \r\nОчаква се на изслушването във вторник сенаторите да попитат генерала за позицията на САЩ за Корейския полуостров и как ще се справи с нарастващите заплахи на разполагащия с ядрено оръжие Север. Демократите най-вероятно ще го притиснат да коментира решението на Тръмп да прекрати някои военни учения в Южна Корея. \r\n***  По думите на президента на Косово Хашим Тачи, Прищина може да отвори посолство в Ерусалим в замяна на признаване на независимостта на най-младата държава на Балканите, съобщава вестник  The Jerusalem Post , като се позовава на медии от балканската страна. \r\nРазположената на Балканския полуостров Република Косово обяви едностранна независимост от Сърбия през 2008 г., припомнят от редакцията. Страната с преобладаващо албанско население обаче все още е обект на териториален спор.  През 2013 г. правителствата в Прищина и Белград подписаха Брюкселското споразумение с посредничеството на Европейския съюз. Президентът на Косово Тачи участва в преговорите, подчертава изданието. \r\nИзраел обаче не призна Косово за суверенна държава. Тя има културни връзки и търговия с нея, но позицията за Прищина се основава на нежеланието на Израел да насърчава едностранни декларации за независимост. САЩ и 23 от 28-те държави-членки на ЕС обаче признаха независимостта на Косово. \r\n„Ако Косово бъде признато от Израел, ще позволя отварянето на косовско посолство в Ерусалим\", е заявил Тачи пред местни медии. Президентът на Косово добави, че във връзка с решението на президента на САЩ Доналд Тръмп да прехвърли американското посолство в Ерусалим, Косово никога няма да гласува против интересите на Вашингтон.  \r\n„Връзките на Република Косово със САЩ са отлични, аз се срещнах с президента Тръмп и неговият подход към нас е същият като на предишния президент, а САЩ подкрепят бъдещето на Косово на 100%\", категоричен бе Тачи. \r\n***  Бившият министър-председател на Италия Силвио Берлускони ще се кандидатира за европейските избори през 2019 г., предава австрийската държавна медия  ORF .  \r\n„Ще участвам в следващите избори, за да се състезавам за страната, която обичам“, потвърди италианският политик пред местните медии. \r\nБерлускони, сега 81-годишен, бе изключен от участие в парламентарните избори в родината си през март тази година заради присъдата му за укриване на данъци. Забраната бе отменена от съда през май, макар първоначално да трябваше да остане в сила до 2019 г. \r\n***", "date": "2018.09.23", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/23/2570473/varna-regionalna-direktsiya-pozharna-bezopasnost-i-zashtita-na-naselenieto-e-domakin-na-svetovnoto-parvenstvo-za-yunoshi-i-devoyki-po-pozharoprilozhen-sport.html", "text": "Регионалната дирекция „Пожарна безопасност и защита на населението” във Варна е домакин на Световното първенство за юноши и девойки по пожароприложен спорт. Пред  Радио „Фокус“ – Варна  главен инспектор Стоян Стоянов от РДПБЗН - във Варна посочи, че форумът ще се състои през последната седмица на месец септември и е част от събитията, свързани с отбелязването на 140-годишнината от създаването на пожарната служба във Варна.  \r\nVIII-то Световното първенство за юноши и ІV-то Световното първенство за девойки по пожароприложен спорт ще се проведат във Варна от 24 до 30 септември. Състезанието ще премине под егидата на Българската федерация по пожароприложен спорт, Международната спортна федерация на пожарникарите и спасителите и Главна дирекция „Пожарна безопасност и защита на населението” – МВР. В предстоящия спортен форум ще има участници и делегати от Русия, Естония, Хърватия, Латвия, Турция, Сърбия, Полша, Беларус, Казахстан, Украйна, Словакия, Чехия и България. \r\nВъв връзка с честванията на 140-годишната история на пожарната във Варна на входа на Морската градина е разположена фотоизложба на тема „140 години варненска пожарна служба” с автор-фотограф главен инспектор Емил Калинов, началник на сектор „ПБС на Летище Варна” към РДПБЗН – Варна. \r\nТържественото откриване на световния спортен шампионат ще се състои на 26 септември от 17.00 часа на входа на Морската градина. \r\nМарияна ВАЛЕНТИНОВА", "date": "2018.09.23", "title": "Варна: Регионална дирекция „Пожарна безопасност и защита на населението” е домакин на Световното първенство за юноши и девойки по пожароприложен спорт"}
{"url": "http://www.focus-news.net/news/2018/09/23/2570477/predstoyashti-sabitiya-v-stranata-za-24-septemvri-agentsiya-fokus.html", "text": "*** \r\nОт 13.00 часа в комплекс „Спортна София“ на Зона Б 5 ще се състои презентация на Българската Федерация по модерен петобой. На събитието ще присъстват двамата български медалисти от завършилото наскоро в Мексико Световното първенство Явор Пешлеевски и Тодор  Михалев. \r\n*** \r\nОт 18.30 часа в двореца „Врана” ще бъде представена книга от избрани статии на Н. В. Цар Симеон II със заглавие „Една цел-България”. Книгата е издание на Алианса на либералите и демократите в Европа и съдържа статии на Негово Величество, публикувани в периода 2010-2018 г., след като вече не е министър-председател на България. На премиерата ще присъства Цар Симеон. \r\n*** \r\nОт 11.00 часа в Младежкия дом най-активните младите читатели на Регионална библиотека „Христо Ботев“ – Враца ще бъдат отличени в рамките на кампанията „Книгата - мой приятел“. \r\n*** \r\nОт 09.00 часа в спортен комплекс „Простор“ ще се проведе турнир по плажен тенис, посветен на 25 септември – Деня на град Добрич. \r\n*** \r\nОт 18.30 часа на пл. „Свобода“ ще се проведе зумба маратон на Клуб „Алегрия“ при Младежки център - Добрич  с ръководител Стоян Стоянов. \r\n*** \r\nОт 09.00 часа църквата „Св. Силуан Атонски\" в Църногорския манастир  „Св. св. Козма и Дамян\"  Белоградчишкият епископ Поликарп, викарий на Софийския митрополит, ще оглави Света Божествена Литургия. От 13.30 часа в малката трапезария на светата обител ще има духовна беседа на йеромонах Филип от скита „Малката света Анна\" на Света гора, Атон.  \r\n*** \r\nОт 10.00 часа на пл. „Възраждане“ пред сградата на Общината ще се проведе събитие от благотворителната кампания „Стара хартия за нова книга“. \r\n*** \r\nОт 11.30 часа пред централния вход на панаирния град ще се състои официалното откриване на 74-ия Международен технически панаир. \r\n*** \r\nОт 19.00 часа в Драматичен театър-Пловдив ще бъдат представени книгата и филма за проф. Стефан Данаилов - „Романът на моя живот“. Събитието ще закрие 22-рото издание на Международния театрален фестивал „Сцена на кръстопът“.", "date": "2018.09.23", "title": "Предстоящи събития в страната за 24 септември (Агенция „Фокус“)"}
{"url": "http://www.focus-news.net/news/2018/09/23/2570476/index-harvatiya-bihte-li-platili-25-leva-za-burgeri.html", "text": "В последно време Загреб предлага все по-атрактивни и разнообразни оферти за туристите, включително кулинарни фестивали с придружаващи програми, на които гостите могат да опитат специалитети и да намерят нещо за себе си - от класически хамбургер до екзотични ястия от световната кухня. Интернет порталът  Index  представя кратка справка на това колко струва на джоба на туристите предложенията, с които хърватската столица изкушава гостите си.  \r\nВ тазгодишното издание на фестивала на бургерите участваха 18 майстори от Загреб, Пула и Сплит, които предложиха на посетителите над 70 разновидности на популярния сандвич, някои от които бяха специално създадени за кулинарното събитие. Цените им обаче варираха от 40 до 95 куни, или от 10 до 25 лева, като любителите на по-екстравагантния вкус трябваше да се бръкнат по-надълбоко в джоба си, за да опитат от атрактивните предложения на майсторите, предава  Радио \"Фокус\" в рубриката \"Балкански туристически часовник\".  \r\nМедията припомня, че по-рано този месец Загреб бе домакин и на филмов фестивал на храните, посетителите на който имаха възможност да се насладят на различните вкусове на столичните ресторанти, бистра и сладкарници - и всичко това на фона на прожекции на филми.  Тереза Герова", "date": "2018.09.23", "title": "Index (Хърватия): Бихте ли платили 25 лева за бургер?"}
{"url": "http://www.focus-news.net/news/2018/09/23/2570478/blagoevgrad-normalno-intenziven-e-trafikat-na-gkpp-kulata-promahon.html", "text": "Нормално интензивен е трафикът на ГКПП „Кулата-Промахон“. Това съобщиха за  Радио „Фокус“-Пирин  от Гранична полиция. Без забавяне се осъществява преминаването на ГКПП „Илинден-Ексохи“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево-Ново село“. \r\nЛора КАЛЧЕВА", "date": "2018.09.23", "title": "Благоевград: Нормално интензивен е трафикът на ГКПП „Кулата-Промахон“"}
{"url": "http://www.focus-news.net/news/2018/09/23/2570479/sport-atletiko-pobedi-hetafe-v-stolichnoto-derbi.html", "text": "Атлетико Мадрид се завърна на пътя на победите в Примера след успех с 2:0 като гост на Хетафе в столичното дерби от петия кръг. С основна роля и за двете попадения беше новото многомилионно попълнение на Атлетико - Тома Льомар. В 14-ата минута след негов удар се стигна до автогол, а в 60-ата самият Льомар отбеляза и донесе втората победа в шампионата.  \r\nСедем минути след това домакините останаха в намален състав, след като влезлият като резерва Иван Алехо си изкара директен червен картон. С човек повече на терена Атлетико нямаше проблеми да запази аванса си до края на мача да събере осем точки на петата позиция. Хетафе допусна втора загуба сезона и е осми с точка по-малко. \r\nВенцислав ДРАГОМАНОВ", "date": "2018.09.23", "title": "Спорт: Атлетико победи Хетафе в столичното дерби"}
{"url": "http://www.focus-news.net/news/2018/09/23/2570481/kaloyan-pargov-bsp-sofiya-fashizam-v-balgariya-e-imalo-i-e-nash-dalg-da-se-protivopostavim-na-tova-da-ne-se-povtori.html", "text": "Куражът да се противопоставиш на фашизма е геройство, което заслужажава преклонение. На този ден преди 95 години избухва първото антифашистко въстание в Европа – Септемврийското въстание от 1923 година. Това написа във социалната мрежа  \"Фейсбук\"  лидерът на БСП - София Калоян Паргов. \r\nЖестокостта при потушаването му е пример за бруталност, която намира творчески прочит от Гео Милев, Антон Страшимиров, Никола Фурнаджиев, Асен Разцветников, Иван Милев и други. \r\nСпоред Паргов наш дълг е днес да помним историята и да браним истината. \r\n„Фашизъм в България е имало и е наш дълг да се противопоставим на това да не се повтори“, категоричен е лидерът на столичните социалисти. \r\n„Тази вечер няма да има заря, но всеки от нас може да застане за минута в памет на саможертвата на героите от Септемврийското въстание“, призова Паргов.", "date": "2018.09.23", "title": "Калоян Паргов, БСП - София: Фашизъм в България е имало и е наш дълг да се противопоставим на това да не се повтори"}
{"url": "http://www.focus-news.net/news/2018/09/23/2570480/nimh-utre-predi-obyad-shte-e-predimno-slanchevo-okolo-i-sled-obyad-oblachnostta-shte-se-uvelichi-i-na-mesta-shte-prevali-dazhd-s-gramotevitsi.html", "text": "През нощта ще бъде ясно. Ще се усили вятърът от юг-югозапад, в Източна България и северно от планините ще е предимно умерен. Преди обяд атмосферното налягане ще се понижава и ще е по-ниско от средното за септември, а след пладне – от запад ще започне бързо да се повишава.\tУтре преди обяд ще е предимно слънчево. Ще продължи да духа югозападен вятър и повишението на температурите ще продължи, повече в Източна България и в Предбалкана. Около и след обяд най-напред в Северозападна България вятърът ще се ориентира от северозапад, ще се усили до 15-20 м/сек. и с него ще започне да нахлува студен въздух. До вечерта и в Източна България вятърът ще се обърне от северозапад. По самото преминаване на бърз студен атмосферен фронт облачността ще се увеличи и на места от запад на изток ще превали дъжд с гръмотевици. Към 15 часа температурите ще бъдат в широк интервал от 18°-20° в северозападните райони до 32°-34° на места в източната половина от страната. Минималните температури ще бъдат високи – между 14° и 19°. Такава е прогнозата на Националния институт по метеорология и хидрдология (НИМХ) при БАН, съобщи за  Агенция „Фокус“  дежурният синоптик Красимир Стоев. \r\nНад Черноморието ще бъде слънчево, след пладне от северозапад облачността ще започне да се увеличава и до вечерта, главно по северното крайбрежие краткотрайно ще превали. През по-голямата част от деня ще духа умерен югозападен вятър и температурите ще бъдат високи, но до вечерта вятърът ще се ориентира от северозапад, ще се усили и с него ще започне да нахлува студен въздух. Максималните температури на въздуха ще бъдат 28°-32°. Температурата на морската вода е 24°. Вълнението на морето ще бъде 2-3 бала. \r\nВ планините ще духа силен запад-югозападен вятър, който след пладне в ниските части ще се ориентира от северозапад и ще се усили. Облачността ще е променлива и по самото преминаване на студения атмосферен фронт само на отделни места краткотрайно ще превали. Максималната температура на височина 1200 метра ще бъде 23°, на 2000 метра – около 14°. \r\nОт вторник до четвъртък времето ще бъде доста динамично, с чести промени на вятъра и температурите. Облачността ще е променлива. Във вторник ще бъде доста ветровито и ще продължи да нахлува студен въздух. Температурите рязко ще се понижат и дневните няма да надхвърлят 15°-20°. Само на отделни места преди обяд, главно в източните райони, все още ще превалява дъжд. През нощта срещу сряда вятърът временно ще отслабне, в котловините на Западна България ще стихне и сутринта ще има условия за слаби слани - минималните температури ще са между 4° и 9°, по Черноморието до 12°. В Източна България вятърът ще се ориентира от север-североизток, в четвъртък отново ще се усили. Облачността ще е променлива, ще има и слънчеви часове. Сутрин ще е доста хладно, а дневните температури ще достигнат 17°-22°.", "date": "2018.09.23", "title": "НИМХ: Утре преди обяд ще е предимно слънчево, около и след обяд облачността ще се увеличи и на места ще превали дъжд с гръмотевици"}
{"url": "http://www.focus-news.net/news/2018/09/23/2570483/kalin-sarmenov-borisov-e-uspeshen-dogan-polivalenten-ninova-s-elementarni-hodove.html", "text": "Борисов е успешен, Доган – поливалентен, Нинова с елементарни ходове. Това каза Калин Сърменов, директор на Сатиричния театър, излъчено в предаването  „Беновска пита”  по  „Канал 3” и „Радио К2”  на 23 септември 2018 г. \r\nИлиана Беновска: Правим това интервю на 18 септември, в Камерна зала на Сатиричния театър, ще разговаряме с директора на театъра Калин Сърменов. Добър ден, г-н Сърменов! \r\nКалин Сърменов: Добър ден, много ми е приятно, че сте наши гости, много ми е приятно! Между другото аз обичам гостите, наистина обичам гостите! Обичам гостите и в театъра ми, и в къщи! Смятам, че хората трябва да общуват! Това, което в последните десетилетия е в Европа, тази дума алиенация, започна много да ме дразни, защото ние тука, в България, някак си се харесваме, ние си ходим на гости! Нали моите родители живяха в чужбина дълги години, и като им разказвам как се събираме тука, в България, и всички така ни казаха: „Добре де, ама това не е ли малко неудобно, не Ви ли натоварва?”. Викам: „Не ни натоварва, напротив, ние се събираме, за да се разтоварим!”. Така че добре дошли! \r\nИлиана Беновска: Благодарим! Защо тогава, щом сте толкова гостоприемен и сърдечен, един от най-големите български хитове, изпети от Вас, съдържат текста: „И ето идва най-щастливият ден, когато ти ще си далече от мен”, защо гоните тази красива жена, вероятно, която е обект на тази песен? \r\nКалин Сърменов: Тази песен, това парче, беше програма, то е от програмните песни на Контрол навремето! Тя беше всъщност една любовна песен, която ние разработихме, и така сменихме текста с Владо Попчев, той обърна всичко наопаки и се получи тази шега. Тоест това е пароди-рокът, ние се занимавахме с пароди-рок. Контрол, за мен, продължава да бъде най-великата българска група, която на онова време ъндърграундът роди, и за съжаление до ден днешен няма по-добра, мое лично мнение, не ангажирам никой с това!  \r\nИлиана Беновска: Това е много скромен израз! \r\nКалин Сърменов: Да, скромността..., какво е скромност? Ние сме малко тука излъгани в България! Години наред ни обясняваха как трябва да бъдем скромни, тихи, ама не може! Ти като си направил нещо – то е факт! Нали ти я знаеш тази песен, а тя е писана 1988 година, а досега всички я знаят! И сега да кажа: „Не, недей сега, защо..., тя не е чак толкова...”.  Не, тя наистина е много добра! \r\nИлиана Беновска: Аз ще се съглася с тебе и ще ти кажа, че излишната скромност, която понякога се демонстрира лицемерно, не е работеща! Ти не работиш за миманса, ти работиш за звезда! \r\nКалин Сърменов: Разбира се! Ако ти нямаш достатъчно реална оценка за себе си, особено когато си минал 50-те, ами то е малко психиатрия! \r\nИлиана Беновска: Ама минал ли си 50-те? \r\nКалин Сърменов: Не ми личи,но ги минах.  \r\nИлиана Беновска: Огледайте го, ако не се срамувате! \r\nКалин Сърменов: Това е човек, който е минал 50-те. \r\nИлиана Беновска: Добре, и една песен за мъжа на 60 години.   \r\nКалин Сърменов: Да, Стефан Данаилов навремето изпя: „Колко е страшно да бъдеш влюбен на 40 години”, така че всяка възраст носи проблемите в себе си! \r\nИлиана Беновска: Като каза Стефан Данаилов ме подсещаш – защо каза, че Стефан Данаилов е въздух под налягане? \r\nКалин Сърменов: Това е една история преди много години. Да, ние тогава говорехме за голямата тема за финансирането на киното. Разбира се, Вие, медиите и журналистите, много обичате да има сензация. От контекста, като се извадят някакви неща, накрая става... Както Вежди, той все викаше: „Ти ми викаш на мене, че съм смешник”, а той не беше смешник, а карикатура, а карикатурата беше извадена от друг контекст. Тогава беше големият проблем за финансирането на киното. Аз сега продължавам – Вежди между другото... \r\nИлиана Беновска: Тоест той е бил министър тогава, Стефан Данаилов? \r\nКалин Сърменов: Не, не беше, Вежди беше. Ние тогава обсъждахме надълго и на широко начина, по който трябва да се финансира българското кино. Аз продължавам да твърдя, че българското кино трябва да бъде финансирано чрез някой, който да контролира! Тоест Министерството на културата да не дава парите на „кинаджиите”, така наречени, в кавички, а да контролира процеса, защото сега в момента киното получава субсидията или парите от Министерството на културата и оттук нататъка няма контрол! Според мен трябва да има бенефициент и този бенефициент да държи контрола.  \r\nИлиана Беновска: Какъв да е този контрол, като тоталитаризъм? \r\nКалин Сърменов: Не, не става въпрос за тоталитаризъм. Ти харчиш бюджетни пари, държавни пари! Ако харчиш своите собствени пари... \r\nИлиана Беновска: Да де, ама не по съдържание, по това кой ще го прави, кой ще играе, кой ще е режисьорът, кой ще е композиторът! \r\nКалин Сърменов: Изисквания, качества, ти кандидатстваш за проект. \r\nИлиана Беновска: Тематична рамка? \r\nКалин Сърменов: Не, ти кандидатстваш за проект, както е по цял свят! Този проект има изисквания и резултат, разбира се. Когато ти не постигнеш този резултат, носиш някакви последици, последствия. В България те правят кино, никой не го гледа, навсякъде разказват колко е страхотно киното и викат: „Ние сме страшни, отидохме и взехме награди на едни фестивали, които също никой не ги знае, и изведнъж... Това са милиони, извинявай! Държавата дава милиони за нищо! \r\nИлиана Беновска: Така, с риск да изразя нещо друго... \r\nКалин Сърменов: Извинявай! Според мен, ние, с Вежди, тогава водихме един дълъг разговор и аз го помолих той да напише на един лист колко струва един български филм и аз да напиша на един лист, и да си разменим листчетата. Оказа се, че 100 000 лева е разликата. Аз бях написал 500 000, той беше написал 600 000. \r\nИлиана Беновска: Един български филм струва 500 000? \r\nКалин Сърменов: Да, то е там, към 600-650 000 струва един български филм, ама субсидиите са милион и кусур! Нискобюджетният филм е толкова! „Лили Рибката”, на Ясен Григоров, беше нискобюджетен, с 450 000 лева финансиране. Той е направен така, че ти не можеш да разбереш, че е нискобюджетен. Тоест парите са изхарчени така, както трябва! \r\nИлиана Беновска: Добре де, но тук няма да се съглася с тебе, аз съм и режисьор по първо образование! Ще те ти кажа, че според мен това са много малко пари! \r\nКалин Сърменов: Е как ще са малко пари, как ще са малко пари? Аз също съм кинорежисьор!  \r\nИлиана Беновска: Колко пари получи ти за Милото (персонаж от сериала „Седем часа разлика” – бел. авт.)? \r\nКалин Сърменов: Е, сега, това не е сериозен разговор! \r\nИлиана Беновска: Стотици? \r\nКалин Сърменов: Това не е сериозен разговор! Този филм, „Седем часа разлика”, не е субсидиран от държавата! \r\nИлиана Беновска: Знам, че не е! \r\nКалин Сърменов: Тоест тука можеш да вземеш и два милиона, но това е частен проект! Този частен проект отговаря на съвсем различни... \r\nИлиана Беновска: Да, но този частен проект беше много успешен! \r\nКалин Сърменов: Разбира се, да, ама защото е частен и защото е частен продуцентът! Частният продуцент има много точно дефинирани и подредени приоритети! Първо, второ, трето и няма творчески изблици: „Ама не ни разбраха!” – като не те разбира публиката, проектът се спира, нали? Има много проекти, знаеш, които започнаха, и почнаха да се спират! В частния бизнес, да харчиш така – няма такъв филм! Между другото една серия от „Седем часа...” не минава 50-55-56 000 лева за една серия! \r\nИлиана Беновска: Едночасова, колко беше тя? \r\nКалин Сърменов: Да го сложим един час. \r\nИлиана Беновска: С рекламите. \r\nКалин Сърменов: Първият беше два часа, но един час да ги сложим.  \r\nИлиана Беновска: Ти ли си Милото? Милото влезе ли в тебе като психология, или ти придаде своята психология на Милото? \r\nКалин Сърменов: Там има един казус, много интересен от гледна точка на чистата професия! Когато правиш един такъв образ, той в себе си носи необходимости, с които трябва да се съобразиш! Публиката има изградена в главата си представа. Тази представа в 99,9 на 100 е клише, по простата причина, че ние така мислим, защото ни е по-лесно! Ние слагаме клишето в главата и продължаваме да се занимаваме с другите неща. Тоест, когато ти тръгнеш да правиш такава роля, трябва да се съобразиш, че не може да не задоволиш изискванията на публиката откъм формата „клише”. Тоест – лош, костюм, не знам си какъв..., държи се така и така... \r\nИлиана Беновска: Пура, скъпата кола... \r\nКалин Сърменов: Да, тука сложното беше – как ти, в клишето, да намериш други изненадващи неща, така че публиката да каже: „Абе той е такъв..., но е единствен и неповторим!”. Всъщност това ни забавляваше – мен и Любо Дилов.  \r\nИлиана Беновска: Ти познаваше ли преди това мутри? \r\nКалин Сърменов: Не, това са неща, които се разказваха – кой на кого приличал. Те разказваха, че е Маджо, ама аз Маджо съм го виждал един път, преди сто години, съвсем случайно. Нямам никаква представа. Това беше една измислена история. \r\nИлиана Беновска: А отиде ли малко на „наблюдение”, ако мога да кажа, в кавички, да погледнеш? \r\nКалин Сърменов: Това няма да ти помогне! \r\nИлиана Беновска: Защо? \r\nКалин Сърменов: Няма да ти помогне, защото те, особено в България, те имитират, на моменти доста лошо, това, което гледат по телевизията! Да са живи и здрави, разбира се, но тук това е професия! Ти можеш да видиш някакви неща, но ако ме питаш откъде съм крал някакви неща, мога да ти кажа после, когато спре камерата. \r\nИлиана Беновска: Откровен, съвсем скромен и откровен! \r\nКалин Сърменов: Алмадовар точно така казва на своите студенти: „Крадете, недейте да плагиатствате, но крадете”. \r\nИлиана Беновска: Съгласна съм! \r\nКалин Сърменов: Нали? На много места има бисери, които никой не ги забелязва, те седят там, в цялото, и когато ти ги събереш и ги подредиш, в друг контекст ги сложиш – те изглеждат съвсем различно. \r\nИлиана Беновска: Кажи кое най-много цениш в своята бисерна огърлица, в образа на Милото? \r\nКалин Сърменов: Това, че успяхме! Разбира се, казвам в множествено число, защото това не става само с мен. Има си хора, които трябва да ти разрешат, да работят с теб. Да го направим изключителен, да намерим обратната страна – той всъщност беше сблъсък между две противоположности. Един човек, който е израснал в сиропиталище, без всякаква представа за етика, без всякаква представа за възпитание, да не говорим за чистота! \r\nИлиана Беновска: В прекия и преносния смисъл – в мръсотия! \r\nКалин Сърменов: Да, и от другата страна – стремежът му към приятелство, чисти взаимоотношения. В целия филм той не предаде никой! Всички него го предадоха, включително и синът му! Синът му даже скочи да го бие, а той никой! Да, отнесе се лошо с едни проститутки, но те го предадоха! Включително и неговата най-близка приятелка от детинство, неговият учител! Тоест на мен ми беше точно това интересно – да сблъскаме двете противоположности. Той чете Шекспир, Байрон цитира, знае, опитва се, а в същото време сърба! Малко недодялан във финеса, но иначе в себе си... В сцената със съпругата му той се опитваше наистина да обясни на сина си, че тя не е добра и той е направил всичко възможно, но тя не го разбира, защото мислят в клише. Това беше много хубаво, мисля, че това е постижението! \r\nИлиана Беновска: Липсва ли ти Милото сега? \r\nКалин Сърменов: Липсва ми снимачният процес, защото ние тогава снимахме много! \r\nИлиана Беновска: Защото ти тогава създаде впечатление, че толкова се въплъти в него, че аз съм повече от сигурна, че много от хората, които те срещат, те идентифицират, в много голяма степен, с тази роля, да не кажа единствено! \r\nКалин Сърменов: Да, така е! Нищо, това е много хубаво! В крайна сметка съм си свършил работата, не се обиждам! Напротив, даже ми е приятно, когато хората кажат: „Ето го Милото, Милото!”. Може би най-големият комплимент получих от една жена, която беше написала в интернет: „Търся да му намеря колата”. Защо? Защото на времето, когато Черкелов изигра Велински, те му одраскаха колата. До такава степен не го харесваха!  \r\nИлиана Беновска: Тя какво иска, също да ти надраска колата? \r\nКалин Сърменов: Това беше хипербола: „Искам да му намеря колата”! \r\nИлиана Беновска: А получавал ли си наистина агресия, по този повод? \r\nКалин Сърменов: Не, не, все пак ние живеем вече в един свят, в който хора могат да разделят образ от това, което срещат на улицата. За Велински – тогава нямаше телевизия. Те пускат нещо..., сега е по... \r\nИлиана Беновска: Велински, за младото поколение да поясня, става дума за „На всеки километър”, в който Стефан Данаилов изиграва една култова роля, а въпросният Черкелов – на лошия полицай.  \r\nСега ще те хвърля вече в една друга дълбока вода. Говорим през цялото време за образа на Милото в „Седем часа разлика”. Седем часа е разликата между София и Ню Йорк. Сега предстои министър-председателят Борисов да отиде на сесия на ООН в Ню Йорк и ще бъде на седем часа разлика от България. Хвърлям те в политиката. Следиш ли какъв дебат се получи между Министерството на външните работи и президента Радев – защо той не отиде, а отиде Борисов? \r\nКалин Сърменов: Ами да, днес даже, сутринта, слушах по новините нещо. Изпуснал съм конкретиката, но не се изненадвам от това, че президентът реагира по този начин.  \r\nИлиана Беновска: Нека само да поясня, че той беше миналата година.  Радев беше там миналата година и направи две много странни срещи. Едната беше с един, от азиатските, забравих, на Иран или Ирак, а другата беше с Порошенко, на Украйна. \r\nКалин Сърменов: Така е! Сега, нали, за съжаление, аз казвам за съжаление, защото смятам, че президентската институция трябва да работи в абсолютен синхрон с правителството. Тогава една държава има усещането за стабилност! За съжаление това, което виждам, е, че президентската институция е застанала в една позиция, която е, меко казано, комфортна за някои хора и некомфортна за обществото. Казвам го съвсем честно! \r\nИлиана Беновска: Комфортна за някои хора? \r\nКалин Сърменов: Да, за някоя политическа сила, в случая за опозицията! Опозицията се чувства комфортно. \r\nИлиана Беновска: Ти мислиш, че президента осигурява комфорт на опозицията, така ли? \r\nКалин Сърменов: Гледайки отстрани, нали, това е резултат от всички действия. Тоест това се налива непрекъснато в кофата на опозицията! Аз не знам в България защо ние не можем да се обединим около една идея. Да, загубил си изборите, окей, работи. Обаче има едни неща, които едни хора вършат, и те са видими! Тоест няма нужда да ги омаловажаваш, унищожаваш, подценяваш и какво ли не! Тоест аз не вярвам Борисов или неговият кабинет да са отишли в ООН и да кажат: „Моля, вземете ни нас, искаме ние да дойдем, не взимайте президента!”, това е нелепо. \r\nИлиана Беновска: В тази връзка да те попитам нещо, защото аз съм на твоето мнение – БСП атакуваха МВР, политиката и министъра, който е сега в оставка, Валентин Радев. \r\nКалин Сърменов: Изключително приятен, аз го уважавам много! За първи път имаме такъв министър на вътрешните работи! \r\nИлиана Беновска: Ти да не си гербаджийче? \r\nКалин Сърменов: Този човек не знам какъв е. \r\nИлиана Беновска: Ти? \r\nКалин Сърменов: Аз уважавам хората, които си вършат работата! Той си върши работата. Уважавам начина, по който говори, начина, по който мисли, това, което прави! Ние сме тук на една улица, срещаме се. Даже аз не се стърпях, спрях го и казах: „Да Ви стисна ръката, г-н министър!”, написах му после  в интернет, като станаха всичките тези неща, както и Нанков, написах му и на Нанков. Нанков е много свястно момче, изключителен професионалист! \r\nИлиана Беновска: Ивайло Московски също! \r\nКалин Сърменов: Не го познавам, аз говоря за тези двамата господа, с които се познавам лично, и имам лични наблюдения. Това е нелепо, обидно! \r\nИлиана Беновска: Добре, да се върна към МВР и критиките на БСП. Говорител по тази тема беше Кирил Добрев, който знаеш, че е организационен секретар на БСП, ако не знаеш – да знаеш. Баща му беше министър на вътрешните работи по времето на правителството на Жан Виденов. Аз казах, също ръководейки се от това, което говориш ти за обединението, че ако те наистина знаят какво трябва да се направи в МВР, ако той знае, Кирил Добрев, нека да го направят! Аз мисля, че ако се обърнат и предложат на Борисов една добра концепция, той, ако тя наистина е добра, ще я приеме. Те ми казаха, че било нонсенс да бъдеш в кабинет с ГЕРБ, те били опозиция! Къде е националната отговорност, кажи? \r\nКалин Сърменов: Именно, точно така! Това е страшна нелепица! Ти твърдиш, че си национално отговорен, че седиш зад хората, и в същото време – ровиш и копаеш, за да съсипеш. Ние, чисто икономически, това е статистика, ние сме в добро състояние! И няма какво да се лъжем! Да, сигурно не цъфтим, нормално е! Една държава, която беше години наред съсипвана от същите тези комунисти, която беше окрадена, защото ние нямахме революция, да не забравяме! Те си останаха същите. Петър Младенов, който гордо застана и каза: „Ние сменяме системата”, глупости на търкалета! Бяхме излъгани всичките! Застанахме тука на площада, след което СДС го напълниха с ченгета. Тези ченгета подровиха отдолу основите и сега в момента няма и СДС. Аз също бях от тези хора, които наивно вярваха, че вече всичко е свършило, а то всъщност нищо не свърши! Те просто смениха модела! Това са хора, които през годините са обучавани в Съветския съюз, на други места, това са професионалисти. Демокрацията беше непрофесионална, демокрацията нямаше защитни средства! \r\nИлиана Беновска: Сега харесваш ли демокрацията, която ни внася Сорос? \r\nКалин Сърменов: Не, не, разбира се! Аз смятам, че демокрацията... \r\nИлиана Беновска: Знаеш ли, само за секунда да те прекъсна, днес, казвам пак на 18 септември, имаше среща на Американската търговска камара, посланик Ерик Рубин, министър-председателя Борисов и част от кабинета, това са регулярни срещи, годишни, в която Рубин се похвали, че „Америка за България” била дала толкова много пари за България! Аз исках Борисов да отговори на въпроса – това ли е демокрация по американски, свободата на словото да я купуваш с подставени медии, които пишат против правителството, но той не успя? Ти какво ще кажеш?  \r\nКалин Сърменов: То е видно, че медиите в България са зависими! \r\nИлиана Беновска: Говоря специално за грантовете, които „Америка за България” отпуска на медиите на Капитал.  \r\nКалин Сърменов: Именно, то е видно! \r\nИлиана Беновска: Всичките тези медии пишат против правителството, против министрите, разпространяват fake news в повечето случаи! \r\nКалин Сърменов: Така е, и то в много крайна форма! \r\nИлиана Беновска: Да. С това ли Америка ни помага? \r\nКалин Сърменов: Да, ние сме много малки! Непрекъснато сме зависими от някой, непрекъснато някой иска и ни размахва пръст! Някои успяват, както знаеш в историята на България. В случая пак, по същия начин, чрез такива средства ни се обяснява – аз ще ти дам да хапнеш нещо, ама ти ще слушаш! Но това пак работи срещу системата, срещу правителството и равновесието, което имаме ние! Разбирам, че ако човек влез с бутонките напред и на бургия във взаимоотношения с тях – нещата няма да бъдат по-розови. Затова смятам, че опитите за някакво равновесие са във вярната посока. Разбира се, не трябва да се прекалява, но трябва да се скръцне със зъби! Съжалявам, аз не съм там, тоест не съм експерт, гледам отстрани, това е мое лично мнение! Скоро си говорихме с министъра на културата Боил Банов на подобни теми. В крайна сметка и двамата видяхме, че има политическа окраска всяко едно нещо. Ти трябва да я знаеш. Аз, в случая, не я знам и може би не съм експерт, не мога да кажа.  \r\nИлиана Беновска: Според мен всеки човек трябва да се интересува от политика.  \r\nКалин Сърменов: Аз се интересувам, но има неща, които аз не знам, защото има неща, които те знаят! \r\nИлиана Беновска: Но не се виждат. \r\nКалин Сърменов: Да, те са тези, които може би обръщат нещата! \r\nИлиана Беновска: Добре, а Бойко Борисов какъв типаж е според тебе? \r\nКалин Сърменов: Според мене е успешният, най-успешният, няма какво да се лъжем! Този човек излезе, започна да говори с прости думи на хората, беше ясно какво прави. Изключително добре си беше подредил приоритетите. Дали е пиар, дали му идва отвътре, дали има някой, който работи с него, нямам представа, аз съм го срещал два-три пъти, не съм влизал навътре и нямам представа, но виждам отвън. Той има един медиен образ, който е прекрасен – седи, говори категорично. В същото време, когато тръгне да и изгражда някаква последователност от събития, действия и така нататък – той отива и ги обяснява. Например на мен много ми хареса, когато стана въпрос за Цецка Цачева, за президентските избори, той излезе и го обясни. Дали е бил прав, или не е друга тема, но той излезе, даде пресконференция, извади ги всичките евентуални кандидати и обясни. Никой не го направи, само той. Този човек има в себе си една харизма, която е допълнение към логиката, която работи, факт! \r\nИлиана Беновска: Добре, а Корнелия Нинова защо атакува така и успешна ли е тя, може ли да го пребори? \r\nКалин Сърменов: Ние, ако опрем до Корнелия Нинова, това ще е много тъжно, как ще пребори? Корнелия Нинова, с тези елементарни ходове, нали, „системата ни убива” – тя застанала там, това е срамота! Ти гледаш отстрани и виждаш как с нещастието на едни хора, някакви несъстоятелни политици злоупотребяват и използват! Срамота е, то е долно! Застанала в техните редици и да иска да покаже как нещата ще бъдат такива, каквито комунизмът е обещал, ще бъдем равни, ще имаме пари, ще се обичаме – това са глупости! \r\nИлиана Беновска: Хубаво е да имаш актьор за партньор, който веднага се включва, за да не съборя тука нещата! \r\nКалин Сърменов: Да, разбира се, това е реквизит.  \r\nИлиана Беновска: Искам да ти подаря една книга, която подарявам на всичките си гости. Това е нещо, което сме правили с Ахмед Доган 1992 година. За зло или за добро още е валидно, представяш ли си? \r\nКалин Сърменов: О, с удоволствие! \r\nИлиана Беновска: Няколко пъти обсъждахме да направим продължение – втора, трета част, но можем да излезем от това съдържание. Много ще ми е любопитно да я прочетеш внимателно. \r\nКалин Сърменов: С огромно удоволствие, наистина ще ми е много интересно!  \r\nИлиана Беновска: Да я коментираме, но понеже говорим за политици... \r\nКалин Сърменов: Тя е в диалог, браво! \r\nИлиана Беновска: Да, това не е хвалебствие, това е едно дълго интервю. Моето име е само на въпросите. Можеш ли да изиграеш Доган? \r\nКалин Сърменов: Не, не! Сигурно ти си се срещала с него повече от мен, след като сте написали заедно книгата, но аз имах една среща, съвсем случайна преди време и видях, че този човек има... Дълго мога да говоря за кратката среща, която беше, но бях впечатлен от хилядите неща, които... Примерно ние за политика въобще не сме говорили. Говорехме си за кино, говорехме за разни такива неща, и видях какъв задълбочен анализ и каква задълбочена подготовка и поглед има, каква картина рисува на това, което аз работя, бях изненадат, наистина искрено изненадан! \r\nИлиана Беновска: Даде ли някоя идея? \r\nКалин  Сърменов: Говорихме как може „Антихрист” да бъда заснет, обсъждахме го това, но респектира ме! \r\nИлиана Беновска: Това е негова отдавнашна мечта, между другото! \r\nКалин Сърменов: Така ли, ти знаеш за това? \r\nИлиана Беновска: Отпреди десет години най-малко! \r\nКалин Сърменов: Аз се опитах да направя тогава една екранизация, един сценарий за кино, но това е много сложно, на всичкото отгоре и страшно скъпо се оказа! Изпратих го тогава, но сигурно не е стигнало до него. Не знам, може пък да не му е харесало, няма значение, оттогава мина много време. \r\nИлиана Беновска: Според мене този роман не може да е екранизира в българския мащаб и няма да бъде приет от българската психология, това е! \r\nКалин Сърменов: То всъщност няма много българско в него! Вътре има неща, като богомилите, нали? Както ние навремето не сме разбирали и продължаваме да не ги разбираме, но тогава ми направи  силно впечатление начина, по който... Така че аз трудно бих го..., аз съм малко по-простичък.  \r\nИлиана Беновска: Как би го характеризирал с една дума? \r\nКалин Сърменов: Ами, поливалентен, тоест такова усещане имах за многост!   \r\nИлиана Беновска: Защото каза за Борисов – успешен, за Доган – поливалентен! \r\nКалин Сърменов: Ами така е. Срещнах се с него и това видях, докато Борисов е наистина..., ние такъв политик нямаме, нямаме такъв политик! \r\nИлиана Беновска: Сега ще те обвинят, че Бойко го възхваляваш, че сме седнали тук двамата... \r\nКалин Сърменов: Нека, нека, те и без това ме..., ако ги питаш, ако прочетеш в интернет – аз с него ставам, лягам, играя тенис, пия кафе и какво ли не! Няма значение, но човекът си свърши работата! Скочиха, че е правил магистрали, полудях тогава! Скочиха срещу министърката на туризма, не съм я виждал никога.  \r\nИлиана Беновска: Николина Ангелкова. \r\nКалин Сърменов: Да, никога не съм я виждал. Тя направи един клип, със звездите. Щяха да я разпънат на площад Славейков! Абе, една стотинка не е дала! Това са хора, които влияят на милиарди по света, и те да дойдат, да кажат: „Елате в България!”, велико, и тя успя да го направи! Те почнаха да обясняват как тя, какво..., не ги е срам! Тоест ние сме много долно племе, не можем да уважаваме труда на другите! \r\nИлиана Беновска: Добре, а ти сам, като си директор на театър... \r\nКалин Сърменов: Да, за втори път. Имах един... \r\nИлиана Беновска: Един, как да го нарека..., превратен мандат, от преврат. Какво мислиш, че можеш да направиш? Говориш като човек с мисия. Каква е твоята мисия в театъра сега, в този мандат на директор? \r\nКалин Сърменов: Плюсът на това мое присъствие тук е, че аз съм в тази сграда и в тези 6000 квадратни метра вече 30 години. Тоест аз познавам абсолютно всичко. Нещото, което винаги е липсвало, е самочувствието на тези хора! Усещането, че ти работиш една достойна професия на едно достойно място и това, което правиш, има смисъл! Усилията ми, както миналия път започнах, са в тази посока – да има усмихнати лица. Даже като влезнах тук сега, като станах директор, казах на секретарката: „Искам всеки път да сме усмихнати!”. Ако не сме усмихнати, значи има проблем, да го споделим.  \r\nИлиана Беновска: Аз ще ти кажа, че преди 10 ноември това беше държавна политика. \r\nКалин Сърменов: Да, така е! \r\nИлиана Беновска: Инвестираше се в културата. Може да казват, че сме правили не знам какви си – поръчкови пиеси, романи, филми и така нататъка, но тези хора бяха държавен капитал, творците, общо казано! Сега в момента ние сме малко в американския модел на „Тутси”, аз хем съм звезда вечерта, хем през деня ще работя в пица! Това не може да се съвместява, не може един човек, който вечерта ще играе Хамлет, през да ми разнася с колело или с мотор пици за пари! \r\nКалин Сърменов: Така е, съгласен съм, но ние малко сърбаме попарата от онова време, за което говориш ти. Тогава, когато имаше абсолютна безотчетност на средствата, се направиха страшно много театрални пространства. Сега обаче, когато нещата изглеждат по друг начин в съвременния свят, да бъдем честни – нямаме нужда от толкова много театри! Те трябва по някакъв начин да бъдат редуцирани, да се смени логиката на тези пространства. Тука става много трудно, защото се отнася до човешки съдби, до хора, които седят там, и с това започваме да закъсваме. Всъщност изкарваме пари, които потъват, те изчезват! Тогава е било много лесно – правят си големи сгради в центъра на градовете. Сега се бълват артисти непрекъснато – всяка година над 300 човека излизат, къде да отидат? Никой не иска да отиде в провинцията. Стига се до там, че млади артисти изпращат имейли до Сатиричния театър и разбира се, никой не им не им отговаря, което е логично. Ти нямаш опит и идваш незнаен – изиграй нещо, нали, така беше по наше време. И имаме отговор, тоест втори имейл: „Поне да ми бяхте отговорили, смятам, че заслужавам поне отговор”. Тоест изкриви се цялата призма! Какво да ти отговарям!? Отиди, играй, свърши нещо, обади се: „Елате да ме видите, аз съм свършил това”, ама: „Аз сега завършвам, много обичам Сатиричния театър!”. Ама моля Ви се, аз бях студент и не смеех тука да влезна. Имаше машина за кафе, не смеех да влезна, толкова респект имах към това място, към тези артисти, не ми минаваше през акъла да дойда. Години ходих, играх, правих, не знам си какво..., нали, роли... \r\nИлиана Беновска: Веднага ще ти го обясня, най-малко две причини – едната е, че всичко изглежда достъпно. Всички в момента, благодарение на социалните мрежи, са автори, всеки може да напише. Тоест журналистиката вече не е уникална професия. Всеки може да заснеме клипче и да го качи, тоест операторът и режисьорът също не са уникални. Всеки може да изиграе, да се покаже и така нататъка, да се качи. Не на последно място, втората причина, това е, да ме прощават колегите, но такива едни шоута, да не си изкараме някое съдебно дело, само ще кажа – „брадърски”, разбираш ме за какво става дума, в които ни показвали ВИП персоните. Седят хората и ги гледат, и това им пълни стомасите, не душите! \r\nКалин Сърменов: Окей, абсолютно си права, но какво даваме ние от другата страна, тоест ние нямаме реконтра, те имат контра. Хубаво, гадно е, съгласен съм! \r\nИлиана Беновска: Ти говориш за държавна политика в киното, защо няма и държавна политика в... \r\nКалин Сърменов: Това са частни медии.  \r\nИлиана Беновска: Няма значение. \r\nКалин Сърменов: Разбирам те, те имат ограничение. \r\nИлиана Беновска: Във Франция например има задължение 40% да е френска музика.  \r\nКалин Сърменов: Така е, аз не споря, но ние, като хора, които използваме държавни пари, наша е отговорността да направим реконтрата на това нещо. Навремето, между другото, аз смятам, че вината за възхода и свободата на чалгата е в нас, тези, които навремето се занимавахме с рокендрол, защото ние не успяхме да го превърнем в индустрия. Тоест индустрията отговаря на някакви закони, а ние не знаем какви са, докато те знаят! \r\nИлиана Беновска: Аз ще ти пожелая да превърнеш в индустрия това! \r\nКалин Сърменов: Много ти благодаря! Аз също имам подарък за теб. Това е една книга. \r\nИлиана Беновска: „Плакатът”. \r\nКалин Сърменов: Да, за плакатите на Сатиричния театър и вътре има много интересни неща! Това са всичките постановки, хората, които са работили вътре. Това е една визуална, емоционална история на репертоара. Да видим начинът, по който са се развивали отделните проекти и отделните сезони, много е любопитно! Надписал съм ти я, даже с моя малка рисунка, за да знаеш кой съм, защото Калин Сърменов може да забравиш, но физиономията ми не! \r\nИлиана Беновска: Благодаря ти много! Аз също имам още един подарък – тениската на предаването „Беновска пита”. \r\nКалин Сърменов: Три пъти XL ли е? \r\nИлиана Беновска: Абе не е три, два е.  \r\nКалин Сърменов: Ще стане. \r\nИлиана Беновска: На гърба й има въпрос „...Защо?”. Имаш ли въпрос със защо, на който не му знаеш още отговора? \r\nКалин Сърменов: Ами да, не знам защо системата, по която ние се раждаме, е такава? Този въпрос много ми е любопитен – ние се раждаме, ужким твърдим, че сме много мъдри, че сме много сложни, че се усмихваме, че мислим и така нататъка, и изведнъж умираме! Тука малко ми се чупи нещо, но се надявам един ден да разбера! \r\nИлиана Беновска: Да, това е много философски разговор за края на предаването! Ще ти подхвърля ябълката, нали спортуваш? \r\nКалин Сърменов: Да, но друг вид спорт.  \r\nИлиана Беновска: Заповядай, подарявам ти я наистина с увереност, че си здрава, българска ябълка в областта, в която работиш! \r\nКалин Сърменов: Много ти благодаря! Опитвам се да покажа, че всъщност тази среда може да бъде различна. Сега направихме един голям ремонт на театъра. Вътре да имаш усещането, че си дошъл на един празник. Леон Даниел казваше  навремето, че... \r\nИлиана Беновска: Съжалявам, бях решила да снимаме заедно, но имаше репетиция! \r\nКалин Сърменов: О, да, аз ще ти изпратя специално едно филмче, но Леон Даниел казваш, че театърът започва от улицата. Ние сега сменихме и фасадата. Иска ми се да имаме усещане за пространство. \r\nИлиана Беновска: Много ти благодаря, желая ти успехи, до нови срещи! \r\nКалин Сърменов: Успех и на теб! \r\nИлиана Беновска: Благодаря!", "date": "2018.09.23", "title": "Калин Сърменов: Борисов е успешен, Доган – поливалентен, Нинова с елементарни ходове"}
{"url": "http://www.focus-news.net/news/2018/09/23/2570485/varna-48-epidemiologichni-prouchvaniya-na-bolni-s-ostri-zarazni-bolesti-sa-izvarsheni-v-regionalnata-zdravna-inspektsiya-prez-sedmitsata.html", "text": "48 епидемиологични проучвания на болни с остри заразни болести са извършени в Регионалната здравна инспекция през последната седмица. Това съобщиха за  Радио „Фокус“ – Варна  от Регионалната здравна инспекция във Варна. Според седмичната сигнална информация за периода от 14 до 20 септември регистрираната в здравната инспекция остра заразна заболеваемост се движи в характерните за сезона граници. Регистрирани са 32 случая на чревни инфекции срещу 66 от предходната седмица, като през настоящите дни чревните инфекции са представени от 26 ентероколита, 1 ротавирусeн ентерит, 3 колиентерита, 1 вирусен хепатит и 1 салмонелоза. От въздушно – капковите инфекции / са регистрирани 9 лица срещу 8 за предходната седмица, представени от 7 случая на варицела и 2 случая на скарлатина. Регистрирани са по едно лице със заболяване от лаймска борелиоза и марсилска треска. С бързо известие в инспекцията са съобщени 3 лица, ухапани от кърлеж. \r\nМарияна ВАЛЕНТИНОВА", "date": "2018.09.23", "title": "Варна: 48 епидемиологични проучвания на болни с остри заразни болести са извършени в Регионалната здравна инспекция през седмицата"}
{"url": "http://www.focus-news.net/news/2018/09/23/2570484/okolo-kilometar-e-kolonata-ot-leki-avtomobili-ot-gratska-strana-na-gkpp-kulata-promahon-v-posoka-balgariya.html", "text": "Около километър е колоната от леки автомобили от гръцка страна на ГКПП „Кулата-Промахон“ в посока България, предаде репортер на  Агенция „Фокус“ . Автомобилите изчакват  в две колони, сред тях има и автобуси, не само с българска регистрация \r\nНа граничния пункт работят две гишета за леки автомобили и един за автобуси и микробуси.", "date": "2018.09.23", "title": "Около километър е колоната от леки автомобили от гръцка страна на ГКПП „Кулата-Промахон“ в посока България"}
{"url": "http://www.focus-news.net/news/2018/09/23/2570482/sana-siriya-koga-izrael-shte-plati-za-bezumnite-si-deystviyai.html", "text": "Инцидентът със свалянето на руския разузнавателен самолет „Ил-20“ вече раздвижи антреизраелските чувства, така или иначе избледняващи в арабския свят. Сирийската проправителствена информационна агенция  SANA  задава почти реторичен въпрос: кога Израел ще плати цената за безумствата си? Изявлението на Министерството на отбраната, което хвърля цялата отговорност за случилото се за Израел, е като балсам на сърцето на автора на статията Абдел Рахим Ахмед.  Агенция „Фокус“ представя превод на материала с уточнението, че оценката на цитираната медия не е отражение на позицията на нашата редакция. „Това е въпрос, който си задават сирийците и заедно с тях всички, които обичат Сирия – кога Израел ще плати цената за своите безумства и нарушения на сирийския суверенитет през всичките години на терористични войни, с които се сблъска сирийската арабска армия?  \r\nВъпросът е оправдан за всички, които обичат и защитават своята родина, а също така и за всички, които се отнасят с подозрение към онези, които се противопоставят на Сирия, нейната армия и предприемат опити да разрушат имиджа й.  \r\nДа се отговори на този въпрос не е толкова сложно, както си представят някои, но и не е толкова лесно, както си мислят други. Противопоставянето на врага, който узурпира страната ни и лиши от кръв живеещите в нея, продължава, и не можем да си спомним нито един ден, в който ситуацията да е била различна. Който следи израелските агресивни действия през последните седем години, осъзнава напълно, че Тел Авив се опитва да прикрие своето участие в терористичната война срещу сирийската държава.  \r\nТози враг скри истинското си лице, както и ключовата роля, която играеше в терора срещу Сирия, но с намаляването на броя на неговите инструменти, с намаляването на способностите, с пораженията пред сирийската арабска армия и постоянството на народа в конфронтацията им с врага, злото започна да заема различни форми и след „удара по опашката на змията\" стана ясно, че границите на израелската роля практически са несъществуващи. \r\nТова, което се случи по време на израелската агресия в Латакия, включително катастрофата на руския самолет „Ил-20“ по време на операция, в резултат на която Моксва се лиши от 14 свои войници, може да се окаже „сламката, която счупи гърба на камилата\" и да сложи край на руското публично мълчание във връзка с агресивните действия на Израел срещу сирийската държава. Това се доказва от тона на руското министерство на отбраната, което хвърли пълната отговорност за случилото се на врага, потвърждавайки, че действията на Израел няма да останат без отговор. \r\nНяма да открием нищо ново, ако кажем, че Израел не може да постигне това, което е планирал срещу сирийската държава, без да получи съответния отговор. Ние знаем за нещо, но по-голямата част от истината е неизвестна за нас, както и не е известна на света. Израел разбира това перфектно. Ако говорим за Русия, тогава може би Тел Авив е успял да избегне ответна реакция, но този път нивото на участието му бе твърде голямо, за да бъде оставена ситуацията такава, каквато е.  \r\nВъпросите относно сирийския отговор показват израелското участие, а неотдавнашната агресия говори за мащабите на израелските загуби вследствие на това, което се случва днес в Сирия, както и за мащабите на страха от победата на сирийската арабска армия. По този начин  Тел Авив се опитва да изравни тези победи или да им попречи. Нека си спомним всички тези опити. Имаше много такива, но те претърпяха поражение и Израел не успя да се противопостави на настъплението на сирийските войски дори по подходите към окупираните територии. \r\nИзраел плаща цената всеки ден и е факт, че ще дойде ден, в който всички ще знаят каква точно е тя“. Тереза Герова", "date": "2018.09.23", "title": "SANA (Сирия): Кога Израел ще плати за безумните си действия?"}
{"url": "http://www.focus-news.net/news/2018/09/23/2570469/tass-izraelskite-vvs-prodalzhavat-da-tvardyat-che-samoletite-im-ne-sa-se-krieli-zad-svaleniya-ruski-il-20.html", "text": "Военновъздушните сили на Израел продължават да твърдят, че техни изтребители не са се криели зад сваления в източната част на Средиземно море руски разузнавателен самолет „Ил-20“, предава  TACC . \r\nСпоред израелските ВВС към момента на катастрофата самолетите им не са били напуснали въздушното пространство на страната им. „ВВС на Израел не са се криели зад никакви самолети, а израелските изтребители все още са се намирали във въздушното пространство на Израел при падането на руския „Ил-20“, се казва в комюнике, разпространено от пресслужбата на израелската армия.  \r\nПо-рано в неделя Министерството на отбраната на Руската федерация хвърли вината за фаталния инцидент в Средиземно море върху ВВС на Израел. При свалянето на „Ил-20“ загинаха 15 души.  . Тереза Герова", "date": "2018.09.23", "title": "ТАСС: Израелските ВВС продължават да твърдят, че самолетите им не са се криели зад сваления руски „Ил-20“"}
{"url": "http://www.focus-news.net/news/2018/09/23/2570490/sport-plishkova-sprya-seriyata-na-umorenata-osaka-v-tokio.html", "text": "Каролина Плишкова спечели титлата на турнира в Токио, след като на финала победи местната любимка и шампионка от US Open Наоми Осака – 6:4, 6:4. Чехкинята стигна до успеха за малко повече от час игра, а поражението бе първо за 20-годишната японка след 10 последователни победи във всички надпревари. \r\nБившата номер 1 в света проби в първия сет младата си съперничка за 3:2 и беше категорична на свой сервис, за да затвори откриващата част. Във втория сет Плишкова отново успя да осъществи пробив в подаването на японката за 5:4. Чешката тенисистка сервира успешно за крайния успех, като това беше втора титла през сезона за нея след тази в Щутгарт през април.   \r\n„Щастлива съм, че срещата не продължи в три сета, защото предишните ми три мача бяха подобни. Най-силното оръжие в играта ми е сервисът и днес то бе ключово по пътя към успеха. Наоми може би беше поуморена, всички го видяхте. Но тя е още много млада и й предстои светло бъдеще, искам да я поздравя за чудесните последни няколко седмици. Това е първата ми титла, след като се омъжих, така че това допринася за наистина един специален трофей в моята кариера“, коментира шампионката. \r\nВенцислав ДРАГОМАНОВ", "date": "2018.09.23", "title": "Спорт: Плишкова спря серията на уморената Осака в Токио"}
{"url": "http://www.focus-news.net/news/2018/09/23/2570487/plovdiv-nad-130-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-prez-izminavashtata-sedmitsa.html", "text": "134 проверки по изпълнение на забраната за тютюнопушене са извършили здравните инспектори в Пловдив през изминаващата седмица, съобщиха за  Радио „Фокус“-Пловдив  от Регионалната здравна инспекция. За периода от 14 до 20 септември са проверени 68 закрити обществени места, 33 детски и учебни заведения и 33 открити обществени места. Инспекторите са извършили две проверки по постъпили жалби и сигнали от граждани за спазването на забраната за тютюнопушене в закрити помещения. Не са съставени актове за установяване на административни нарушения. Издадено е едно предписание. Извършени са още 172 проверки по текущ контрол и пет тематични проверки. \r\nМария РУСЕВА", "date": "2018.09.23", "title": "Пловдив: Над 130 проверки по изпълнение на забраната за тютюнопушене са извършили здравните инспектори през изминаващата седмица"}
{"url": "http://www.focus-news.net/news/2018/09/23/2570492/nimh-zhalt-kod-za-silen-vyatar-e-obyaven-v-23-oblasti-v-stranata-za-24-septemvri.html", "text": "Жълт код за силен вятър е обявен в 23 области в страната за 24 септември. Това сочи справка на сайта на  Националния институт по метеорология и хидрология (НИМХ) . В областите Видин, Враца, Монтана, Плевен, Ловеч, Габрово, Велико Търново, Варна, Стара Загора, Габрово, Търговище, Шумен, Русе, Силистра, Благоевград, Кюстендил, София-град, София-област, Добрич, Разград, Сливен, Пазарджик, Перник през втората половина на деня ще се усили северозападният вятър. Средната му скорост ще е между 14 и 19 м./сек. като в областите Кюстендил и Благоевград поривите ще достигат до 22 м./сек., в областите Плевен, Велико Търново, Габрово, Видин, Монтана, Враца, Русе и Ловеч поривите ще са до 24-25 м./сек., а в областите Добрич, Варна, Шумен, Силистра, Разград, Сливен и Търговище поривите ще достигат до 22-24 м./сек.", "date": "2018.09.23", "title": "НИМХ: Жълт код за силен вятър е обявен в 23 области в страната за 24 септември"}
{"url": "http://www.focus-news.net/news/2018/09/23/2570489/deyan-slavov-teritorialno-statistichesko-byuro-severoiztok-95-mln-leva-dostigat-prihodite-ot-noshtuvki-v-oblast-varna-prez-yuli.html", "text": "95 млн. лева достигат приходите от нощувки в област Варна през юли. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток. Данните отчитат увеличение на приходите с 2.3% спрямо месец юли 2017 година. „Регистрирано е увеличение на приходите както от чужди граждани – с 2.5%, така и от български граждани – с 0.2%“, допълни Деян Славов. Общата заетост на леглата в местата за настаняване през юли е 70.1%, като намалява с 1.4 процентни пункта в сравнение с юли 2017 година. Най-висока е заетостта на леглата в хотелите с 4 и 5 звезди – 81.9%, следват местата за настаняване с 3 звезди – 71.3%, и с 1 и 2 звезди – 44.6%. \r\nМарияна ВАЛЕНТИНОВА", "date": "2018.09.23", "title": "Деян Славов, Териториално статистическо бюро – Североизток: 95 млн. лева достигат приходите от нощувки в област Варна през юли"}
{"url": "http://www.focus-news.net/news/2018/09/23/2570497/plovdiv-suhi-trevi-i-hrasti-sa-goreli-kray-grad-banya-oganyat-e-potushen.html", "text": "Сухи треви и храсти са горели този следобед край град Баня. Пожарът е потушен, като в гасенето му са участвали два екипа на Районна служба ПБЗН-Карлово. Това каза за  Агенция „Фокус“  кметът на Карлово Емил Кабаиванов. „Няма опасност за град Баня и неговите жители. При пожара са изгорели сухи треви и храсти, засегнатата площ е около 2-3 декара. Две пожарни коли на Районна служба ПБЗН-Карлово са там на място и наблюдават района за евентуално възобновяване на пожара“, уточни той.", "date": "2018.09.23", "title": "Пловдив: Сухи треви и храсти са горели край град Баня, огънят е потушен"}
{"url": "http://www.focus-news.net/news/2018/09/23/2570486/albin-kurti-lider-na-kosovskata-opozitsionna-partiya-samoopredelenie-tryabva-da-se-spre-opasnata-avantyura-na-hashim-tachi-s-granitsite.html", "text": "Председателят на опозиционното движение „Самоопределение“  Албин Курти нарече „лично приключение\" на президента на Косово Хашим Тачи идеята за корекция на границата със Сърбия и заяви, че тази „опасна авантюра“ трябва да се сложи край възможно най-скоро, предава скопската електронна медия  A1 On .  \r\n„Това лично приключение на президента трябва да бъде спряно. Трябва да спрем тази опасна игра“, бе призивът на Курти, отправен в реч пред неговите съпартийци.  \r\nЛидерът на втората по големина опозиционна партия в косовския парламент настоя екипът за преговори със Сърбия да бъде съставен, само след като Белград поеме отговорност за убийствата, изчезванията на лица, изнасилвания и грабежи в последната война. \r\n„Трябва да предадем на Сърбия този списък и да кажем, че имаме 1500 изчезнали лица, 20 000 жертви на изнасилване. Имаме искания и трябва да се обърнем към Сърбия за това, което ни дължи. Съгласен съм, че един ден трябва да има такъв преговарящ екип, но не и без неизбежните етапи\", поясни Курти. \r\nМиналата седмица Курти призова гражданите на Косово, политическите партии и граждански организации да излязат на протест, насрочен от неговата партия за 29 септември в Прищина. Целта на протеста, поясни лидерът на „Самоопределение“, е „да се спре пазаренето с границите на Косово\", да се „защити държавата от Тачи\" и да косовските граждани да покажат, че „не се подчиняват на един човек\". Тереза Герова", "date": "2018.09.23", "title": "Албин Курти, лидер на косовската опозиционна партия „Самоопределение“: Трябва да се спре опасната авантюра на Хашим Тачи с границите"}
{"url": "http://www.focus-news.net/news/2018/09/23/2570496/ria-novosti-v-norvegiya-zadarzhaha-ruski-grazhdanin-po-podozrenie-za-shpionazh.html", "text": "Гражданин на Руската федерация е задържан под стража за срок от две седмици по подозрение в незаконна информационна дейност в Норвегия, предава  РИА Новости , като се позовава на медии от скандинавската държава, цитирали полицейски служители.  \r\n„Да, потвърждавам, че е задържан гражданин на Русия“, потвърдиха пред агенцията от силите за сигурност на Норвегия, макар да са отказали да приведат допълнителна информация по случая.  \r\nНорвежките медии съобщиха, че мъжът е бил задържан след семинар в парламента в Осло в петък. Руснакът е застигнат от полицията на международното летище в столицата на скандинавското кралство. Впоследствие съдът е взел решение за оставането на заподозрения в ареста за срок от две седмици.  \r\nАгенцията пояснява, че семинарът в норвежкия парламент е бил на тема дигитализация, а в него са участвали 79 души от 34 страни. Адвокатът на задържания сподели, че според клиента му арестът е недоразумение.  Тереза Герова", "date": "2018.09.23", "title": "РИА Новости: В Норвегия задържаха руски гражданин по подозрение за шпионаж"}
{"url": "http://www.focus-news.net/news/2018/09/23/2570498/blagoevgrad-intenzivno-e-dvizhenieto-po-glaven-pat-e-79-v-uchastaka-mezhdu-kresna-i-kulata.html", "text": "Интензивно е движението по главен път Е-79 в участъка между Кресна и Кулата, предаде репортер на  Агенция „Фокус“ . Натоварен е трафикът е в двете посоки на движение.", "date": "2018.09.23", "title": "Благоевград: Интензивно е движението по главен път Е-79 в участъка между Кресна и Кулата"}
{"url": "http://www.focus-news.net/news/2018/09/23/2570499/kyustendil-prerabotvashtata-promishlenost-targoviyata-i-transportat-sa-s-nay-mnogo-zayaveni-svobodni-rabotni-mesta.html", "text": "Преработващата промишленост, търговията и транспортът са с най-много заявени свободни работни места в Кюстендил. Това съобщи за  Радио „Фокус” – Кюстендил  Юлиана Хаджиева, директор на Дирекция „Бюро по труда” – Кюстендил. По думите й през последния месец сред секторите, активно предлагащи заетост, се очертава и образованието. Свободни работни позиции са обявени и в секторите хотелиерство, административни дейности, финансови и застрахователни дейности, както и търговия. Данните на дирекцията сочат, че в рамките на един месец с заявени 283 свободни работни места. 242 лица са се регистрирани като безработни, но 277 са напуснали „Бюро по труда” поради намерена нова работа и заетост. За месец време са наети с 71 души по субсидирана заетост. В дирекцията най-голям е делът на безработните лица с основно образование. Следват безработните със средно специално и професионално образование. 196 лица с висше образование активно търсят своята работа. 15,6 % е младежката безработица, а при хората с намалена трудоспособност процентът от общия брой безработни е 9,8 %. \r\nВенцеслав ИЛЧЕВ", "date": "2018.09.23", "title": "Кюстендил: Преработващата промишленост, търговията и транспортът са с най-много заявени свободни работни места"}
{"url": "http://www.focus-news.net/news/2018/09/23/2570495/balgarskiyat-patriarh-neofit-za-parvi-pat-poseti-oblast-smolyan-za-chestvaneto-na-140-godini-ot-rozhdenieto-na-ekzarh-stefan-obzor.html", "text": "Българският патриарх Неофит за първи път посети област Смолян. Поводът бе тържественото честване на 140 години от рождението на Екзарх Стефан в родното му село Широка лъка. Негово Светейшество Българският патриарх и Софийски митрополит Неофит бе посрещнат с камбанен звън в църквата „Успение Богородично“ в Широка лъка заедно с митрополити от Светия Синод на БПЦ –БП.  \r\nПатриарх Неофит благослови жителите на село Широка лъка и стотиците миряни, които присъстваха на тържественото честване. Пред паметника на Екзарха в родопското село той произнесе слово, в което прослави живота и дейността на великия духовник. „В православната ни църква в нейната вековна и превратна история с особена светлина грее към нас образът на блажения наш предшественик и трети български екзарх Стефан. Образ на изряден духовник, вдъхновен богослов, и всеотдаен архипастир, отдал всичките си сили и богати дарования в полза на Христовата църква и своя обичан народ. Днес, десетилетия след неговото блажено отшествие, образът му стои още по-внушителен, за да ни напомня как трябва да се служи на народ, църква и отечество и да ни утвърждава в християнската ни вяра, която носим днес в усилията ни да сме достойни наследници и приемници на великите наши отци и предци от далечното ни и близко минало“, посочи с словото си Негово Светейшество. Той призова всички да си спомним за висшия български йерарх от критичното време на Първата световна война, който с готовност за саможертва и с целия си обществен авторитет успя да предотврати гибелта на десетки хиляди български евреи, определени за депортиране и в нацистките лагери на смъртта. По този начин той записва не само своето име, но и името на светата православна църква със златни букви в историята на човечеството, показвайки на дело какво означава православната ни християнска вяра и завещаната ни от нашия Господ Исус Христос божествена любов към всеки човек, добави патриарх Неофит. \r\nВ Широка лъка Пловдивският митрополит Николай благодари на Патриарх Неофит за особеното внимание и великата чест да присъства на тържествата по повод 140 години от рождението на Екзарх Стефан. „Да дойде при нас ангелът на светата ни църква – Негово светейшество патриарх Неофит, това има огромно духовно значение, не само по отношение на преклонението пред подвига и признателността на Екзарха, но преди всичко за настоящето и бъдещето на светата църква в този благословен от Бога край в сърцето на Родопа планина, където живеят христолюбиви и родолюбива наши сънародници, ваши верни чеда. Те са верен народ божий, изстрадал много, измъчен, но пазещ в сърцето и душата си пламъка на православната вяра , въоръжен против злото в този век с тези две най-важни две оръжия – вярата в Бога и любовта към отечеството“, с тези думи Пловдивският митрополит се обърна към Българския патриарх пред паметника на Екзарх Стефан в Широка лъка. С голяма благодарност той прие и подарък Патриарх Неофит – портрет на Екзарх Стефан, който обеща да бъде поставен на подобаващо място в родния дом на Екзарха в Широка лъка, който наскоро бе придобит от Пловдивската митрополия. \r\nЧестването се организира от Пловдивската митрополия. На събитието присъстваха народните представители д-р Даниела Дариткова и Дора Янкова, областният управител на Смолян Недялко Славов, кметът на Смолян Николай Мелемов, кметът на Чепеларе Славка Чакърова, кметът на Девин Красимир Даскалов, председателят на Общински съвет – Смолян Данчо Киряков, командирът на 101-ви Алпийски полк полковник Димитър Кацаров, директорът на Областна дирекция на МВР – Смолян ст. комисар Николай Димов представители на различни институции и много граждани.", "date": "2018.09.23", "title": "Българският патриарх Неофит за първи път посети област Смолян за честването на 140 години от рождението на Екзарх Стефан (ОБЗОР)"}
{"url": "http://www.focus-news.net/news/2018/09/23/2570491/sdsm-mitskovski-ako-nyamash-plan-za-boykot-podkrepi-prisaedinyavaneto-na-makedoniya-kam-nato-i-es.html", "text": "Управляващият СДМС на премиера Зоран Заев реагира на изявлението на председателя на опозиционната ВМРП-ДПМНЕ Християн Мицковски, направено в рамките на обръщението му към участниците в протестното шествие в Охрид, отбелязва скопският телевизионен канал  ТВ 21 . \r\n„Ако Мицковски няма план за бойкот, то има ли план за европейско бъдеще на Македония? Сега Македония диша свободно и има един единствен план, стратегически план за влизането в НАТО и Европейския съюз, за сигурно и стабилно бъдеще. Вярваме, че ВМРО-ДПМНЕ има същия план. Хайде, Мицковски, подкрепи плана за влизане на Македония в НАТО и ЕС със защитена и призната македонска идентичност. \r\nПодкрепи и се включи към огромното мнозинство граждани, които искат Македония да успее. На 30 септември няма да има избори, този ден не е за битка между партии, а за важно решение за македонското бъдеще. Ако искаше, СДСМ още утре ще победи Мицковски на избори, но се въпросът е за бъдещето“, се казва в съобщение от партията на Заев, цитирано от скопската медия.  Тереза Герова", "date": "2018.09.23", "title": "СДСМ: Мицковски, ако нямаш план за бойкот, подкрепи присъединяването на Македония към НАТО и ЕС"}
{"url": "http://www.focus-news.net/news/2018/09/23/2570500/komisar-toshko-barzilov-gd-pbzn-500-dka-sa-goreli-pri-pozhar-kray-grad-banya-kam-momenta-oganyat-e-potushen.html", "text": "500 дка са горели при пожар край град Баня, към момента огънят е потушен. Това каза за  Агенция „Фокус“  началникът „Национален оперативен център“ към ГД „Пожарна безопасност и защита на населението“ комисар Тошко Бързилов. „Пожарът е възникнал днес след обяд между Баня и Бегунци. Вследствие на пожара са засегнати около 500 дка обща площ, от които 100 дка горски фонд, другото са треви и лесонепригодни площи. Засегнати са 70 дка широколистна гора и около 30 дка иглолистна такава. При гасенето на пожара са участвали 5 пожарни автомобила от Карлово и Пловдив, с 20 пожарникари и 2 пожарни автомобила на Горско стопанство. Пожарът е локализиран и в момента има 2 автомобила за охрана на мястото. Няма опасност за населението, пожарът е ограничен от всички страни. Вътре в самото пожарище гори на места, но се охранява и на практика пожарът на този етап е ликвидиран, и няма опасност за неговото развитие“, уточни Бързилов.", "date": "2018.09.23", "title": "Комисар Тошко Бързилов, ГД „ПБЗН“: 500 дка са горели при пожар край град Баня, към момента огънят е потушен"}
{"url": "http://www.focus-news.net/news/2018/09/23/2570501/predstoyashti-mezhdunarodni-sabitiya-za-24-septemvri-agentsiya-fokus.html", "text": "Влизат в сила новите мита на САЩ за внос на китайска продукция. \r\n***  Иран се прощава с жертвите на терористичния атентат в Ахваз. \r\n***  Ще се проведе вторият кръг на търговските преговори между САЩ и Япония.  \r\n***  Папа Франциск ще посети Латвия и Естония за 100-годишнината от обявяването на независимостта им. \r\n***  Година след изборите за федерален парламент – в Германия обобщават резултите от политиката на управляващите в Берлин. \r\n***  Ръководството на ГСДП се събира на кризисна среща в Берлин. \r\n***  Германският канцлер Ангела Меркел ще участва в диалог с гражданите относно „бъдещето на Европа\". \r\n***  Италианското правителство ще одобри нови мерки за миграцията и сигурността. \r\n***  Депутатите в шведския парламент ще изберат председател на законодателния орган. \r\n***", "date": "2018.09.23", "title": "Предстоящи международни събития за 24 септември (Агенция „Фокус“)"}
{"url": "http://www.focus-news.net/news/2018/09/23/2570494/die-welt-polititsi-ot-pochti-vsichki-germanski-partii-otkazaha-da-prisastvat-na-darzhavniya-banket-za-erdogan.html", "text": "Политици от Свободната демократическа партия (СвДП), „Левица“, „Зелени“ и „Алтернатива за Германия“ отказаха поканата за присъствие на официалния банкет, който ще бъде организиран в чест на турския президент Реджеп Тайип Ердоган, съобщава националният ежедневник  Die Welt , като припомня, че той пристига на двудневно държавно посещения в страната на 27 септември. \r\nВодещи политици от изброените партии, включително председателите и фракционните им лидери, са отклонили поканата с аргумента, че даването на държавен банкет в чест на Ердоган „не е уместно“ за воденето на иначе необходимия диалог с него. Преди всичко трябва да бъдат обсъдени „изключително проблематични въпроси като действията на Турция Сирия или задържането на дисиденти\", категорични за германските политици.  \r\nВ качеството си на премиер и президент на Турция, Ердоган е посещавал Германия повече от десетина пъти през последните 15 години. Но предстоящото му след броени дни е първото държавно, което ще се проведе по покана на президента на ФРГ Франк-Валтер Щайнмайер. За разлика от работните посещения, държавното включва прием с военни почести и официален банкет, който ще бъде организиран от Щайнмайер в двореца Белвю в Берлин. Тереза Герова", "date": "2018.09.23", "title": "Die Welt: Политици от почти всички германски партии отказаха да присъстват на държавния банкет за Ердоган"}
{"url": "http://www.focus-news.net/news/2018/09/23/2570502/blagoevgrad-tir-e-avariral-na-glaven-pat-e-79-na-okolo-kilometar-predi-kresnenskite-hancheta-v-posoka-sofiya.html", "text": "ТИР е аварирал на главен път Е-79, на около километър преди Кресненските ханчета в посока София, предаде репортер на  Агенция „Фокус“ . На пътя не са поставени необходимите означения и ТИР-ът е предпоставка за пътни инциденти. „Фокус“  призовава шофьорите, пътуващи в района, да карат с повишено внимание и съобразена скорост.", "date": "2018.09.23", "title": "Благоевград: ТИР е аварирал на главен път Е-79, на около километър преди Кресненските ханчета в посока София"}
{"url": "http://www.focus-news.net/news/2018/09/23/2570506/sport-bolonya-pobedi-roma-s-20-v-mach-ot-petiya-krag-na-seriya-a.html", "text": "Болоня победи Рома на своя стадион „Ренато Дал Ара“ с 2:0 в мач от петия кръг на италианската Серия „А“ и остави римските „вълци“ на 12-о място с актив от пет точки. Намиращият се в зоната на изпадащите отбор на домакините записа първа победа за сезона, като до момента имаше само една точка. Други резултати от кръга: \r\nТорино – Наполи 1:3 \r\nКиево – Удинезе 0:2 \r\nЛацио – Дженоа 4:1 \r\nоТ 21:30 часа Фрозиноне посреща шампиона Ювентус.", "date": "2018.09.23", "title": "Спорт: Болоня победи Рома с 2:0 в мач от петия кръг на Серия „А“"}
{"url": "http://www.focus-news.net/news/2018/09/23/2570503/kathimerini-chlenove-na-rubikon-nahluha-v-atinska-tsarkva.html", "text": "Група от около 20 или 30 членове на анархистката групировка „Рубикон“ са нахлули в църква в централната част на гръцката столица Атина, съобщава електронното издание  Kathimerini . \r\nСъбитията са се разиграли по време на неделната служба. След влизането си в църквата членовете на „Рубикон“ са разпръснали листовки с лозунги сред присъстващите, пояснява изданието. Свидетели са споделили пред полицейските служители, че не са разбрали какво точно говорят участниците в акцията. Извършителите се издирват, увериха правоохранителните органи. \r\nНяколко часа след инцидента „Рубикон“ пое отговорност за случилото се, заявявайки солидарност с членовете на близкия бездомник. Тереза Герова", "date": "2018.09.23", "title": "Kathimerini: Членове на „Рубикон“ нахлуха в атинска църква"}
{"url": "http://www.focus-news.net/news/2018/09/23/2570504/sliven-nad-1-000-zemedeltsi-ot-oblastta-mogat-da-izbegnat-sanktsii-ako-podadat-v-nap-korigirashti-deklaratsii-do-1-oktomvri.html", "text": "Над 1 000 земеделски стопани от областта могат да избегнат санкции, ако подадат в НАП коригиращи декларации до 1 октомври, съобщиха от  местната приходна администрация . \r\nКметовете на общини и кметските наместници да насърчат подаването от страна на земеделските производители от Сливенска област, които са допуснали неточности в декларирането на доходите си, коригиращи декларации в НАП. Крайният срок е първи октомври. Офисът на приходната агенция в Сливен е в готовност да направи на земеделските стопани разяснения по декларирането. Целта е да се избегне налагането на санкции. Това обясниха от офиса на НАП Сливен в проведени разговори и изпратени писма до представители на местната власт от областта, до Областната дирекция по земеделие и общинските служби по земеделие. \r\nНационална агенция за приходите започна информационна кампания към всички земеделски производители, които са допуснали неточности в данъчните си документи. Според закона те имат право да подадат коригираща декларация за доходите до 1 октомври 2018 г. Освен с писма по електронната поща, гражданите се уведомяват и по телефона, офисите на НАП също имат готовност да предоставят информация. Консултация по въпроса може да се получи и на телефона на Информационния център на НАП 0700 18 700. \r\nЗаедно с уведомленията за корекции, земеделците получават и специална брошура, която подробно обяснява данъчните и осигурителните им ангажименти към бюджета. \r\nНа територията на Сливенска област с най-сериозни отклонения при декларирането са общините Сливен и Котел. \r\nЗа над 1 млн. лева субсидии в региона изобщо не са подадени декларации, а за други 3,7 млн. лева са открити неточности при декларирането като посочените суми са по-малки от реално изплатените от Държавен фонд „Земеделие“. Освен физически лица – земеделски производители, от НАП Сливен са установили недеклариране и от страна на 6 юридически лица. \r\nВ национален мащаб 50 000 регистрирани земеделски производители са получили субсидии в общ размер 120 млн. лв. през 2017 г., но не са декларирали тези свои доходи пред приходното ведомство. \r\nНАП обменя данни с много институции и в резултат от това разполага с информация за доходи, които подлежат на облагане, уточняват от приходното ведомство.", "date": "2018.09.23", "title": "Сливен: Над 1 000 земеделци от областта могат да избегнат санкции, ако подадат в НАП коригиращи декларации до 1 октомври"}
{"url": "http://www.focus-news.net/news/2018/09/23/2570505/blagoevgrad-politseyski-patrul-e-razpolozhen-na-glaven-pat-e-79-pri-otbivkata-za-krupnik-i-brezhani-predi-simitli-v-posoka-sofiya.html", "text": "Полицейски патрул със софийска регистрация 4366 е разположен на главен път Е-79 при отбивката за Крупник и Брежани преди Симитли в посока София, предаде репортер на  Агенция „Фокус“ .", "date": "2018.09.23", "title": "Благоевград: Полицейски патрул е разположен на главен път Е-79  при отбивката за Крупник и Брежани преди Симитли в посока София"}
{"url": "http://www.focus-news.net/news/2018/09/23/2570508/kolona-ot-avtomobili-se-e-obrazuvala-na-glaven-pat-e-79-na-vhoda-na-blagoevgrad-v-posoka-sofiya.html", "text": "Колона от автомобили се е образувала на главен път Е-79 на входа на Благоевград в посока София, предаде репортер на  Агенция „Фокус“ . Опашката от автомобили започва от последния тунел на Е-79 преди Благоевград.", "date": "2018.09.23", "title": "Колона от автомобили се е образувала на главен път Е-79 на входа на Благоевград в посока София"}
{"url": "http://www.focus-news.net/news/2018/09/23/2570488/reuters-iranskata-revolyutsionna-gvardiya-zaplashi-sas-smartonosno-i-nezabravimo-otmashtenie-za-atentata-v-ahvaz.html", "text": "Ислямският революционен гвардейски корпус (или Революционната гвардия на Иран) обеща „смъртоносно и незабравимо“ отмъщение за терористичния атентат, извършен по време на военен парад в Ахваз, столицата на провинция Хузестан, в резултат на който по различни данни загинаха между 25 и 29 души, включително членове на елитния корпус, предава  Reuters . \r\nНападението от събота, един от най-смъртоносните срещу гвардейския корпус, бе извършено в момент, в който САЩ и техните съюзници от Персийския залив се опитват да изолират Иран.  \r\n„Като вземем предвид пълните познания (на гвардейците) за центровете на разполагане на лидерите на престъпни терористични групировки... те ще бъдат изправени пред смъртоносно и незабравимо отмъщение в близко бъдеще\", се казва в изявление на Революционната гвардия на Иран, разпространено от държавните медии.  Тереза Герова", "date": "2018.09.23", "title": "Reuters: Иранската революционна гвардия заплаши със „смъртоносно и незабравимо“ отмъщение за атентата в Ахваз"}
{"url": "http://www.focus-news.net/news/2018/09/23/2570510/sport-zapochna-machat-balgariya-kanada.html", "text": "Започна мачът България – Канада, от Група G - последен двубой от втората фаза на световното първенство, което се провежда съвместно у нас и в Италия. За последно волейболистите ни надиграха канадците в Лигата на нациите през юни във Варна, където спечелиха с 3:0 гейма. Преди това на два пъти с успех се поздравяваха канадците, които спечелиха срещу България в Световната купа през 2015 и 2017 година.  \r\nМомчетата на Пламен Константинов ще търсят задължителна победа срещу \"кленовите листа\", за да зарадват феновете си. \r\nВенцислав ДРАГОМАНОВ", "date": "2018.09.23", "title": "Спорт: Започна мачът България – Канада"}
{"url": "http://www.focus-news.net/news/2018/09/23/2570526/georgi-tronkov-kmet-na-obshtina-valchi-dol-350-dushi-ot-uyazvimi-grupi-shte-poluchavat-topal-obyad-po-evropeyski-proekt.html", "text": "350 души от уязвими групи в община Вълчи дол ще получават топъл обяд по европейски проект. Това каза за  Радио „Фокус“ – Варна  кметът на Община Вълчи дол Георги Тронков. Проект „Осигуряване на топъл обяд в община Вълчи дол“ е по Оперативна програма за храни и/или основно материално подпомагане, като с допълнително споразумение договорът е удължен до 31 декември 2019 година. По проекта се предоставя топъл обяд на 350 лица, попадащи в целевата група по проекта, а именно лица и семейства на месечно подпомагане, самотно живеещи лица и семейства, получаващи минимални пенсии – за осигурителен стаж и възраст, за инвалидност, социални и наследствени пенсии, както и скитащи и бездомни. \r\nМарияна ВАЛЕНТИНОВА", "date": "2018.09.23", "title": "Георги Тронков, кмет на Община Вълчи дол: 350 души от уязвими групи ще получават топъл обяд по европейски проект"}
{"url": "http://www.focus-news.net/news/2018/09/23/2570507/velichka-velyanova-izvestnite-roditeli-tarsyat-hubavo-uchilishte-no-detsata-tryabva-da-sa-podgotveni.html", "text": "Известните родители търсят хубаво училище, но децата трябва да са подготвени. Това каза Величка Велянова, директор на Национален учебен комплекс по култура с лицей за изучаване на италиански език и култура, излъчено в предаването  „Беновска пита”  по   „Канал 3”  и   „Радио К2”  на 23 септември 2018г. \r\nИлиана Беновска: Записваме това интервю на 17 септември, първият учебен ден за 2018 година. Намираме се в Националния учебен комплекс по култура, Италианския лицей, и ще разговаряме с г-жа Величка Велянова, директор на училището. Добър ден, г-жо Велянова и на добър час! \r\nВеличка Велянова: Благодаря! Днес е всенароден празник – освен първия учебен ден, е и празник на нашия град.  \r\nИлиана Беновска: Така е! И си позволявам да подаря традиционната ябълка, която подаряваме на нашите събеседници вместо цветя, с пожелание да бъдете здрава, червена, българска ябълка! \r\nВеличка Велянова: Благодаря! Символът на Вашето предаване! Благодаря Ви! \r\nИлиана Беновска: Тя стана символ, защото ние се мъчим да оборим, показвайки личности и техните постижения, твърдението, че България е нация на гнилите ябълки! Вие сте и пожелавам да продължавате да бъдете една от тези личности, които помагат, за да се знае, че в България има стойностни хора! Може ли да кажете коя е Величка Велянова? \r\nВеличка Велянова: Ами аз съм започнала като учителка на село по разпределение, както преди години всички млади завършващи кадри отиваха по разпределение там, където ги изпрати държавата. Целият ми трудов път е свързан с училището – и като учителка, и като работник в Министерството на културата, Дирекция „Образование”, и след това тук 30 години! \r\nИлиана Беновска: Можете ли да дадете преценка какво е силното в Националния учебен комплекс по култура, в подготовката на децата от детска градина до приключване на средното образование? \r\nВеличка Велянова: Силното е това, че в целия комплекс много сериозна роля има обучението по изкуствата! \r\nИлиана Беновска: Така е и създадено това училище на времето от Людмила Живкова.  \r\nВеличка Велянова: Това училище е създадено през 1976 г. от Людмила Живкова точно с тези идеи! В основата на учебната работа в учебния комплекс са идеите на д-р Мария Монтесори. Тук ще се отклоня малко, защото напоследък ми прави впечатление – в Пловдив и в Бургас много се говори, че там училищата започват да учат по системата „Монтесори”. Аз се учудвам, защото тази система, за да се каже, че се учи по нея – това е много високоотговорно нещо! В целия свят училищата „Монтесори” са частни училища, защото са много скъпи като обучение.  \r\nИлиана Беновска: Кое е най-характерното за „Монтесори”, защото съм сигурна, че повечето от хората не знаят? \r\nВеличка Велянова: „Монтесори” е система, която Людмила Живкова навремето е проучвала и е приложила тук в това училище дотолкова, доколкото са възможни българските условия за това! Това е система, в която се работи индивидуално с учениците. Учителят трябва да открие у всяко дете какви заложби има то, защото Монтесори е казала, че във всяко дете дреме някакъв творец. Учителят трябва да го открие и да работи за неговото развитие. Така че тази система наистина струва много скъпо, затова тези училища са частни. Системата като цяло не може да се приложи в държавно или общинско училище поне на този етап, при условията, при които ние живеем днес! \r\nИлиана Беновска: Да, но Италианският лицей не е частно училище! \r\nВеличка Велянова: Италианският лицей е държавно училище, аз точно това казвам, че дотолкова, доколкото са приложими идеите на Монтесори в наши условия, са основата на това училище. Това е уважение към личността на детето, това е отношение към изкуството, обучение и възпитание чрез изкуството. Това е изключително важно за възпитанието на децата, особено в днешно време! Това е интегриран подход в обучението по различните дисциплини и още много други неща.  \r\nИлиана Беновска: Да, но, връщам се към въпроса за предимствата на Националния учебен комплекс по култура, разкажете например, ако едно дете влезе в детската градина, продължи в първи клас, продължи след седми клас: какво се случва с него; как влиза; какви изпити държи; какво научава; какви са извънкласните занимания; концертите, годишните, на училището, които са уникални; екскурзиите, които уреждате – всичко, разкажете го ей така, за да го разберат хората?  \r\nВеличка Велянова: Да, най-напред за детската градина – ние приемаме деца, които навършват четири години в годината на кандидатстването. Минават на тестова проверка, защото кандидатите са стотици. Тези деца, които успеят да се класират, след това, в първи клас, минават на общо основание на тест заедно с всички външни кандидати.  \r\nИлиана Беновска: Тоест нямат никаква протекция за това, че са учили в градината? \r\nВеличка Велянова: Абсолютно, абсолютно никакви предимства нямат! Зависи от общия ред на класирането. Никой няма и предимства тук, в това училище! Вече от първи клас децата, които сме приели, с тях започваме да работим много сериозно, разбира се, спазвайки утвърдените от Министерството на образованието учебни планове и програми и също така нашата специфика, която е изразена най-вече в извънкласните форми на обучение. Казах Ви – много занимания по изкуства, спорт и обучение по английски език, математика, информатика и всичко, което децата са пожелали и родителите им са заявили писмено.  \r\nИлиана Беновска: Имате също групи по танци, рок групи, правят се театрални постановки, разкажете. \r\nВеличка Велянова: Това е и с наши преподаватели, и с външни преподаватели. В края на учебната година, всяка година всъщност, ние имаме заключителен концерт на училището в зала №1 на Националния дворец на културата, където всички деца трябва да излязат със свое участие. \r\nИлиана Беновска: Участват от четиригодишните, от първата група на детската градина до дванадесети клас. \r\nВеличка Велянова: Да, и детската градина, и всички ученици с огромно желание, с огромно желание участват! \r\nИлиана Беновска: Традиционно имате известен, прекрасен хор! Народните танци са нещо, което се играе от детската градина до дванадесети клас тук! \r\nВеличка Велянова: Да, това са най-силните страни в обучението по изкуствата – българските народни танци, стандартните танци и детският хор, който е вече с над сто деца, които участват с голямо желание и печелят много награди, имат много успехи! \r\nИлиана Беновска: А как се развива учебния процес, след като приключи програмата, която е задължителна съгласно хорариума в часовете през деня? После децата до четвърти клас, до колкото знам, остават тук на занималня. \r\nВеличка Велянова: До седми клас, вече е до седми клас. Значи, задължителните учебни часове по учебен план са до 14,30 часа. Между 14,30 и 17.00 часа вече са заниманията по интереси, които са много различни.  \r\nИлиана Беновска: Какво например, освен изброеното?  \r\nВеличка Велянова: Английски език, математика, информатика, народни танци, стандартни танци... \r\nИлиана Беновска: Футбол? \r\nВеличка Велянова: Футбол, не само футбол – плуване, различни други спортни форми по избор на децата, балет. \r\nИлиана Беновска: Тоест фактически детето идва тук с автобуса, който го взима от вкъщи в 8,15 часа и 17.00 часа тръгва от тук обратно за вкъщи? \r\nВеличка Велянова: В 14,30 часа, когато завършат учебните часове, в 14,45 часа тръгват автобуси за тези деца, които нямат занимания. В 17.00 часа вече си отиват всички.  \r\nИлиана Беновска: Казвам го това като едно предимство и за родителите – детето практически се прибира подготвено!  \r\nВеличка Велянова: Ами да, ние събираме деца от целия град. Не можем без автобусния транспорт, който си плащат родителите.  \r\nИлиана Беновска: Това училище за избраници ли е? \r\nВеличка Велянова: Това е училище за това – кой как успее да се представи в подбора! \r\nИлиана Беновска: Подозрението е, че децата на известните родители, на мощните родители, влизат по-лесно или влизат само те! \r\nВеличка Велянова: Ами вижте, и известните родители търсят хубаво училище за децата си, но е много важно как ще се подготвят децата им, за да влязат! На най-известните родители – те вече са в частните училища или в чужбина! \r\nИлиана Беновска: Защо? \r\nВеличка Велянова: Не зная, може би пренебрегват българското образование! \r\nИлиана Беновска: За тези години дали сте правили равносметка, в които сте директор, колко ученици са излезли от тук? \r\nВеличка Велянова: О, хиляди са, точна сметка не мога да Ви кажа! \r\nИлиана Беновска: Десетки хиляди са според мене! Даже може би... Колко години? \r\nВеличка Велянова: За тези тридесет години може би... \r\nИлиана Беновска: По хиляда средно да ги сложим. \r\nВеличка Велянова: Не, те излизат между 55 и 60 излизат випуска. Вече към 2500-3000 са излезли оттук!  \r\nИлиана Беновска: Не, не, грешна ни е сметката! Имате... Сега колко деца имате тази година? Вие казахте, че... \r\nВеличка Велянова: Имаме 1022 деца тази година. \r\nИлиана Беновска: Тоест за един дванадесетгодишен цикъл? \r\nВеличка Велянова: Да, говоря за тези, които завършват като зрелостници са толкова.  \r\nИлиана Беновска: Върна ли се обратно желанието у децата, което беше за определен исторически период, така, някак си потушено, да постигат успехите си със собствени усилия? \r\nВеличка Велянова: О, разбира се, да! Имайте предвид, че имаме много силен учителски състав и много взискателни учители! Знам, че почти през цялото време, за което съм тук, винаги вървим в критериите с една единица по-висок успех от другите училища! \r\nИлиана Беновска: А силната конкуренция, която се появява на матурите например с други училища, няма да ги споменавам? \r\nВеличка Велянова: Ами това е хубаво, че има конкуренция! Това е хубаво, че класират децата по резултатите от матурите! Но има едно нещо, което не е правилно – не може да се класират общо държавните, общинските и частните училища! Примерно в едно частно училище, ако има един ученик, който завършва, или пет ученика, които държат матура, но за тях са положени страшно много усилия и финансови средства, за да се подготвят, ако те изкарат отличен успех – не е честно училището да върви най-отпред, защото държавните и общинските училища обучават много повече ученици! Би трябвало да се класират отделно държавните и общинските училища и отделно частните училища.  \r\nИлиана Беновска: Да, но накрая, на един конкурсен изпит за университет, никой не те пита дали си завършил частно, държавно или общинско училище, а те гледат резултата! \r\nВеличка Велянова: Това е така, но ако има едно такова разделение при успеха от матурите – това пък дава възможност да се види коя система на обучение е по-добра, частната или държавната, или общинската!  \r\nИлиана Беновска: Според Вас може ли да се търси съпоставка? \r\nВеличка Велянова: Може, разбира се, че може – всички са деца на България! \r\nИлиана Беновска: Не може ли да се търси конкурентна съпоставка – по-добро е частното или по-добро е държавното? \r\nВеличка Велянова: Не, на този етап, според мен, не може! Мисля, че на този етап търсенето в частните училища е по-скоро заради материалните, битовите условия, които предлагат частните училища. Може би сигурността на децата, което е много важно в днешно време! \r\nИлиана Беновска: Точно се замислих, защото имам наблюдение върху сигурността именно на Вашето училище. Вие с какво отстъпвате? Имате охрана, имате солидна ограда, автобусен транспорт, собствен! Тука не може да се проникне току-тъй! \r\nВеличка Велянова: Това го дължим на училищното настоятелство и на родителите! Имаме много силно училищно настоятелство!Училището плаща само за един пост за охрана. Допълнителната охрана – това си е решение на настоятелството, както училищният транспорт, както, държа да отбележа също така, и медицинското обслужване! Ние го запазихме, имаме лекар и зъболекар в училището, но това е решение на родителската общност! Те са си определили една такса, която си плащат в касата на училищното настоятелство. Заради това ние имаме и по-силна охрана, имаме и този транспорт, имаме и това медицинско обслужване! \r\nИлиана Беновска: Училището на богатите ли е НУКК?  \r\nВеличка Велянова: Не мога да кажа. \r\nИлиана Беновска: Колко е таксата? \r\nВеличка Велянова: Училището е държавно, такса за обучение няма. Таксата, която се събира за транспорт, медицинско обслужване и охрана, е 160 лева месечно. Това се гласува от родителите, това се прилага от настоятелството. \r\nИлиана Беновска: И всичко това осигурява тези условия? \r\nВеличка Велянова: Да. \r\nИлиана Беновска: Добре, Вие сте едно от няколкото училища на подчинение на Министерството на  културата. \r\nВеличка Велянова: Да.  \r\nИлиана Беновска: Какъв е бюджетът, който Ви се отпуска? Каква е годишната издръжка на едно дете в детската градина, на едно дете в средния курс, на едно дете в гимназията?  \r\nВеличка Велянова: Това са определените държавни стандарти, не се различаваме по нищо от останалите училища. Излиза постановление на Министерски съвет, в което се определят стандартите за издръжка на училищата и нищо повече! \r\nИлиана Беновска: Колко е сумата, около 2000 и нещо ли се падаше? \r\nВеличка Велянова: Точно в момента не мога да ви кажа, защото има промяна. \r\nИлиана Беновска: Горе-долу? \r\nВеличка Велянова: Около 2500 лева годишна издръжка на едно дете.  \r\nИлиана Беновска: Достатъчно ли е това? \r\nВеличка Велянова: Не, разбира се, че не е достатъчно, ако искаме да имаме всички тези условия! Аз тук пак ще отбележа голямата роля на настоятелството! Намират начин, успяват да привличат дарения към училището, с което се подпомагаме! През това лято събрахме дарения и направихме някои ремонти, които не бихме могли иначе да направим. Отделно обаче Министерството на културата ни гласува за тази година една сума, с която сменихме всички тръби на парната инсталация, която е много стара, с това ни помогна Министерството на културата! Иначе помогнаха родителите! \r\nИлиана Беновска: Имате и църквичка! \r\nВеличка Велянова: Тя също е дело на настоятелите! Искам да кажа, че беше идея на Иван Яхнаджиев, художникът Иван Яхнаджиев, който, между другото, води и художествена школа тук с децата, той и художникът Румен Статков!  \r\nИлиана Беновска: Като говорим за преподавателите – колко е средната възраст на преподавателите?  \r\nВеличка Велянова: Ами това е проблем, който... \r\nИлиана Беновска: Който е общобългарски! \r\nВеличка Велянова: Общобългарски! Някъде между 45 и 50 години. Все още имаме и назначаваме, и сега, млади учители! \r\nИлиана Беновска: Не е деликатен въпросът и затова направо ще Ви попитам – каква е стартовата заплата на младите учители?  \r\nВеличка Велянова: Като на всички учители, като на всички учители в страната. Тя се определя ежегодно според броя на учениците, със заповед на министъра на образованието и след това на министъра на културата. \r\nИлиана Беновска: Добре, какво би било привлекателно, примерно за един млад човек, с няколко езика, който може да се реализира най-малкото като преводач, отколкото да преподава тук на ученици, сигурно възнаграждението е много по-малко? \r\nВеличка Велянова: Да, възнаграждението е по-голямо на другите професии! Аз направо бих казала кое мотивира нашите учители – това, че правя всичко възможно те да си се занимават със своята преподавателска работа! Не ги ангажираме с други странични дейности. За тях най-важното е преподавателската работа и свободното им време след училище, за да се подготвят и да работят върху себе си! Имаме висококвалифициран учителски състав, между които и доктори на науките, но искам да Ви кажа, че това се дължи преди всичко на политиката на Министерството на културата спрямо нашите училища! Има един, така, по-силен творчески дух, има една свобода на учителите в творческата им и преподавателската им дейност и това ги привлича! \r\nИлиана Беновска: Средният успех какъв е? \r\nВеличка Велянова: Ами тази година беше 5,60 и нещо! Отличен! \r\nИлиана Беновска: Монументът „Камбаните” също е Ваш. \r\nВеличка Велянова: Да! \r\nИлиана Беновска: Какво се случва там? \r\nВеличка Велянова: Монументът „Камбаните” го стопанисваме ние, с постановление на Министерски съвет, и ни се даде в един момент, в който никой не го искаше. В момент, в който бяха свалени камбаните и ги докараха тук в нашия двор! Момент, в който багерите бяха тръгнали да събарят монумента, и благодарение на обществеността на район „Младост” и нашето участие, на ученици и на родители! Тогава ние опазихме този обект, буквално всички застанаха пред багерите! \r\nИлиана Беновска: Да, помня!\t \r\nВеличка Велянова: След което постепенно нещата се промениха. Започна един интерес от чужбина към този монумент, защото в момента там има над 120 камбани, включително и тези, които в последните години са поставени! Отделните страни започнаха да се интересуват какво става с техните камбани.  \r\nИлиана Беновска: Бият ли техните камбани? \r\nВеличка Велянова: Да, тогава вече Министерството на културата обърна по-голямо внимание! Върнаха се обратно на местата им камбаните с помощта на едно поделение, не знам дали го има още – Инженерни войски се казваше тогава. Върнаха се камбаните на мястото им и до този момент ние си ги поддържаме! Разбира се, Министерството на културата ни дава ежегодно една сума, която покрива охраната за камбаните и нищо повече. Ние поддържаме оттук нататък, с наши подръчни средства, с наши работници, с  \r\nбригади – учители и ученици. Трябва да Ви кажа, че аз съм много доволна, че го опазихме този обект, защото такъв паметник няма по света! Това е едно дело в името на децата, в името на дружбата! Извинете, мога ли да Ви разкажа един интересен случай? \r\nИлиана Беновска: Да. \r\nВеличка Велянова: Преди три-четири години на едно посещение отидох там, по някакъв повод, и виждам един млад човек, чернокож, който стои до една камбана и плаче! Отидох, аз не знаех как да го заговоря, но той ми каза на български език: „Добър ден!”. Поздравих го, казвам: „Вие защо сте тук и защо плачете?”. Той заговори на български език, че когато е бил дете е бил на детските асамблеи и толкова много му е харесало всичко това, че когато е пораснал е дошъл в България и е завършил медицина. И в момента, казва: „Аз съм министър на здравеопазването в Нигерия. Дойдох тук на една научна конференция и реших, че непременно трябва да дойда на това място!”. Застанал до тяхната камбана и плаче! Ето това е отношението на чужденците, които знаят нещо за тези събития и за този неповторим паметник. Трябва да Ви кажа, че откакто преди десетина години Министерството на културата го обяви за групов паметник на културата – отношението твърде много се промени! И сега, и сега там се поставят много камбани, от различни институции! Имаме поставена камбана от папа Йоан Павел II, от НАТО. Последната камбана, която се постави, беше от швейцарския футболен отбор Базел, който гостуваше тук. Жалко е, че държавата няма възможност да изгради така, както на нас ни се иска, една творческа база за работа на децата там, много ни се иска това да стане, но няма финансови средства за това! \r\nИлиана Беновска: Ние имаме обичай да правим общи инициативи с гостите си. „Канал 3” и „Радио К2” – какво можем? Дали сме в състояние да съберем пари за една база или нещо друго, което бихте предложили, заедно с Националния учебен комплекс по култура?  \r\nВеличка Велянова: Много пъти съм мислила за това дали ще се отзоват хората за такава кампания? \r\nИлиана Беновска: Да опитаме! \r\nВеличка Велянова: Може и да опитаме! \r\nИлиана Беновска: Добре, и за финал, понеже поставихте много въпроси, аз също ще си позволя да поставя един от важните въпроси, които задаваме и с шеговити средства. Това е тениската на предаването „Беновска пита”, подарявам Ви я! \r\nВеличка Велянова: Много благодаря! \r\nИлиана Беновска: На гърба е въпросът „...Защо?”. На какъв въпрос „...Защо?” сте намерила отговора, или пък го търсите?  \r\nВеличка Велянова: Търся го, не че съм намерила! Търся отговора за това, че имахме много положителни неща в нашето образование, и моят въпрос е – защо положителното не го запазихме? Защо продължаваме да изхвърляме произведения на нашите класици? Кой народ го прави това за образованието си!? \r\nИлиана Беновска: Аз ще Ви поканя на нещо друго по този повод – започваме в „Беновска пита” една кампания за дуалното и професионалното образование. Това е малко не във Вашия профил, но то е в общата картина на образованието и на икономиката. Извън кадър ще поговорим, ще Ви поканя да станете едно от действащите лица и ще Ви запозная кои са другите, защото е важно да обясним на хората, на децата и на техните родители – защо трябва да се вземе и занаят в ръка! \r\nВеличка Велянова: Ами вижте, може би трябва първо да се обясни на широката аудитория – какво е това дуално образование и има ли нещо общо с тези прекрасни техникуми и професионално-технически училища, които имахме.  \r\nИлиана Беновска: Ще Ви кажа, че разговарях с министъра на отбраната Каракачанов и с министъра на енергетиката Теменужка Петкова, и с министъра на земеделието. Сега ще пропусна някого и ще се разсърди! Всичките тези хора, част от тях даже са завършили такива средни училища, искат да се върнат отново техникумите, да се подготвят средните кадри по начина, по който правеше по-рано! \r\nВеличка Велянова: Какви елитни техникуми имахме и какви кадри даваха на държавата! \r\nИлиана Беновска: За финал да Ви помоля да ни подарите Вашата книга към нашата библиотека.  \r\nВеличка Велянова: С голямо уважение към журналистите искам да Ви подаря, преди всичко, „Правоговорен и правописен речник на българския език”, защото изглежда Вие останахте единствените, които се грижите за българския книжовен език! \r\nИлиана Беновска: Не съм много сигурна! Благодаря Ви! \r\nВеличка Велянова: И една юбилейна книга на нашето училище! \r\nИлиана Беновска: Това е по повод годишнина?  \r\nВеличка Велянова: По повод 35 годишнината на училището, с кратка информация и снимки! \r\nИлиана Беновска: Много Ви благодаря за този разговор, желая Ви успех! \r\nВеличка Велянова: И аз Ви благодаря за вниманието! Успех Ви желая също! \r\nИлиана Беновска: На добър час! \r\nВеличка Велянова: Благодаря!", "date": "2018.09.23", "title": "Величка Велянова: Известните родители търсят хубаво училище, но децата трябва да са подготвени"}
{"url": "http://www.focus-news.net/news/2018/09/23/2570509/alsat-m-makedoniya-monitoringoviyat-protses-za-makedoniya-zapochva-sledvashtata-sedmitsa.html", "text": "В четвъртък, 27 септември, ще бъде даден официален старт на Мониторинговия процес за Македония, предава излъчващият на албански език скопски телевизионен канал  „Алсат-М“ . \r\nПървата правителствена делегация начело с вицепремиера Буяр Османи и 40 представители на Скопие ще пътува до Брюксел, където ще се запознае с първата глава от преговорния процес за членство в Европейския съюз, отнасяща се до съдебната система и основните права. Общо главите са 33, които ще изискват точно 33 делегации и над 1000 експерти от различни области. Ето защо делегациите на преговарящите призоваха за включването на цялото общество в преговорите с ЕС. \r\n„Наясно сме, че следващият период е сериозно предизвикателство за нашата държава и че темпото ще бъде интензивно, но ще даде възможност да покажем колко сме готови като държава да се изправим пред предизвикателството за хармонизиране със стандартите и ценностите на ЕС. За това ще бъде необходима цялата домашна експертиза, която може да дойде от академичните среди, от гражданското общество, както и от всеки друг заинтересован сегмент\", заяви Османи, ръководител на държавната делегация за преговори с ЕС. \r\nГлавният технически преговарящ подчерта, че участието на цялото общество е задължение и задача както на самите граждани, така и на правителството. \r\nМониторинговият процес се очаква да приключи до юни следващата година, след което ше се проведе съвместна правителствена конференция. Ако Македония изпълни всички необходими изисквания от Брюксел, трябва  да започне преговори за членство, припомня телевизията.  Тереза Герова", "date": "2018.09.23", "title": "„Алсат-М“ (Македония): Мониторинговият процес за Македония започва следващата седмица"}
{"url": "http://www.focus-news.net/news/2018/09/23/2570531/voleybol-balgariya-izravni-geymovete-sreshtu-kanada-22.html", "text": "Волейболистите от националния отбор на България спечелиха четвъртия гейм срещу Канада и изравниха резултата – 2:2. Първите два гейма загубихме с 19:25 и 14:25. Последваха победи с 25:21и 25:19. Предстои тай-брек. Мачът е от Група G - последен двубой от втората фаза на световното първенство, което се провежда съвместно у нас и в Италия. България няма теоретичен шанс да се класира за финалната шестица в Торино, както и отборът на Канада. \r\nЗа последно волейболистите ни победиха канадците в Лигата на нациите през юни във Варна, където спечелиха с 3:0 гейма. Преди това на два пъти канадците спечелиха срещу България  - в Световната купа през 2015 и 2017 година.", "date": "2018.09.23", "title": "Волейбол: България изравни геймовете срещу Канада – 2:2"}
{"url": "http://www.focus-news.net/news/2018/09/23/2570528/voleybol-balgariya-specheli-tretiya-geym-sreshtu-kanada.html", "text": "Волейболистите от националния отбор на България спечелиха третия гейм срещу Канада с 25:21 и намалиха разликата. Първите два гейма загубихме с 19:25 и 14:25. Мачът е от Група G - последен двубой от втората фаза на световното първенство, което се провежда съвместно у нас и в Италия. България няма теоретичен шанс да се класира за финалната шестица в Торино, както и отборът на Канада. \r\nЗа последно волейболистите ни победиха канадците в Лигата на нациите през юни във Варна, където спечелиха с 3:0 гейма. Преди това на два пъти канадците спечелиха срещу България  - в Световната купа през 2015 и 2017 година.", "date": "2018.09.23", "title": "Волейбол: България спечели третия гейм срещу Канада"}
{"url": "http://www.focus-news.net/news/2018/09/23/2570527/tass-ruskoto-ministerstvo-na-otbranata-razpolaga-s-drugi-neoproverzhimi-danni-za-katastrofata-na-il-20.html", "text": "Руското Министерство на отбраната разполага с други неопровержими данни за катастрофата на Ил-20, предава  TACC . \r\nРуското Mинистерство на отбраната разполага с неопровержими данни за катастрофата на руския разузнавателен самолет , които потвърждават, представените  в неделя от брифинг материали. Това съобщи по-късно същия ден на журналистите официалния представител на Министерството Игор Конашенков. \r\nСпоред него, демонстрираната по време на брифинга на минутна  хронологията на катастрофата и действията на израелските самолети на 17 септември се основава  на обективен мониторинг на въздушната обстановка от различни радарни системи в Сирия. \r\n\"Още повече, са отчетени и материалите, които руското Министерство на отбраната е изпратило на  израелската страна , има и други убедителни доказателства за трагедията от 17 септември, потвърждавайки изнесените на брифинга материали,\" – каза Конашенков,  позовавайки се на опитите да се тълкува погрешно или отрича представената информация.  Юлиян Марков", "date": "2018.09.23", "title": "ТАСС: Руското Министерство на отбраната разполага с други неопровержими данни за катастрофата на Ил-20"}
{"url": "http://www.focus-news.net/news/2018/09/23/2570533/voleybol-kanada-specheli-macha-sreshtu-balgariya-s-32-geyma.html", "text": "Волейбол: Волейболистите от националния отбор на България загубиха с 2:3 срещу Канада в мач от Група G - последен двубой от втората фаза на световното първенство, което се провежда съвместно у нас и в Италия. Първите два гейма загубихме с 19:25 и 14:25. Последваха победи с 25:21и 25:19, а тайбрека загубихме с 10:15. \r\nТака след 8 мача с 4 победи и 4 загуби, България не успя да се класира за финалната шестица в Торино, където ще играят отборите на Италия Бразилия, САЩ, Полша, Русия и Сърбия.", "date": "2018.09.23", "title": "Волейбол: Канада спечели мача срещу България с 3:2 гейма"}
{"url": "http://www.focus-news.net/news/2018/09/23/2570529/ria-novosti-ukrainskiyat-prezident-blagodari-na-vselenskiya-patriarh-za-pozitsiyata-mu-v-polza-na-avtokefaliya-na-ukrainskata-pravoslavna-tsarkva.html", "text": "Украинският президент Петро Порошенко благодари на Вселенския патриарх Вартоломей за позицията му в полза на автокефалия на Украинската православна църква, предава  РИА Новости . \r\nВ неделя, Константинополския патриарх Вартоломей заяви, че скоро ще осигури автокефалия на  Украинската православна църква , както преди това е предоставил автокефална църква на Чехия и Словакия, и не се страхува от заплахи. \r\n\"Благодаря на Негово Светейшество Вселенският патриарх Вартоломей за твърдата и непоколебима позиция за предоставяне на автокефалност на Православната църква на Украйна. За нас е много важна подкрепата  на Константинополската църква - майка  Заедно с десетки милиони православни украинци, се моля за решението за предоставяне на автокефалия, правя и ще направя всичко, което зависи от мен \", - написа Порошенко в социалната мрежа „Туитър“, цитиран от агенцията.  Юлиян Марков", "date": "2018.09.23", "title": "РИА Новости: Украинският президент благодари на Вселенския патриарх за позицията му в полза на автокефалия на Украинската православна църква"}
{"url": "http://www.focus-news.net/news/2018/09/23/2570532/aa-nay-malko-devet-dushi-sa-zaginali-pri-sblasatsi-v-tripoli.html", "text": "Най-малко девет души са загинали при сблъсъци в либийската столица Триполи, предава  Anadolu Agency \r\nНай-малко девет души бяха убити при подновени въоръжени сблъсъци в събота между либийските военни групи в столицата Триполи, според  здравното министерство на Либия в Триполи в неделя сутринта. \r\nБроят на загиналите  при сблъсъците в Триполи нарасна до 115, а 383 са ранени и 17 души са  изчезнали от 26 август насам , съобщи министерството в изявление, публикувано на страницата му в социалната мрежа „Фейсбук“. \r\nОт неделя сутринта в столицата на Либия цари крехко и несигурно спокойствие, пише агенцията. \r\nНасилието избухна след като Седма пехотна бригада в Либия (свързана с Министерството на отбраната) обвини Революционната бригада в Триполи (свързана с Министерството на вътрешните работи), че атакува позициите ѝ в южните покрайнини на града. Само в четвъртък бяха убити 11 души - включително 5 цивилни - и други 33 ранени, според либийското Министерство на здравеопазването в Триполи. \r\nНа 4 септември мисията за подкрепа на ООН в Либия (UNSMIL) обяви прекратяване на огъня, след като в столицата бяха убити десетки цивилни. Шест дни по-късно обаче борбата се възобнови след въоръжена атака в централата на Националната петролна корпорация на Либия.  Юлиян Марков", "date": "2018.09.23", "title": "АА: Най-малко девет души са загинали при сблъсъци в Триполи"}
{"url": "http://www.focus-news.net/news/2018/09/23/2570535/makfaks-papata-otdade-pochit-na-zhertvite-na-natsistite-i-na-kgb.html", "text": "Папа Франциск отдаде почит на евреите, които са били убити от нацистите и жертвите на съветското  КГБ, по време на посещението на два възпоменателни центъра, построени в чест на най-тъмните периоди от латвийската история. \r\nПо повод 75-та годишнина от военната ликвидация в гетата във Вилнюс Папата се помоли пред паметник на 200 хиляди  литовски евреи убити в страната или в нацистките концентрационни лагери в Европа. \r\nМалко след това главата на Ватикана посети близкия Музей на окупацията и борбата за свобода, бивш подземен  затвор на КГБ, където литовците, които са били смятани за врагове на Съветския съюз са били измъчвани, преди да бъдат изпратени в трудовите лагери в Сибир или убити. \r\nПапата се помоли и запали свещ в стаята на чиито стени има снимки на католически свещеници и епископи, които са били убити или измъчвани в този затвор. \r\n\"Това е мъката на нашия народ и изпитанието за нашата вяра\", каза 79-годишният епископ Сигитас Тамкевичиус, който е бил затворен там през 1983 г., след което е прекарал шест години в съветските трудови лагери. Той придружи  папата по време на обиколката в затвора. \r\nСъветските власти са убили почти 70 000 литовци, пише агенцията.  Юлиян Марков", "date": "2018.09.23", "title": "Макфакс: Папата отдаде почит на жертвите на нацистите и на КГБ"}
{"url": "http://www.focus-news.net/news/2018/09/23/2570534/tass-maykal-pompeo-ne-izklyuchva-voenni-merki-ako-v-siriya-bade-izpolzvano-himichesko-orazhie-ot-vlastite.html", "text": "Държавният секретар на САЩ Майкъл Помпео не изключи всякакви реакции, включително военни, ако бъде използвано химическо оръжие (от властите)в Сирия в интервю за NBC, което бе излъчено в неделя, цитирано от  TACC . \r\nТой бе попитан дали е възможен военен отговор на САЩ за премахване на възможността за използване на химическо оръжие в Сирия. \"Ние не изключваме всякаква реакция, включително и военна\" - заяви той \r\nВ отговор на въпрос дали САЩ ще изправят  пред съда виновните , включително и Руската федерация, ако в Сирия се установи употреба на химическо оръжие , Помпео каза: \"Ние ще направим анализ, след като това се случи.\" В същото време той изрази надежда, че това няма да се случи така или иначе. Той каза, че Съединените щати \"ще изправят пред правосъдието онези, които нарушават основния принцип\", т.е., използват химически оръжия. \r\nПомпео припомни също, че САЩ наложи санкции срещу Руската федерация за предполагаемо участие в отравянето на бившия полковник от ГРУ Сергей Скрипал и дъщеря му Юлия във Великобритания. Според държавния секретар президентът на САЩ, Доналд Тръмп е \"абсолютно сериозен\" в усилията си да гарантира, че употребата на химически оръжия в различни държави \"няма да се превърне в правило\". \r\nПо-рано, постоянният представител на Русия в ООН, Василий Небензя, говори по време на заседанието на Съвета за сигурност на ООН относно положението в Сирия и заяви, че бунтовниците и активистите на \"Белите каски\" продължават подготовката за провокация с химическо оръжие в зоната за деескалция Идлиб.  Юлиян Марков", "date": "2018.09.23", "title": "ТАСС: Майкъл Помпео не изключва военни мерки, ако в Сирия бъде използвано химическо оръжие от властите"}
{"url": "http://www.focus-news.net/news/2018/09/23/2570530/tass-maykal-pompeo-podchertava-reshimostta-na-vashington-da-pobedi-v-targovskata-voyna-s-kitay.html", "text": "Съединените щати са решени да спечелят търговската война с Китай и не възнамеряват да се откажат от политиката си за налагане на мита. Това заяви държавният секретар на САЩ Майкъл Помпео в интервю за Fox News, излъчено в неделя, цитиран от  TACC . \r\n\"Търговска война на Китай срещу САЩ се води в продължение на много години и разликата е, че сегашната американска администрация сме решени да я спечелим\", - каза Помпео, добавяйки, че президентът на САЩ Доналд Тръмп е готов да продължи да увеличава натиска върху Китай, докато не постигне желания резултат. \r\nДържавният секретар  отново заяви, че е \"несправедливо отношението \" към  американските компании в Китай. \r\nПомпео посочи, че САЩ ще \"постигне резултати, които ще принудят Китай да действа като нормална държава - да  се придържат към прозрачност, върховенство на закона, основните принципи на международната търговия, справедливост, реципрочност и да не крадат интелектуална собственост\" \"Всички тези неща президентът Тръмп ги е казал на колегата си [Си Цзинпин], към когото той се отнася много добре,\" – завърши Помпео.  Юлиян Марков", "date": "2018.09.23", "title": "ТАСС: Майкъл Помпео подчертава решимостта на Вашингтон да победи в търговската война  с Китай"}
